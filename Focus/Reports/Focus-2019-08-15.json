{"url": "http://www.focus-news.net/news/2019/08/15/2689790/dobrich-v-obshtinskata-izbiratelna-komisiya-shte-se-provedat-konsultatsii-za-izborite-za-obshtinski-savetnitsi-i-kmetove.html", "text": "В Общинската избирателна комисия ще се проведат консултации за изборите за общински съветници и кметове, съобщиха от пресцентъра на  Община Добрич . \r\nВ изпълнение на изискванията на чл. 75, 76, 77, 80 и 81, § 1, т. 10 от ДР от Изборния кодекс и Решение № 600-МИ от 09.08.2019 г. на Централната избирателна комисия (ЦИК), Ви уведомявам за предстоящите консултации за състав на Общинската избирателна комисия в Община град Добрич за произвеждане на изборите за общински съветници и за кметове на 27 октомври 2019 г. В консултациите участват представители на парламентарно представените партии и коалиции в 44-то Народно събрание и на партии и коалиции, които имат избрани с техни кандидатски листи членове на Европейския парламент от Република България, но не са парламентарно представени. Консултациите са публични и в тях могат да участват и други партии и коалиции, които не са парламентарно представени. \r\nКонсултациите ще се проведат на 20.08.2019 г. (вторник) в 14.00 часа в сградата на Община град Добрич, гр. Добрич, ул. „България“ № 12, ІІ ет., Малка заседателна зала. \r\nНа консултациите представителите на партиите и коалициите от партии представят: \r\nа) писмено предложение за състав на ОИК, което съдържа имената на предложените лица, единен граждански номер, длъжност в комисията, образование, специалност и партията или коалицията, която ги предлага; \r\nб) заверено от партията копие на удостоверение за актуално правно състояние на партията, издадено не по-рано от 10.07.2019 г. (датата на насрочване на изборите), или заверено от представителя на коалицията копие от решение за образуване на коалицията, с което се удостоверяват пълномощията на лицата, представляващи съответната партия или коалиция; \r\nв) пълномощно от лицата, представляващи съответната партия или коалиция, в случаите, когато в консултациите участват упълномощени лица; \r\nг) копие от диплома за завършено висше образование или оригинал на уверение за завършено висше образование от съответното висше учебно заведение (в случай, че все още няма издадена диплома), удостоверение за правоспособност (в случай, че са юристи); \r\nд) предложение за резервни членове на партиите и коалициите, които да заместят предложените от тях лица в случаите по чл. 51, ал. 2 от ИК или когато член на комисията не участва в заседанията й повече от 10 дни; \r\nе) декларация за съгласие от всяко лице да бъде предложено за член на ОИК и че отговаря на изискванията на Изборния кодекс.(Приложение № 1 към Решение № 600-МИ от 09.08.2019 г.) \r\nИзискванията, които следва да се спазват в предложенията за състав на ОИК, са подробно изложени в Решение № 600-МИ от 09.08.2019 г. на ЦИК.", "date": "2019.08.15", "title": "Добрич: В Общинската избирателна комисия ще се проведат консултации за изборите за общински съветници и кметове"}
{"url": "http://www.focus-news.net/news/2019/08/15/2689791/kaloyan-pargov-bsp-sofiya-sofiyskite-podlezi-se-nuzhdayat-ot-remonti-a-ne-ot-proverki.html", "text": "Софийските подлези се нуждаят от ремонти, а не от проверки. Това каза лидерът на БСП – София Калоян Паргов по повод инцидента, при който възрастна жена пострада в подлез на бул. „България“. „Този случай отново извади на показ нелицеприятното състояние на тези съоръжения. Хората, когато има възможност, избягват да ги използват, защото са мръсни, порутени, труднодостъпни за детски и инвалидни колички, тъмни и опасни – във всяко едно отношение“, заяви Паргов. \r\nСпоред него проявите на вандализъм също не се борят с проверки. „Нужна е превенцията. А тя се осъществява, чрез видеонаблюдение и добро осветление на подлезите. Нищо сложно и неизпълнимо. Въпрос на управленска воля и желание за решаване на проблемите на града“, категоричен е председателят на групата на социалистите в СОС. \r\n„Назначените от кмета Фандъкова проверки са чисто и просто едно измиване на ръцете и бягство от отговорност, за пореден път. Жалко е, градоначалникът на столицата вечно върви след събитията и търси оправдания за несвършената работа“, посочи Калоян Паргов.", "date": "2019.08.15", "title": "Калоян Паргов, БСП - София: Софийските подлези се нуждаят от ремонти, а не от проверки"}
{"url": "http://www.focus-news.net/news/2019/08/15/2689794/blagoevgrad-trafikat-po-avtomagistrala-struma-i-glaven-pat-e-79-e-natovaren.html", "text": "Трафикът по автомагистрала „Струма“ и главен път Е-79, също и по второкласен път – 19 Симитли – Гоце Делчев е натоварен. Това съобщиха за  Радио „Фокус“ – Пирин  от Областно пътно управление – Благоевград. Движението по второкласен път-84 Юруково – Дрангово при км 87+500 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци. В региона няма въведени други ограничения за преминаването на леки и товарни автомобили. През деня не са регистрирани тежки пътни инциденти. \r\nВ Благоевград трафикът е натоварен в централна градска част. Няма данни за катастрофи. \r\n \r\nЛивия НИНОВА", "date": "2019.08.15", "title": "Благоевград: Трафикът по автомагистрала „Струма“ и главен път Е-79 е натоварен"}
{"url": "http://www.focus-news.net/news/2019/08/15/2689793/komisar-iliya-georgiev-pbzn-broyat-na-pozharite-prez-avgust-e-po-golyam-v-sravnenie-sas-sashtiya-period-na-minalata-godina.html", "text": "Броят на пожарите през август е по-голям в сравнение със същия период на миналата година. Това каза в интервю за  Агенция „Фокус“  комисар Илия Георгиев, началник отдел „Превантивна дейност“ към Главна дирекция „Пожарна безопасност и защита на населението“ за оперативната пожарна обстановка в страната. \r\n„До днешна дата се наблюдава по-голям брой на пожарите, отколкото е бил същия период до 14-ти август миналата година. Има с около 1 път и половина увеличаване на броя на пожарите през този период. Най-вероятната предполагаема причина са високите температури“, посочи комисар Георгиев. По думите му това е само за месец август. „За периода от 1 април 2019 г. до 14 август 2019 г. звената са реагирали общо на 17 419 сигнала за произшествия. Ликвидирани са 9 616 пожара. С преки материални щети са възникнали 2638. Без нанесени материални щети са възникнали 6978, от които 1156 в сухи треви, паднала листна маса, храсти в урбанизираната територия. 2009 извън урбанизираната територия, 136  в стърнища, отпадъци и т.н. Аварийно.-спасителни и помощни операции са извършени около 7 066 броя“, уточни комисар.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.15", "title": "Комисар Илия Георгиев, ПБЗН: Броят на пожарите през август е по-голям в сравнение със същия период на миналата година"}
{"url": "http://www.focus-news.net/news/2019/08/15/2689788/umbal-sv-anna-bez-opasnost-za-zhivota-e-postradaliyat-mazh-ot-priyuta-v-selo-novi-han-v-bolnitsata-shte-bade-priet-i-otets-ivan.html", "text": "Без опасност за живота е пострадалият мъж от приюта в село Нови Хан,  всеки момент в болницата ще бъде приет и отец Иван. Това съобщиха от пресцентъра на УМБАЛ \"Св. Анна\".  \r\n35-годишен мъж с голяма порезна рана в лявата част на гърба е приет в Спешното отделение на УМБАЛ \"св. Анна\"-София АД. Мъжът е пострадал при скандал в приюта на Отец Иван и е без опасност за живота. Очаква се всеки момент да бъде транспортиран и приет в Спешното отделение на болницата и самият Отец Иван. По предварителна \r\nинформация той също е пострадал и има порезна рана.", "date": "2019.08.15", "title": "УМБАЛ \"Св. Анна\": Без опасност за живота е пострадалият мъж от приюта в село Нови Хан,  в болницата ще бъде приет и отец Иван"}
{"url": "http://www.focus-news.net/news/2019/08/15/2689792/pernik-oblastniyat-upravitel-irena-sokolova-s-informatsiya-kam-stopanite-koito-predstoi-da-badat-podpomognati-s-parichni-sredstva-za-dezinfektsiya-sreshtu-afrikanskata-chuma-po-svinete.html", "text": "Областният управител Ирена Соколова, съгласно постъпило писмо от министъра на земеделието, храните и горите Десислава Танева, информира за условията и реда за подпомагане на стопани, предприели мерки за почистване и дезинфекция. Това съоабщиха от пресцентъра на  Областна администрация - Перник .  \r\nСъщите се изразяват в извършването на доброволно клане на прасета за угояване, за лични нужди в санитарните зони, вследствие на разпространението на заболяването Африканска чума по свинете. \r\nДо 26 август 2019 г. е крайният срок за представяне на протоколите за санитарно прочистване на дворовете в населените места във връзка със регистрирани случаи на АЧС. \r\nСоколова уточнява, че подпомагането, в размер на 300 лв. на ферма тип „лично стопанство” в санитарните зони, ще се предоставя само и единствено за дейности по дезинфекциране. Санитарните зони включват обектите тип „заден двор” в 20-километровата зона около индустриалните ферми, както и тези, намиращи се в населените места, представляващи висок епизоотичен риск за разпространение на заболяването с решение на Областната епизоотична комисия (ОЕК). \r\nДопустими, да получат помощта, са собственици отглеждащи до 5 прасета за угояване разположени в санитарни зони и отглеждани във ферми тип „лично стопанство”, които не продават на пазара, а добиват месо само за лична употреба. Те трябва да бъдат включени в списък, изготвен от кмета/кметския наместник на населеното място, предоставен в ОЕК и заверен от областния управител и от официалния лекар, с подпис и печат. \r\nВ писмото на МЗХГ, е посочено още, че условие за предоставяне на помощта се извършва с подаването на заявление по образец. В него съответния стопанин декларира, че е извършил доброволно клане, както и последващите дейности - почистване и дезинфекция с посочване на наименование и количество на закупения/ите дезинфектант/и; на закупени консумативи за извършване на дезинфекция. \r\nОтглеждащият заявява също така, че няма да населва обекта с прасета за период най-малко от 12 месеца, след последната дезинфекция и без регистрацията му. Заявлението се подава в кметството на населеното място. \r\nИзплащането на еднократната помощ се извършва в Областната дирекция по безопасност на храните в областта, в която се намира съответното населено място, след предоставянето на следния реквизит от документи от кмет/кметски наместник: \r\n \r\n1.      Списък изготвен от кмета/кметския наместник на населеното място, предоставен в Областната епизоотична комисия и заверен от областния управител и от официалния лекар на стопаните, включени в обхвата на община, трябва да съдържа следните данни: община, населено място, име на собственика, регистрационен номер на обекта, заклани прасета за угояване (до 5 бр.). \r\n \r\n2.      Заявление на стопаните, кандидатстващи за помощта, подадени до кмет/кметски наместник, с приложен към тях констативен протокол (1 брой).", "date": "2019.08.15", "title": "Перник: Областният управител Ирена Соколова с информация към стопаните, които предстои да бъдат подпомогнати с парични средства за дезинфекция срещу Африканската чума по свинете"}
{"url": "http://www.focus-news.net/news/2019/08/15/2689789/the-hill-sasht-ne-mogat-da-zhiveyat-bez-afganistan.html", "text": "В материал озаглавен “САЩ не могат да живеят без Афганистан” близкоизточния анализатор Аарън Милър  коментира провеждащите се между американската администрация и талибаните преговори за бъдещето на Афганистан в американския вестник  The Hill , представен без редакторска намеса. \r\nОсмият кръг от преговорите между САЩ и талибаните приключи тази седмица без постигане на споразумение, но все пак има реална възможност такова да бъде сключено до септември. \r\n \r\nМного е рано да се говори за  победители и губещи, преди да бъдат обявени подробности за рамковото споразумение и вероятно дори след това, предвид несигурността, присъща на всяко споразумение. Но ето няколко ключови политически неудобни реалности, които изглежда ще произтичат от всяко споразумение между САЩ и талибаните. \r\nНа 11 август, когато афганистанците отбелязват мюсюлманския фестивал на Ейд Ал-Адха, американският преговарящ Залмай Халилзад изрази надежда, че \"това е последният Ейд, когато Афганистан е във война.\" Работих с Халилзад в Държавния департамент, а той е умел преговарящ. \r\n \r\nСлед като бях там и работих по арабско-израелския въпрос, знам колко е важно да останем уверени и оптимистични. Това е особено вярно при обстоятелства, в които афганистанското правителство се чувства маргинализирано от САЩ, подозрително към талибаните и се притеснява, че САЩ се стремят да се изтеглят и въобще не се интересуват от устойчиво решение за бъдещето на Афганистан. \r\nВсе пак трябва да спрем да използваме думите „мир“ и „Афганистан“ в едно и също изречение. Мирът в Афганистан е или нещо отдалечено свързано с това състояние, когато нито една от страните не може дори да се споразумее за трайно прекратяване на огъня, в най-добрия случай е стремеж, но по-вероятно е фантазия. \r\nИ във всеки случай е малко вероятно да бъде осигурен от Америка. Това, с което Халилзад се занимава сега, е да осигури споразумение за изтегляне, а не за стабилен и цял Афганистан - фокусът и целта на политиката на САЩ. \r\nВсе пак Халилзад каза, че САЩ търсят „мирно споразумение, а не споразумение за оттегляне; мирно споразумение, което дава възможност за оттегляне. \"Това е умело формулиране и оставя отворена възможността дори при споразумение за времевата линия за оттегляне, всяко значително отстъпление ще бъде„ основано на условията \". \r\nНо в същия момент САЩ заплашиха, че ако преговорите с талибаните не продължат напред, президентът може да изтегли войските по-бързо. И общественият, и политическият елит са загубили интерес към войната. С изключение на конгресмена Тулси Габард (демократ от Хаваите), нито един политик не спомена най-дългата война в историята на Америка по време на своите встъпителни или заключителни изявления във втория тур на кандидат-президентските дебати при демократите. \r\n \r\nВойната отне 3 500 американски и на коалицията живота и струва 132 милиарда долара. И президентът Тръмп се е ангажирал по начин, който нито един от двамата му предшественици не е работил да изтегли САЩ от тази скъпа и без перспективи за победа война. \r\n \r\nАфганистанските представители биха искали да вярват в уверенията на САЩ, че Вашингтон ще поддържа сили за борба с тероризма в страната години наред, отчасти за подпомагане на афганистанските сили за сигурност и отчасти за притискане на талибаните да нарушат условията в преговорите за Афганистан. \r\nИ всяко изтегляне на останалите 14 000 американски сили ще отнеме време. Но както един американски журналист каза: „Ако Афганистан ще се върне назад, значи ще се върне назад. Това е независима държава, а не 51-вия щат. \" \r\nВ най-добрия случай, без значение колко искрени и ангажирани американски преговарящи могат да бъдат към по-мирен Афганистан, компонентът за мир е обвързан с вътре-афганистанския диалог, а не към текущите ангажименти и уверения в САЩ. Всеки предполагаем мирен процес е прикритие, за да осигури пословичния приличен времеви прозорец САЩ да изтегли повечето от силите си. \r\nАко приемем, че двата ключови въпроса на масата между преговарящите САЩ и талибаните са разработени - график за изтегляне на американските сили и гаранции за сигурност за справяне с терористичните групировки на „Ал Кайда“ и други джихадисти - вратата се отваря към вселената от главоболия, предизвикателства и на пръв поглед неразрешими проблеми между фракции, които се презират една друга, а в случая с талибаните дори няма да признаят централното правителство. \r\nНовото в подхода на САЩ е, че изглежда, че Вашингтон най-накрая е отделил собственото си оттегляне от предизвикателството на изграждането на нацията. \r\n \r\nКаталогът на проблемите - от евентуалното разположение на американските сили и ролята на жените до това как да интегрират талибанските и афганистанските сили за сигурност, споделянето на властта и степента на политическа централизация на политическата система - остават нерешени в среда на дълбоко недоверие и липса на ангажираност за цялостно прекратяване на огъня. \r\nНеотдавнашните победи нарастващото влияние  на талибаните и отслабването на афганистанските сили за сигурност не биха могли да настъпят в по-лошо време. Към това добавете ролята на Пакистан със собствена програма за Афганистан и имате среда, която може да държи страната в продължение на години напред. \r\n \r\nАфганистан е най-дългата война на Америка. Когато бъде сведен до същността си, единственият наистина жизненоважен национален интерес, който САЩ имат в тази злощастна земя, гарантира, че Афганистан няма да стане основа за терористични атаки срещу САЩ. Колкото и да са важни и тежкото положение на жените в Афганистан и разширяването на демокрацията и правата на човека, те не си заслужават броя и количеството на американския живот и средства, които сме инвестирали. \r\n \r\nА има и спорни начини за провеждане на ефективни антитерористични операции, различни от разполагането на голям брой американски сухопътни сили в страната. Всъщност някои биха могли да кажат, че 11 септември не е причинен основно от Афганистан, а по-скоро от пълен срив в сигурността в САЩ, който позволи терористите да влязат в САЩ, да преминат няколко пъти през границите на САЩ и да се обучават в американските летателни училища. \r\nИ все пак осемнадесет години по-късно аргументите в полза на оставането в Афганистан продължават. Сред военните има силни гласове, които твърдят не само, че на талибаните не може да се вярва, за да се гарантира, че Ал Кайда няма да възобнови, но и че афганистанските сили за сигурност просто не са в състояние да се противопоставят на терористична заплаха, дори от „Ислямска държава“. Други прогнозират гражданска война; краят на европейското участие в коалицията; крахът на правителството в Кабул; и нарастващото иранско, руско и пакистанско влияние вследствие на значително оттегляне. И няма съмнение, че САЩ ще запазят някакво остатъчно присъствие за антитерористични операции. \r\n \r\nМиналия декември президентът Тръмп обеща да изтегли приблизително половината от 14 000 американски сили от Афганистан. И няма и малко съмнение, че би искал да види сериозно намаление преди изборите 2020 г. Досега напредъкът е малък и още един декември ще дойде и ще си отиде без промяна на този брой. \r\nМоже би преговорите между САЩ и талибаните ще осигурят строг график за оттегляне; може би ще има прекратяване на огъня; може би междуафганските преговори ще успеят да стабилизират страната. Това са много може би. \r\nЕдно е почти сигурно, че този път през следващата година САЩ все още ще разполагат с хиляди военни, разположени в Афганистан, изправени пред несигурно бъдеще. Вечната война по тези земи ще си остане вечна. \r\n \r\n  Юлиян Марков", "date": "2019.08.15", "title": "The Hill: САЩ не могат да живеят без Афганистан"}
{"url": "http://www.focus-news.net/news/2019/08/15/2689863/kathimerini-prodalzhava-borbata-s-pozhara-na-ostrov-evbeya.html", "text": "Гръцките власти изпратиха подкрепление в четвъртък на пожарникарите, които се борят с големия горски пожар в природен резерват на остров Евбея, докато самолети се опитват да гасят пламъците в труднодостъпния каньон, пише гръцкият вестник  Kathimerini . \r\nНа третия ден от пожара 12 самолета, включително два, изпратени от Италия и един от Испания, и 11 хеликоптера възобновиха полетите малко след зазоряване, съобщиха от пожарната. Около 100 пожарникари са изпратени за една нощ, с което общият им брой достигна  382. \r\nПламъците достигнаха близо до резерват за диви животни, североизточно от село Платания. \r\nПожарът избухна около 3:00 часа във вторник и обхвана природен резерват от гъста борова гора. Четири села бяха евакуирани през първия ден, въпреки че някои жители се върнаха в домовете си в сряда. Един пожарникар-доброволец, който получи изгаряния, бе опериран в четвъртък. \r\nВ района е обявено извънредно положение и Гърция поиска помощ от други европейски страни. \r\nНай-малко два нови пожара, един в Южна Гърция и един на западния остров Закинтос, избухнаха в четвъртък, съобщиха от противопожарната служба. \r\nОтделно от там заявиха, че двама мъже на 58 и на 52 години - са арестувани в сряда и четвъртък по подозрение за палежи в два отделни случая в Южна Гърция. \r\n \r\n  Юлиян Марков", "date": "2019.08.15", "title": "Кathimerini: Продължава борбата с пожара на остров Евбея"}
{"url": "http://www.focus-news.net/news/2019/08/15/2689795/blagoevgrad-natovaren-e-trafikat-po-am-struma-i-glaven-pat-e-79.html", "text": "Трафикът по автомагистрала „Струма“ и главен път Е-79, също и по второкласен път – 19 Симитли – Гоце Делчев е натоварен. Това съобщиха за  Радио „Фокус“ – Пирин  от Областно пътно управление – Благоевград. Движението по второкласен път-84 Юруково – Дрангово при км 87+500 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци. В региона няма въведени други ограничения за преминаването на леки и товарни автомобили. През деня не са регистрирани тежки пътни инциденти. \r\nВ Благоевград трафикът е натоварен в централна градска част. Няма данни за катастрофи. \r\nЛивия НИНОВА", "date": "2019.08.15", "title": "Благоевград: Натоварен е трафикът по АМ \"Струма\" и главен път Е-79"}
{"url": "http://www.focus-news.net/news/2019/08/15/2689797/kyustendil-dvizhenieto-po-tretoklasen-pat-6222-smolichano-pelatikovo-e-ogranicheno-za-tovarni-avtomobili-nad-35-tona.html", "text": "Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Ограничено е движението в двете посоки по автомагистрала „Струма“ в участъка п.в. Дупница – п.в. „Бобошево“ от км 59+195 до км 73+429 поради увреждането на конструкцията на мостово съоръжение при км 62 вследствие на възникнал пожара на 13 август. За преминаване е въведен обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. Ремонтни дейности пък се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Освен това преминаването по третокласен път – 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път-623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 е нормално натоварен. \r\n \r\nЛивия НИНОВА", "date": "2019.08.15", "title": "Кюстендил: Движението по третокласен път – 6222 Смоличано – Пелатиково е ограничено за товарни автомобили над 3,5 тона"}
{"url": "http://www.focus-news.net/news/2019/08/15/2689798/mariana-kukusheva-nbshs-po-nikakav-nachin-prodazhbata-i-konsumatsiyata-na-zarno-ne-e-svarzana-s-razprostranenieto-na-afrikanska-chuma-po-svinete.html", "text": "Продажбата на зърно и консумацията на зърно по никакъв начин не е свързана с африканска чума. Това каза в интервю за  Агенция „Фокус“  Мариана Кукушева, председател на УС на Националния браншови съюз на хлебопроизводителите и сладкарите. „Чуха се и такива абсурдни анализи, че зърното носи такива зарази. Науката казва, че такова нещо е абсолютно немислимо. Още повече всяка една зърнена реколта има своя санитарен период на отпочиване в зърнените складове, в зърнобазите. Този санитарен период е свързан с календарни дни, не по-малко от 40-50“,обясни Кукушева. „С оглед на това, при положение, че вирусът живее, пак според твърдение на науката, на която трябва да се доверим, не повече от 7-10 дни сами разбирате, че това са едни пошли импровизации на, бих казала, на хора, които нямат компетенция и търсят евтината сензация“, заяви председателят на УС на Националния браншови съюз на хлебопроизводителите и сладкарите. Мариана Кукушева коментира, че пшеницата нито е заразена, нито е преносител на вируса африканска чума по свинете. „Вярвам в качеството на българското зърно повече от всеки друг в България. Абсурдно е да продължим да разпространяваме фалшиви новини с идеята да помрачаваме и без това нелекия живот на България. Нужно е да се отнасяме с уважение към хляба и към суровината, от която се прави хляба. В противен случай мисля че Бог ще ни накаже“, добави още Кукушева.  \r\nВиолета СИМЕОНОВА \r\n \r\n Пълния текст на интервюто четете в „Мнение”", "date": "2019.08.15", "title": "Мариана Кукушева, НБСХС: По никакъв начин продажбата и консумацията на зърно не е свързана с разпространението на африканска чума по свинете"}
{"url": "http://www.focus-news.net/news/2019/08/15/2689799/burgas-nyama-zatvoreni-patni-uchastatsi-na-teritoriyata-na-oblastta.html", "text": "Няма затворени пътни участъци на територията на областта. Това съобщиха за  Радио „Фокус“ – Бургас  от Областно пътно управление. Пътищата са сухи и проходими, видимостта е добра, няма затворени пътни участъци. Интензивен е трафикът както на територията на областта, така и по основните пътни артерии на град Бургас. Струпване на автомобили се наблюдава по входно-изходните пътни артерии на града – в района на пътен възел „Юг“, в района на кръстовището с кръгово движение „Трапезица“, както и по пътната отсечка Бургас – автомагистрала „Тракия“. В централната градска част движението също е натоварено, но няма образувани големи колони от автомобили. \r\nМария ПОПЧЕВА", "date": "2019.08.15", "title": "Бургас: Няма затворени пътни участъци на територията на областта"}
{"url": "http://www.focus-news.net/news/2019/08/15/2689802/komisar-iliya-georgiev-pbzn-nay-chestata-prichina-za-vaznikvane-na-pozhari-se-ochertava-nebrezhnostta-s-boraveneto-na-otkrit-ogan.html", "text": "Най-честата причина за възникване на пожари се очертава небрежността с боравенето на открит огън. Това каза в интервю за  Агенция „Фокус“  комисар Илия Георгиев, началник отдел „Превантивна дейност“ към Главна дирекция „Пожарна безопасност и защита на населението“ за оперативната пожарна обстановка в страната. „Миналата година пожарите, причинени от небрежност са около  670-700 броя пожари. Тазгодишната справка показва, че поради тази причина са възникнали около 1000 броя на пожарите. Тук не говорим за всички пожари. Става въпрос за пожарите, при които са установени причините. Има доста пожари, за които причините за възникването им не са установени“, уточни още комисар Георгиев. Той даде обща статистика на пожарите от началото на годината. „В периода към днешна дата общо са възникнали на територията на страната 35 160 сигнала за произшествия. От тях  24 483 са пожарите от началото на годината. С преки материални щети са възникнали 5028 пожара. Произшествията е в сравнение с миналата година, ако говорим за същия период до август месец в сравнение с 2019 г. са 25 646, а пожарите са 13 644“, допълни още комисар Георгиев.  \r\nДеница КИТАНОВА \r\n Пълния текст на интервюто четете по-късно в „Мнение”", "date": "2019.08.15", "title": "Комисар Илия Георгиев, ПБЗН: Най-честата причина за възникване на пожари се очертава небрежността с боравенето на открит огън"}
{"url": "http://www.focus-news.net/news/2019/08/15/2689800/plovdiv-obrazuvana-e-prepiska-po-povod-napraveno-zamervane-v-s-shishmantsi-za-chistota-na-vazduha.html", "text": "В Районна прокуратура-Пловдив е образувана преписка след постъпила справка от отдел „Икономическа полиция“ към ОД на МВР-Пловдив по повод направено замерване в с. Шишманци, общ. Раковски, обл. Пловдив за чистота на въздуха от мобилна лаборатория на РИОСВ - Пловдив. Това съобщиха от пресцентъра на  Районна прокуратура - Пловдив . Изследването е извършено след като на 12.08.2019 г. е възникнало запалване на отпадъци на територията на Депо за неопасни отпадъци и „Инсталация за биологично разграждане по закрит способ“, разположени на територията на с. Шишманци, обл. Пловдив. Анализът от замерването на чистота на въздуха от мобилната лаборатория на РИОСВ сочи, че има минимално завишаване на показателите на фини прахови частици във въздуха в района на община Раковски. По първоначални данни няма опасност за здравето на живущите в района.  \r\nРайонна прокуратура-Пловдив извършва проверка за евентуално престъпление против околната среда  - чл. 352 ал. 1 от Наказателния кодекс. Срокът на приключването е едномесечен. Проверката е възложена на служители на отдел „Икономическа полиция“ към ОД на МВР-Пловдив.", "date": "2019.08.15", "title": "Пловдив: Образувана е преписка по повод направено замерване в с. Шишманци за чистота на въздуха"}
{"url": "http://www.focus-news.net/news/2019/08/15/2689544/namereno-e-tyaloto-na-izdirvanoto-momiche-povlecheno-ot-valnite-na-tsentralniya-plazh-vav-varna-obzor.html", "text": "Намерено е тялото на издирваното момиче, повлечено от вълните на Централния плаж във Варна.  На 13 август спасителни екипи започват търсенето на изчезнало в морето дете на Централния плаж във Варна. За инцидента е съобщено и в Областната дирекция на МВР около 17.15 часа. Според първоначалната информация две непълнолетни деца са влезли във водата, въпреки червения флаг, като едно от тях не е успяло да излезе. Незабавно са предприети действия по издирването му. Служители на РДПБЗН - Варна са изразили готовност за включване в издирвателните действия в помощ на службите, отговорни за търсене и спасяване на море. Сформиран е екип от водолази, който вече е реализирал няколко спускания, за съжаление - без резултат.  \r\nНа 14 август малко преди 11.00 часа тялото на издирването момиче е изплувало край Рибарския плаж в града.  В Областната дирекция на МВР е постъпил сигнал за забелязано тяло във водата. \r\n16 военнослужещи, от които 15 водолази от Аварийно-спасителния отряд и Центъра за подготовка на водолази и бордни спасители, 1 водолазен лекар от състава на в.ф. 28580 – Варна и цивилен служител психолог са се включили в издирването на повлеченото момиче от вълните на Централния плаж във Варна. След намиране на тялото двама военни водолази изваждат съвместно със спасител тялото на брега, където същото е предадено на компетентните органи. За съжаление детето е било вече мъртво, съобщават от Щаба на Военноморските сили. Екипът от водолази е бил привлечен към операцията по искане от областния управител за оказване на помощ на цивилното население.", "date": "2019.08.15", "title": "Намерено е тялото на издирваното момиче, повлечено от вълните на Централния плаж във Варна (ОБЗОР)"}
{"url": "http://www.focus-news.net/news/2019/08/15/2689796/reuters-norvezhkite-vlasti-sa-otcheli-radioaktiven-yod-po-granitsata-s-rusiya-sled-vzriva-v-severodvinsk.html", "text": "Норвежкият орган за ядрена безопасност отчете малки количества радиоактивен йод, открити във въздуха в Северна Норвегия в дните след експлозията по време на тест на ракетен двигател в Русия, предава  Reuters . \r\nРуската държавна ядрена агенция \"Росатом\" заяви в събота, че петимата загинали при взрива са били нейни служители, а при аварията са били използвани \"изотопни източници на енергия\", като не се уточняват повече подробности. \r\nНорвежката служба за радиационна и ядрена безопасност  заяви, че е открила радиоактивния йод в своята въздушна филтърна станция в Сванховд, която е до руската граница. Пробите са събрани в периода 9-12 август, докато инцидентът в района на Архангелск в Северна Русия е станал на 8 август. \r\n„В момента не е възможно да се определи дали последното откриване на йод е свързано с произшествието в Архангелск миналата седмица. Службата продължава да извършва по-често вземане на проби и анализ “, се казва в изявлението. \r\nПодобни радиационни измервания не са необичайни в Норвегия, тъй като нейните станции за наблюдение откриват радиоактивен йод около шест до осем пъти годишно, а източникът обикновено е неизвестен. \r\nРуската държавна метеорологична служба заяви във вторник, че нивата на радиация в град Северодвинск са били увеличени до 16 пъти миналия четвъртък, докато медици, които лекуваха пострадалите при инцидента, бяха изпратени в Москва за медицински преглед, предаде агенция ТАСС. \r\n \r\n  Юлиян Марков", "date": "2019.08.15", "title": "Reuters: Норвежките власти са отчели радиоактивен йод по границата с Русия след взрива в Северодвинск"}
{"url": "http://www.focus-news.net/news/2019/08/15/2689801/daniel-sarvar-ne-tryabva-da-se-barza-v-dialoga-mezhdu-kosovo-i-sarbiya.html", "text": "Правителствата на Франция, Германия, Италия, Обединеното кралство и Съединените щати в съвместно изявление, публикувано във вторник, призоваха Косово и Сърбия спешно да възобновят диалога за нормализиране на отношенията. Но американският анализатор Даниел Сървър е заявил пред базирания в Прищина вестник  Gazeta Express , че първо в Косово трябва да бъде формирано ново правителство, преди да поднови преговорите със Сърбия. \r\nПетте западни сили, известни като „Квинтата“, настояха Косово и Сърбия да избягват действия, които ще възпрепятстват окончателното споразумение. Даниел Сървър, професор в университета „Джон Хопкинс“, казва, че не вижда причини за бързане при възобновяване на диалога. „В момента не виждам основателна причина за спешност. Косово е в отслабена позиция с временен премиер и президент, който очаква наследника на своя пост. Разбира се, Косово трябва да формира ново правителство с ясна платформа за отношенията със Сърбия преди диалога “, каза Сървър. \r\n„Квинтата“ в съвместното си изявление във вторник не споменава предсрочните избори като решение за Косово да получи ново правителство, след като Рамуш Харадинай подаде оставка  като министър-председател на страната. Те само призоваха Косово да възобнови диалога с Белград без допълнително забавяне. Косовските анализатори коментираха изявлението на „Квинтата“ като противопоставяне на предсрочните избори в Косово, но британският посланик Руайри О'Конъл реагира в сряда, като заяви, че изявлението е интерпретирано погрешно. „Въпросът за провеждането на избори не е само за Косово“, написа О’Конъл в профила си във в социалната мрежа „Фейсбук“. \r\n \r\n  Юлиян Марков", "date": "2019.08.15", "title": "Даниел Сървър: Не трябва да се бърза в диалога между Косово и Сърбия"}
{"url": "http://www.focus-news.net/news/2019/08/15/2689539/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Резултати от скорошна анкета на Института за изследване на общественото мнение „Галъп“ попаднаха в заглавията на руските вестници, след като показаха, че рекордните 20% от гражданите на страната искат да я напуснат. Сред младите руснаци този показател се оказа още по-висок: във възрастовата група от 15 до 29 години боят на анкетираните, които признават, че искат да емигрират, е 44%, отбелязва американското издание  The Washington Post . \r\n \r\n Агенция „Фокус“ представя превод на материала с уточнението, че той отразява единствено позицията на авторите. \r\n \r\nКъде биха искали да отидат? Германия (15%) и САЩ (12%) са най-популярните дестинации, споменати в това проучване. Показателите, свързани с желанието за емиграция, и реалната емиграция, разбира се, не съвпадат, но получените данни показват широко недоволство в Русия от настоящото състояние на нещата в страната. \r\nОсвен това младите хора изразяват недоволството си. Те бяха начело на неотдавнашните протести в Москва и поискаха независимите и опозиционни кандидати да бъдат допуснати до участие в местните избори през септември. Протестите в Екатеринбург през май доведоха до бързото завършване на строителството на църквата в един от парковете, разположени в центъра на града. Мащабните протести срещу пенсионната реформа през 2018 г. показаха широкото недоволство от социално-икономическите условия, както и трудностите на сегашния режим, свързани с нереализирането на очакванията на обществото. \r\n \r\nКой иска да напусне Русия? \r\n \r\nВъз основа на нашето изследване установихме, че връзките с хора, които живеят в друга държава или пребиваването известно време в чужбина – нещо, което се определя в изследването като  „транснационални връзки“ – е добър показател за това дали млад човек иска да напусне от Русия и къде би искал да се установи. Подобни транснационални отношения позволяват да се правят интересни изводи за руската външна и вътрешна политика, което прави този анализ много важен - и недостатъчно обсъждани – характеристиките на руския политически пейзаж. \r\nВ Берлин, Центърът за източноевропейски и международни изследвания (Zentrum fϋr Osteuropa- und internationale Studien - ZOiS) през 2018 г. проведе проучване, фокусирано върху млади хора на възраст от 16 до 34 години. В онлайн проучването участваха 2000 респонденти, живеещи в 15 града на Руската федерация с население от 1 милион или повече. Въз основа на метода на извадката, базиран на квотата, използвахме данни, получени в резултат на по-задълбочено проучване на руските потребители. \r\nСпоред ZOiS 54% от анкетираните са заявили намерението си да емигрират, а 50% от тях обмислят да се преместят в друга част на Руската федерация, 21% обсъждат преместване в една от страните на Европейския съюз, а 7% - в САЩ. \r\nКакво е известно за онези млади хора, които казват, че искат да напуснат Русия? Налице е значителна връзка със съществуващите транснационални връзки: предишен опит в емиграция, семейство или приятели в чужбина, пътуване в чужбина или получаване на финансови трансфери от приятели или членове на семейството, живеещи извън Русия. Открита е силна връзка между пътуванията в чужбина и избора на дестинация в случай на емиграция, въпреки че данните не ни позволяват да бъде изяснено причинно-следствените връзки на тази корелация.  \r\nВ момента около 20% от анкетираните имат транснационални отношения с лица от страните от Европейския съюз, около 21% - с други бивши републики на Съветския съюз, 12% - със САЩ / Канада и 6% - с Азия. Колкото по-млад е човекът, толкова по-голям е шансът му да има транснационални връзки. По-високото ниво на образование, както и живеенето в Москва или Санкт Петербург също увеличава вероятността от транснационални връзки. \r\nНо има и други интересни аспекти. Анализът показва, че младите руснаци, желаещи да заминат за някоя от страните от ЕС, най-вероятно не са гласували за Владимир Путин, а те основно живеят в Москва или в Санкт Петербург, което подчертава международната свързаност на тези два града. \r\nОтбелязва се също, че хората с по-активни транснационални връзки - тези, които са пътували повече или имат повече международни контакти, са по-склонни да изразят желание да заминат в чужбина, включително в някоя от бившите републики на Съветския съюз. Транснационалните връзки с конкретни региони по света са предпочитани миграционни дестинации. За разлика от това, хората с по-малко транснационални връзки ограничават своите миграционни намерения до границите на Руската федерация. \r\n \r\nИма ли по-широко въздействие върху външната политика? \r\n \r\nВъздействат ли транснационалните връзки върху външната политика? Проучването включва въпроса с коя държава младите хора биха искали Русия да има по-близки отношения. Най-често се споменава Китай (28%) от отделните страни, следван от САЩ (19%). Като цяло страните от ЕС споменават 19% от анкетираните, сред които Германия (7%) заема първо място. \r\nЯвно степента на транснационална откритост е ясно свързана със съществуващите предпочитания в областта на външната политика. След като анализирахме различни видове транснационални връзки, е открито по-специално, че онези хора, чиито роднини живеят в определена държава или регион, са за установяване на по-близки отношения с тази страна или регион. Това е най-очевидно по отношение на Европейския съюз, САЩ и Канада, както и на страните от бившия Съветски съюз. Пътуването до държави от ЕС и републиките на бившия Съветски съюз също корелира, независимо от други причини, с ориентацията на респондентите в областта на външната политика спрямо конкретен регион. \r\n \r\nТранснационални отношения и вътрешна политика \r\n \r\nВлияят ли транснационалните отношения на формирането на мнения в областта на вътрешната политика? Авторите стигат до извода, че онези хора, които имат транснационални връзки със страните от Европейския съюз, със САЩ или Канада, най-вероятно не са гласували за Путин. Същото може да се каже и за анкетираните с по-високо ниво на образование. Като цяло наличието на транснационални връзки предполага по-малко доверие в Руската православна църква, в апаратурата на органите за сигурност, в местната власт и, може да изглежда парадоксално, в нестопанските организации. Защо НПО попадат тук? Това най-вероятно се дължи на скептично отношение към руските институции и политика. \r\nАко отидем още по-дълбоко, може да се каже, че хората с връзки с Европейския съюз/Северна Америка е по-малко вероятно да се доверят на Путин. Също така се регистрира значителна връзка между транснационалните връзки с Европейския съюз и убеждението, че вътрешните протести са легитимна форма на политическо поведение. \r\n \r\nНарастващото предизвикателство пред руския режим \r\n \r\nРезултатите от изследването показват наличието на промени в руското общество, които вероятно ще изискват отговор от съществуващия политически режим. Невъзможно е да се предвиди дали намеренията на потенциалните емигранти ще бъдат реализирани и ако е така, кога това ще се случи обаче, но получените данни показват важно предизвикателство за руския режим. Останалите неизпълнени икономически и политически очаквания на по-младото поколение може да доведат до увеличаване на нивото на емиграция, както и до загуба на висококвалифицирана работна ръка. Това изисква появата на нов разказ, който ще се хареса на младите руснаци в цялата страна, които все повече отказват нископлатените работни места в публичния сектор и които стават все по-видими в протестите в навечерието на местните избори в Москва. \r\n \r\n \r\n*** \r\n  Председателят на Камарата на представителите в Конгреса на САЩ Нанси Пелоси отново изрази възражението си срещу споразумение за свободна търговия с Обединеното кралство, ако оттеглянето му от Европейския съюз застраши Белфаското споразумение (известно и като Споразумението от Разпети петък) от 10 април 1998 г., което урежда мира и бъдещето на Северна Ирландия, съобщава американското издание  The Hill . \r\n„Споразумението от Разпети петък служи за основата на мира в Северна Ирландия и като маяк на надеждата за целия свят. След векове на конфликти и кръвопролития, светът стана свидетел на чудото на помирението и постигнатия напредък“, подчерта Пелоси в изявление. \r\n„Ако Брекзит подкопае споразумението от Разпети петък, няма да има вероятност търговско споразумение между САЩ и Великобритания да мине в Конгреса. Споразумението за мир се пази от американския народ и ще бъде защитавано яростно на двупалатна и двупартийна основа в Конгреса на САЩ\", категорична бе тя. \r\nСпоразумението от Разпети петък от 1998 г. сложи край на конфликта в Северна Ирландия, който избухна през 60-те години на миналия век. Северна Ирландия е централен въпрос за преговарящите за Брекзит. Страната, която е част от Обединеното кралство, споделя граница с Ирландия, която е част от ЕС. \r\nКритиците на Брекзит изразиха опасения от възможността за налагането на твърда граница между Северна Ирландия и Ирландия, което може да подкопае споразумението, което поддържа мира в продължение на две десетилетия. \r\nЗабележките на Пелоси идват, след като съветникът по националната сигурност  Джон Болтън заяви, че САЩ ще подкрепят Брекзит „без сделка“ , което вероятно ще доведе до налагането на т.нар. твърда граница. Председателят на финансовата комисия на Сената Чък Грасли (републиканец от Айова) също наскоро заяви, че ще подкрепи излизането на страната от ЕС без споразумение. \r\nВсяка нова търговска сделка за заместване на споразуменията между САЩ и Великобритания, договорени чрез ЕС, ще трябва да бъде подложена на гласуване в Конгреса, което означава, че председателят на органа може да я блокира. \r\nНовият министър-председател на Великобритания Борис Джонсън обеща напускане на ЕС  до 31 октомври, но е изправен пред няколко препятствия в преговорите. \r\n \r\n \r\n*** \r\n  Турция ще открие нова военна база близо до съществуващия съвместен команден център в Катар тази есен и значително да разшири присъствието си в емирството на Персийския залив, съобщава проправителственият вестник  Hurriyet . \r\n„Броят на войниците ще се увеличи. Не мога да разкрия цифри, като се имат предвид интересите и сигурността на Турция, но мога да кажа, че тя ще се увеличи драстично\", пише кореспондентът на вестника Ханде Фират, като същевременно добавя, че президентът на Турция Реджеп Тайип Ердоган ще се присъедини към катарския емир за церемонията по откриването на базата по-късно тази година.  \r\nЗа първи път турски войници бяха изпратени в Катар през октомври 2015 г. с цел засилване на двустранните отношения. Те подготвят съвместни програми за обучение и провеждат военни учения.Но след като съседите на Катар от Персийския залив, водени от Саудитска Арабия и Обединените арабски емирства, наложиха блокада на емирството през юни 2017 г., военното присъствие на Турция придоби по-голямо значение. \r\nСред исканията на блока, воден от Саудитска Арабия, е Катар да прекрати военното си сътрудничество с Турция и да разпореди извеждането на всички нейни войски от Катар. Вместо това обаче Анкара изпрати допълнителен контингент през декември миналата година, предприемайки нова стъпка към сближаване с Катар – страна, която може да се похвали с третите най-големи запаси от природен газ в света. Единственият й съсед е Саудитска Арабия. \r\n„Когато разгледаме енергийните войни в региона, програмата на САЩ, ориентирана срещу Иран, евентуалните маневри на Техеран, използвайки шиитското си население и страните от Персийския залив, тайните или явни операции на Саудитска Арабия срещу Турция, можем да разберем значението на турската армия база в Катар много по-добре“, пише авторът на материала.  \r\nНовата база е построена близо до тази в Тарик ибн Зияд. В нея – съгласно описанието на автора – има безброй социални съоръжения, строителството е завършено… Катар също отдава голямо значение на тази военна база. Говори се за церемония за „голямо откриване“ през есента. \r\n \r\n \r\n*** \r\n  Няколко световни лидери потвърдиха участието си в петия Световен форум за Холокоста, който ще се проведе в Ерусалим през януари следващата година, съобщава вестник  The Jerusalem Post , като уточнява, че сред тях са държавните и правителствените ръководители на Германия, Италия, Франция и Австрия. \r\nФорумът ще отбележи 75-ата годишнина от Освобождението на „Аушвиц“, както и Международния ден за възпоменание на Холокоста. Сред световните лидери, потвърдили присъствието си, са френският президент Еманюел Макрон, държавният глава на ФРГ Франк-Валтер Щайнмайер, както и колегите им от Италия и Австрия - Серджо Матарела и Александър Ван дер Беллен. \r\nФорумът, озаглавен „Помнете Холокоста, борбата срещу антисемитизма“, се организира от фондацията на Световния форум за Холокоста, ръководена от председателя на Европейския еврейски конгрес д-р Моше Кантор, в сътрудничество с Яд Вашем и под егидата на президента на Израл Риувен Ривлин.  \r\nВ изявление за събитието се подчертава, че то е „особено важно, тъй като Холокостът се отдалечава миналото, част от паметта му се забравя и уроците му вече не се учат“. \r\n„Никога повече“ е план за действие, който трябва да възвърнем като призив да защитим бъдещето, докато помним миналото“, коментира Кантор той и добави, че ще даде на световните лидери „уникална възможност“ да се изправят и да кажат: „Достатъчно“ на антисемитизма, нетърпимостта и расизма“. \r\n \r\n***", "date": "2019.08.15", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/08/15/2689542/api-sezira-prokuraturata-za-pozhara-v-na-avtomagistrala-struma-obzor.html", "text": "След като стана ясно, че е угасено  огнището на пожара в обект за вторични суровини в района на Дупница, от  Агенция „Пътна инфраструктура“  внасят сигнал в прокуратурата срещу собственика на предприятието за преработка и изкупуване на вторични суровини. Именно складираните му отпадъци предизвикаха пожар на 13 август в близост до автомагистрала „Струма“ край Дупница. Също така преминаването в участъка от автомагистралата между п. в. „Дупница“ и п. в. „Бобошево“ остава ограничено в двете посоки. \r\nНа пресконференция  кметът на община Дупница инж. Методи Чимев  заяви, че всичко в правомощията на Общината е направено по казуса. Чимев обясни, че многократно на фирмата, стопанисваща обекта, са съставяни актове, част от които са били обжалвани от собственика. Инж. Чимев добави, че от Община Дупница са пускали и сигнали до РИОСВ за обекта, както и до всички останали компетентни институции, които е следвало също да предприемат действия. На въпрос дали теренът е собственост на Общината и не е ли трябвало тя да предприеме мерки срещу случващото се, инж. Чимев заяви, че има кадастър, в който може да се направи проверка чия собственост е теренът. Остава в сила частичното бедствено положение в района на пожара.  \r\nТемата за пожара коментира и  министър-председателят Бойко Борисов .  \r\n„Много бързо ще бъде отстранено това, което е на АМ „Струма“, заяви премиерът Бойко Борисов. „В момента се извършва обследване, проверяват се основите на моста за компрометирани елементи. Хората, които са разрешили да се строи незаконно отдолу, ще си понесат отговорност“, каза Борисов. Заместник-министър Николай Нанков беше през нощта там. Много бързо ще се справим. Има прокурори, да им повдигат обвинения, да ги вкарват в затвора. Аз строя, няма да ходя и да ги пазя после. В момента се прави обследване, използва се т.нар. прострелване на колони, проверяват се дали вътре армировката е компрометирана, други елементи. Много бързо ще направят реорганизация на движението и ще се справят“, каза Бойко Борисов. \r\nОт своя страна  заместник-министърът на регионалното развитие и благоустройството Николай Нанков , който бе заедно с министър-председателят, каза за самото сметище, че според получената информация, част от съоръжението за третиране на отпадъци е разрешено от РИОСВ, част от него е неразрешено, т.е. капацитетът е бил изчерпан, по думите на самия собственик, като той е започнал да депонира нерегламентирано. Според Нанков общината не се е погрижила, има сигнали от заместник-областен управител, от кмета до РИОСВ, сигнализирани са съответните институции. \r\n Инж. Юлияна Божилова от Областно пътно управление Кюстендил  каза, че се проучва състоянието на колоните и гредите на мостовото съоръжение на АМ „Струма“, засегнато от пожара край Дупница. Тя отбеляза, че огледите на място са започнали още във вечерните часове вчера, след като огънят в обекта за вторични суровини е бил потушен. Инж. Божилова добави, че проучванията са поудължили и днес като в тях са участвали екип специалисти от Института по пътища и мостове в Агенция „Пътна инфраструктура“ и на строителя. „С експертите коментирахме становището и резултатите след първоначалния оглед, като за момента може да кажем, че автомагистрала „Струма“ ще остане затворена“, каза още инж. Божилова. Тя не се ангажира със срок – кога движението по магистралата ще бъде възстановено, тъй като от първостепенно значение е да се гарантира живота и здравето на пътуващите. \r\nМеждувременно от пресцентъра на  Агенция „Пътна инфраструктура“  съобщиха, че от пожара са засегнати 13 колони, от които 5 сериозно, 2 ригела, 3 греди, отводнители и няколко лагера на моста. Констатацията на експертите е, че части от моста и двете платна са силно засегнати от пожара и с оглед безопасността на движение е задължително спиране на трафика. Преди да започнат спешните аварийно-възстановителни дейности е необходимо да се направи обстойна оценка на състоянието на моста и допълнителни проучвания с цел поетапното възстановяване на движението. Преминаването в участъка от АМ „Струма“ между п. в. „Дупница“ и п. в. „Бобошево“ остава ограничено в двете посоки. Трафикът се пренасочва по обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\nДо 24.00 часа на 14 август в сила остава обявеното частично бедствено положение в Община Дупница, като освен щети по автомагистрала „Струма“ заради пожара са изпепелени хиляди декари ниска растителност и лозя в землищата на няколко села. Няма данни за замърсяване на въздуха. \r\n \r\n „Фокус“  припомня: \r\nОколо 18.00 часа на 13 август възникна пожар в района на Дупница. Огънят бе в обект за вторични суровини на изхода на Дупница в посока Благоевград. Четири пожарни екипа се отправиха на място. По-късно екипите станаха осем. Силното задимяване наложи да се затвори движението по магистрала „Струма“, като то бе пренасочено по Е-79. Заради огъня в района бе обявено частично бедствено положение със заповед на кмета на Община Дупница инж. Методи Чимев. То е със срок до 24.00 часа на 14 август 2019 година. Причината за обявяване на частичното бедствено положение е необходимостта от предприемане на неотложни аварийно-възстановителни дейности. Екипи на районните служби „Пожарна безопасност” и защита на населението” от Дупница, Самоков, Благоевград, техниката на ВиК - Дупница и Община Дупница, фирми с техника и зърнопроизводители с такава, както и десетки доброволци се включиха в гасенето. В действията срещу пожара се включиха и екипи на Областно пътно управление и на Министерство на регионалното развитие и благоустройството, за да установят какво е състоянието на основите на моста на автомагистрала „Струма“ и дали има компрометирани елементи.", "date": "2019.08.15", "title": "АПИ сезира Прокуратурата за пожара в на автомагистрала „Струма“ (ОБЗОР)"}
{"url": "http://www.focus-news.net/news/2019/08/15/2689540/predstoyashti-sabitiya-v-stranata-za-15-avgust-agentsiya-fokus.html", "text": "*** \r\n \r\nОт 13.30 часа омбудсманът Мая Манолова ще обсъди в институцията с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалист. \r\n \r\n*** \r\n \r\nОт 10.00 часа кметът на София Йорданка Фандъкова ще провери санирането на сградата на Втора АГ болница „Шейново“. \r\n \r\n*** \r\n \r\nМинистър Екатерина Захариева открива One love tour в Струмица, Република Северна Македония. \r\n \r\n*** \r\n \r\nМъж и жена ще бъдат оперирани от световноизвестния неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски“. \r\n \r\n*** \r\n \r\nОт 12.00 ч. пред Паметника на медицинските чинове, загинали във войните (в градинката пред ВМА) с 1-минутно мълчание ще бъде почетена паметта на всички лекари, медицински сестри, полицаи, доброволци и граждани, загинали при спасяването на човешки живот. \r\n \r\n*** \r\n   \r\nОт 11.00 часа ще се състои извънредно заседание на Областната епизоотична комисия в конферентната зала на Областната управа.  \r\n \r\n*** \r\n   \r\nОт 11.00 ч. ще бъде осигурен контролиран достъп до фара на туристически комплекс „Остров Света Анастасия“. \r\n \r\n*** \r\n \r\nОт 11.30 ч. ще бъде отслужен водосвет на остров Света Анастасия по случай празника на Голяма Богородица \r\n \r\n*** \r\n \r\nОт 11.45 часа на остров Света Анастасия ще се състои традиционното островно хоро с ансамбъл \"Странджа\". \r\n \r\n*** \r\n \r\nВ 17.30 часа на остров Света Анастасия най-малките посетители ще могат да се впуснат в приключение заедно с \"Щурата лаборатория\" и експерименти с въздух, огън, вятър и вода.  \r\n \r\n*** \r\n   \r\nОт 19.00 часа в Зала 2 на Експозиционен център „Флора“ ще се проведе първият ден на Международния фестивал за класическа музика „Бургаски музикални вечери“. \r\n \r\n \r\n*** \r\n   \r\nОт 20.00 часа в градината на Експозиционен център \"Флора\" ще се проведе втората част на \"Джаз в Бургас\" 2019. \r\n \r\n \r\n*** \r\n   \r\nОт 20.30 часа в Летен театър ще се проведе Концертът „Да пеем ЗАЕДНО“. \r\n \r\n \r\n*** \r\n   \r\nВ 20.30 часа на външната сцена на НЧ “Просвета 1888” в Поморие ще се проведе Националното турне в подкрепа на кампанията “Роди дете в България”. \r\n \r\n \r\n*** \r\n \r\nОт 21.00 ч. на остров Света Анастасия ще се състои концертен спектакъл \"Уестсайдска история - любовта на Мария и Тони\", с участието на Орлин Горанов, Орлин Павлов и Еделина Кънева. \r\n \r\n*** \r\n \r\nОт 9.00 ч.  ще започне празникът на Варна ще започне в 9.00 часа с тържествената Архиерейска света Литургия в катедралния храм „Успение Богородично“.  \r\n \r\n*** \r\n \r\nВ 10.30 часа ще бъде тържествено издигнат флагът на града, след което ще тръгне литийно шествие с чудотворната икона на Света Богородица.  \r\n \r\n*** \r\n \r\nМежду 09.30 ч. и 10.30 часа уникалният арт локомотив на БДЖ ще бъде композиран на ЖП гара Варна за посетители и любители на железопътния транспорт по случай празника на града. \r\n \r\n*** \r\n \r\nОт 15.00 часа в Морската градина, до Аквариума, представител на WWF ще разкаже за корабче, част от инициативата на природозащитната организация  за опазване на живота в океана и поминъка на хората, разчитащи на риболова.  \r\n \r\n*** \r\n \r\nОт 15.30 ч. ще се проведе прожекция на филма в Археологически музей -  Варна  \"Оклеветеният цар. Истината за последния руски император\". \r\n \r\n*** \r\n   \r\nОн 20.00 ч. ще започне празничен концерт по случай празника на града. \r\n \r\n*** \r\n \r\nОт 9.00  ч. Врачанският митрополит ще оглави богослуженията за празника Успение Богородично в Чирепишкия манастир \r\n \r\n*** \r\n \r\nОт 11.30 ч. в манастира „Св. Иван Рилски“ (Пусти) ще бъде осветен и раздаден курбан за здраве.  \r\n \r\n*** \r\n \r\nОт 17.30 ч. в Художествена галерия – Добрич ще бъде открита изложбата „Съвременно британско изкуство“ – Брайън Ино, Питър Блейк, Деймиън Хърст, Марк Куин. \r\n \r\n*** \r\n \r\nОт 8.30 до 9.30 ч. в амфитеатъра в Стария Несебър ще се проведе регистрацията за участие на 11-ото издание на плувен маратон за празника на града.  \r\n \r\n*** \r\n \r\nОт 13.30 ч. в 10 зала на Окръжния съд в Пловдив ще се проведе дело срещу подсъдимите  Симеон П. и Явор Ч. \r\n \r\n*** \r\n   \r\nОт 20.30 ч. с концерт на Теди Кацаров, Дичо и Бенд ще започне Националното турне в подкрепа на кампанията „Роди дете в България” в Поморие. \r\n \r\n*** \r\n \r\nОт 10.00 ч. в Зала 1 на Областна администрация – Русе Областната епизоотична комисия ще проведе заседание. \r\n \r\n*** \r\n \r\nОт 13.00 ч. ще се проведе заседание на Общински съвет Смолян. \r\n \r\n*** \r\n \r\nОт 9.30 до 10.30ч. в храма„Свети Паисий Хилендарски“ кв. „Зора“, Стара Загора ще се раздаде  курбан. \r\n \r\n*** \r\n   \r\nОт 11.30 часа в салона на читалището, под наслов „Дух и светлина“ НЧ „Напредък- 1869“ в Шумен ще отбележи 150-тата си годишнина.  \r\n \r\n*** \r\n   \r\nОт 15.00  часа в зала 203 ще заседава Правна комисия във връзка с обжалвано в съда от областния управител решение 1129.", "date": "2019.08.15", "title": "Предстоящи събития в страната за 15 август (Агенция „Фокус“)"}
{"url": "http://www.focus-news.net/news/2019/08/15/2689541/pusnaha-za-dvizhenie-uchastak-ot-hemus-sled-devnya-obzor.html", "text": "Пуснаха за движение участък от „Хемус“ след Девня. Новината съобщи  заместник-министърът на регионалното развитие Николай Нанков  пред журналисти в Шумен. По думите му остават 6 км, които са за фрезоване и асфалтиране. Заместник-министърът посочи, че е приключила едната част от участъка между Шумен и Варна, която е във Варненска област. „Вчера приключи, беше сложена маркировка. Малка част от магистралата в този участък, остана неремонтирана. Видяхте последните години колко работа се свърши. Имаме известни бележки към колегите от АПИ. В летния сезон не е редно да се извършват ремонтни дейности, защото създават затруднения за почиващите. След 15 септември отново“, коментира зам.-министърът. Нанков бе част от инспекция на  премиера Бойко Борисов  на друг участък от „Хемус“. Министър-председателят инспектира новостроящия се участък от автомагистрала „Хемус“ между Буховци и п.в. „Белокопитово“. По трасето в участък от около 1 км завършват предварителни археологически проучвания под ръководството на гл. ас. д-р Андрей Аладжов. Участъкът между пътните възли „Буховци“ и „Белокопитово“ на автомагистрала „Хемус“ е 16.32 км и трябва да е готов през 2021 г. Първата копка беше направена точно преди година - на 16 август 2018 г. В изходната част на трасето има два обекта с археологически разкопки, по които работят специалистите от Националния археологически институт с музей при БАН. Те проучват фрагменти от 5000 години преди новата ера (ранния халколит и ранножелязната епоха). Според анализа на експертите единият обект се нуждае от по-подробно изследване, което ще продължи около два месеца. „Благодаря на археолозите. Имаме перфектни отношения и добър синхрон“, заяви министър-председателят Бойко Борисов. Той добави, че поисканото от археолозите удължение на срока с два месеца ще бъде уважено. „Хем строим, хем разкриваме красотите“, каза още премиерът, разглеждайки разкопките на разкрито древно селище. На обекта работят близо 100 души – работници, археолози и геодезисти. Общата дължина на АМ „Хемус“ е около 420 км. В експлоатация са участъците от София до Ябланица и от с. Белокопитово до Варна с дължина близо 170 км. Довършването на „Хемус“ е сред основните приоритети на правителството и се планира тя да е готова от София до Варна през 2023 г. \r\nПреди това  премиерът Бойко Борисов  бе и в Търговище. „Поели сме ангажимент и ще помогнем на Община Търговище да се реновира пътната инфраструктура до завода на „Тракия Глас България ЕАД“,  заяви министър-председателят Бойко Борисов. В Търговище Борисов посети днес част от производствените мощност на един от най-големите инвеститори не само в Търговище, но и в България. „Извеждащият път от предприятието е изключително важен, тъй като по него ежедневно преминават ТИР-овете, изнасящи стока. „Ще вземем решение и ще окажем подкрепа\", заяви министър-председателят Борисов. Общо три са производствата на инвеститора, които функционират – за плоско стъкло, за домакинско стъкло и за автомобилни стъкла. Около 2500 души са заети в основното производство, а заедно със съпътстващите производства и предприятия, работните места, създадени от инвеститора, са близо 5000.  \r\n Кметът на Търговище Дарин Димитров  отбеляза, че наличието на такова голямо производство оказва благоприятно влияние за развитието на Търговище. Населението се увеличава, хората живеят с добър стандарт, отбеляза кметът и добави, че няма безработица.", "date": "2019.08.15", "title": "Пуснаха за движение участък от „Хемус“ след Девня (ОБЗОР)"}
{"url": "http://www.focus-news.net/news/2019/08/15/2689547/tanjug-sarbiya-osvobodiha-tomor-morina-no-sa-izzeti-lichnite-mu-dokumenti.html", "text": "b> Скопие.   Основният наказателен съд в Скопие отмени мярката за неотклонение на бившия член на Армията за освобождение на Косово (АОК) Томор Морина, предава държавната информационна агенция на Сърбия  Tanjug .  \r\nСъдъъ постанови временното изземване на личните документи и паспорт, за да не може Морина да  напуска пределите на страната. \r\nПо-рано през деня Върховният съд на Република Северна Македония потвърди решението на Наказателния съд да отхвърли искането на Сърбия за екстрадиция на бившия член на Армията за освобождение на Косово. \r\n„ВС на Република Северна Македония информира обществеността, че на 14 август 2019 г. той се произнася по делото, регистрирано под № 30/2019, в което потвърждава решението на Наказателния съвет на отдела за организирана престъпност и корупция на Основния съд Скопие No.252/19 от 07.08.2019 г., с което се реши, че не са изпълнени законовите условия за екстрадирането на лицето ТМ, гражданин на Великобритания и Република Косово.Решението ще бъде изпратено до министерството на правосъдието, което ще вземе окончателно решение“, се казва в разпространения текст. \r\n \r\n Тереза Герова", "date": "2019.08.15", "title": "Tanjug (Сърбия): Освободиха Томор Морина, но са иззети личните му документи"}
{"url": "http://www.focus-news.net/news/2019/08/15/2689545/b92-sarbiya-sarbiya-kupuva-boyni-dronove.html", "text": "Не се знае кога точно Сърбия ще купи шест безпилотни летателни апарата (БПЛА), но се знае, че два от тях ще бъдат оборудвани с въоръжения, предава белградската медия  „Б92“ . \r\nАко това съобщение се окаже истина, сръбската армия ще получи най-продавания дрон Yilong 2, известен още като „Инг лонг“ и „птеродактил 2“, пише сръбското издание Blic. \r\nМиналата година президентът Александър Вучич също потвърди, че Сърбия възнамерява да закупи тези дронове от Китай при посещението си в страната. \r\nТогава сръбската делегация посети две китайски компании – AVIC и CATIC, които, освен другото, произвеждат БПЛА. \r\n„За някои от тези дронове са разработени голям брой бойни средства, като водни бомби, бомби за унищожаване на жива сила, противотанкови ракети, управляеми ракети“, заяви военният експерт Петър Войинович.", "date": "2019.08.15", "title": "„Б92“ (Сърбия): Сърбия купува бойни дронове"}
{"url": "http://www.focus-news.net/news/2019/08/15/2689546/tass-poveche-ot-107-hilyadi-dushi-se-obyaviha-za-preimenuvane-na-ulitsata-na-trump-tower-v-chest-na-obama.html", "text": "Повече от 107,7 хиляди души са подписали петиция с предложение да се преименува участъкът от Пето авеню в Ню Йорк, където се намира небостъргачът Trump Tower, на авеню Барак Обама. Това показва в сряда броячът на сайта на привържениците на инициативата moveon.org, предава  ТАСС . \r\nТе предлагат да се присвои името на 44-ия американски президент на участъка на Пето авеню между 56-та и 57-а улици. Именно на това място е разположена кулата на Тръмп, където се намира седалището на групата на компаниите на държавния глава Trump Organisation и където се намираше предизборният му щаб през 2016 г. \r\nПредложението е оправдано от факта, че тази година участък от пътя в югозападната част на Лос Анджелис е кръстен на Обама. „Изискваме кметът на Ню Йорк и Общинския съвет да направят същото и да преименуват Пето авеню в чест на бившия президент, чиито многобройни постижения включват спасяването на народа ни от Великата депресия, два президентски мандата без нито един скандал и елиминиране на Осама бин Ладен, вдъхновител на терористичните атаки от 11 септември, довели до смъртта на повече от 3 хиляди нюйоркчани“, се казва в петицията. \r\nНеин автор е Елизабет Ровин, която признава, че по този начин иска да раздразни Доналд Тръмп, който не се уморява да критикува остро недостатъците и пропуските на администрацията на Обама. „Чух шега на комик за това как Тръмп ще бъде бесен, ако тя [част от Пето авеню] е кръстена на Обама. И си помислих, защо не“, каза жената пред списание Newsweek. \r\nРоуин си постави нова цел в сряда - да доведе броя на подписите в петицията до 125 хил. Както обяснява телевизионната компания ABC, тази идея е обречена. Според правилата на Ню Йорк, градските улици и площади получават името само на хора, починали поне две години преди заявлението. \r\n \r\nПревод и редакция:", "date": "2019.08.15", "title": "ТАСС: Повече от 107 хиляди души се обявиха за преименуване на улицата на Trump Tower в чест на Обама"}
{"url": "http://www.focus-news.net/news/2019/08/15/2689548/a1-on-makedoniya-tomor-morina-se-varna-v-kosovo.html", "text": "Бившият боец от Армията за освобождение на Косово Томор Морина се е върнал в Косово след излизането си от ареста, предава македонският портал  „А1 Он“ . \r\nКосовското електронно издание Коха.нет публикува видео и информация, че Морина е влязъл в Косово около 19 часа през ГКПП Блаце. Според медията, Морина не е пожелал да даде изявление пред представителите на пресата, докато членове на неговото семейство са казали, че той е в добро здравословно състояние и е получил добро отношение от властите в Македония. \r\nПреди това неговият адвокат Насер Рауфи заяви, че след излизането си от затвора Морина е заминал за Прищина с косовски паспорт. Той притежава и британски международен паспорт, който обаче му бе отнет от съда в Скопие. \r\nНаказателният съд, който се произнесе по искането на Сърбия чрез Интерпол, постанови, че условията за екстрадицията му не са изпълнени, което беше потвърдено и от Върховния съд. \r\nТомор Морина бе задържан на граничния пункт Блаце на 24 юли при влизането си от Косово в Северна Македония. \r\n \r\nПревод и редакция:", "date": "2019.08.15", "title": "„А1 Он“ (Македония): Томор Морина се върна в Косово"}
{"url": "http://www.focus-news.net/news/2019/08/15/2689549/anadolska-agentsiya-mo-na-turtsiya-potvardi-zadeystvaneto-na-dronove-v-severna-siriya.html", "text": "Турция е задействала безпилотните си летателни апарати (БПЛА) в рамките на мерките за формиране на „зона за сигурност“ в Северна Сирия, съобщава Министерството на отбраната на страната, предава „Анадолската агенция“. \r\nОт военното ведомство отбелязват, че плана за създаване на „зона за сигурност“ се координира със САЩ. \r\n„Турско-американският щаб за съвместни операции ще бъде задействан в граничната със Сирия провинция Шанлиурфа. Работата в тази посока продължава“, отбелязват от министерството. \r\nПо-рано министърът на отбраната на Турция Хулуси Акар заяви, че „зоната за сигурност“ трябва да се простира на 30-40 км дълбочина в сирийската територия и трябва да бъде създаденa със съвместните усилия на Анкара и Вашингтон. \r\n„Турция е заинтересована от изтеглянето на всички терористи от сирийските кюрдски „Отряди за народна самоотбрана“ и американската страна е информирана за това. Постигнати са договорки за контрола и координацията на действията във въздушното пространство на Сирия и за обмен на разузнавателна информация“, съобщи Акар.", "date": "2019.08.15", "title": "„Анадолска агенция“: МО на Турция потвърди задействането на дронове в Северна Сирия"}
{"url": "http://www.focus-news.net/news/2019/08/15/2689554/afp-dzhihadisti-svaliha-samolet-na-damask-pilotat-e-vzet-v-plen.html", "text": "„Джихадисти“ са свалили самолет на правителствените сили на президента Башар Асар в северозападната част на Сирия, предава  AFP , като се позовава на информация от базираната в Лондон Сирийска обсерватория за човешките права (СОЧП). \r\nПилотът е бил взет в плен, допълва агенцията, като подчертава, че инцидентът е пореден в кампанията на силите на Дамаск срещу тази част на страната. \r\nВоенният самолет с свален близо до контролираният от терористите град Хан Шейхун, разположен в южната част на провинция Идлиб.  \r\n„Пилотът е взет в плен“ и е в ръцете на „Хаят Тахрир ал-Шам“ – групировка, която е активна в региона. \r\n \r\n Тереза Герова", "date": "2019.08.15", "title": "AFP: Джихадисти свалиха самолет на Дамаск, пилотът е взет в плен"}
{"url": "http://www.focus-news.net/news/2019/08/15/2689552/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "*** \r\n  Държавният глава на САЩ Доналд Тръмп е готов да предложи за поста на посланик в Русия кандидатурата на специалния представител за Северна Корея Стивън Биган. Вашингтон твърди, че американският посланик в Германия, Ричард Гренел, също е сред кандидатите за преместването в Москва, макар самият той да подчерта, че не се интересува от назначението. Посланикът на САЩ в Русия Джон Хънтсман, който подаде писмо за оставка миналата седмица, ще напусне страната на 3 октомври, пише руският вестник  „Коммерсантъ“ . \r\nНяколко американски медии съобщиха едновременно, че лидерът на Белия дом е взел решение за кандидатурата на новия американски посланик в Москва. Той възнамерява да предложи за поста специалния представител за Северна Корея Стивън Биган. \r\nМиналата седмица ръководителят на американската дипломатическа мисия в Русия Джон Хънтсман подаде оставка. Той представляваше САЩ в Москва две години и се очаква да напусне руската столица на 3 октомври. Според съобщенията на американските медии,  Хънтсман планира да се кандидатира за губернатор на Юта: той вече е заемал тази длъжност в периода от 2005 г. до 2009 г. \r\nБелият дом и Държавният департамент все още не са коментирали официално информацията за възможното назначаване на Стивън Биган. „Ние не планираме да правим никакви изявления по този въпрос“, заяви дежурният служител в американската администрация в отговор на молба на „Коммерсантъ“. \r\nНаблюдателите във Вашингтон смятат подобен избор за напълно оправдан. Назначаването на Стив Биган ще бъде добро решение, заяви Евелин Фаркас, бивш високопоставен служител на Пентагона, отговарящ за руската и украинската политика. „Той има много общо с Русия и дори е живял там в началото на кариерата си. Във Вашингтон го смятат за професионалист\". \r\nНаистина, 56-годишният Биган се радва на авторитет в републиканските кръгове и според Вашингтон през последните две години е успял да спечели доверието на държавния секретар Майк Помпео. Той получава бакалавърска степен по руски език и политически науки от Мичиганския университет през 1984 г., а от 1992 до 1994 г. оглавява представителството на Международния републикански институт (IRI) в Москва. През август 2016 г. Генералната прокуратура на Руската федерация призна тази организация за „нележателна“ в страната и тя бе закрита.  \r\nСтивън Биган служи в съветите на директорите на няколко организации с нестопанска цел в САЩ, участващи в развитието на руско-американските отношения. Този списък включва US—Russia Foundation и US—Russia Business Council. Няколко години той е вицепрезидент на Ford за връзки с международни правителствени агенции и е член на ръководството на руско-американското съвместно предприятие Ford Sollers. \r\nПреди това Биган прекара 14 години като служител на апарата на американския Конгрес. В администрацията на Джордж У. Буш той е изпълнителен секретар на Съвета за национална сигурност, а по време на неуспешната президентска кампания за републиканците през 2008 г. служи като съветник по международните въпроси на Сара Пейлин, кандидат за поста вицепрезидент на САЩ. \r\nПрез март 2018 г. във Вашингтон се обсъждаха активно слухове, че именно Стивън Биган може да замени напускащия съветник по национална сигурност на президента Хърбърт Макмастър. Това назначение не се случи, но шест месеца по-късно, в края на август миналата година, държавният секретар на САЩ Майк Помпео подписа указ за назначаване на Биган на поста специален представител за Северна Корея. \r\nРаботата на Стивън Биган на този пост не донесе голям успех. Във Вашингтон обаче смятат, че вниманието на ръководителя на Белия дом не е привлечено от дейността на дипломата по организирането на срещи с лидера на Северна Корея, а от предишния му опит като старши мениджър на Ford. \r\nДоналд Тръмп многократно заявява важността на подобряването на търговските отношения между САЩ и Русия и изглежда, че ако Стивън Биган одобри тази тема, тя ще се превърне в основна в отношенията между двете страни. \r\nСред възможните кандидати за поста на ръководител на дипломатическата мисия в Москва се споменава и името на американския посланик в Германия Ричард Гренел, който се смята за близък приятел на президента Тръмп. Според CNN, позовавайки се на собствени източници,  Гренел вече е отказал предложението, заявявайки, че не се интересува от назначението в Москва. \r\n \r\n \r\n*** \r\n  „Можем да играем заедно тази игра“, помисли си президентът на Украйна Владимир Зеленски, като чу новината за опростяването на процедурите за получаването на руско гражданство за украинци. На 13 август той подписа указ, който ще улесни някои руснаци да получат украински паспорт. Кой точно - и наистина литози отговор е симетричен?“. Така започва статия в руския вестник  „Взгляд“ , публикувана под заглавие „Зеленски направи подарък на руските престъпници и опозиционери“. \r\nЗеленски планира да разшири списъка с причините, които ще послужат за основа за кандидатстване за получаване на гражданството на Украйна. Например, сега всеки, който е преследван заради политически убеждения, вече може да поиска паспорт. Достатъчно е да предоставите декларация за отказ от гражданство на Руската федерация и удостоверение за същите тези преследвания. Вярно е, че видеоклип от товарене във вагон не е достатъчен, сертификатите се издават от дипломатически мисии/консулски служби на Украйна „... по начина, предписан от кабинета на министрите на Украйна\". Каква е тази поръка, не е известно. Но ще приемем, че съществува и дипломатическите мисии на Украйна наистина са готови да ги издадат. \r\nОтделно с указа се говори за гражданите на Руската федерация, които участват в конфликта в Донбас. Президентът се задължава да разработи и представи на Върховната Рада проектозакон, който ще опрости придобиването на украинско гражданство от тези воини. \r\nТук е подходяща малка забележка. Не толкова отдавна писахме за скандал в Министерството на отбраната на Украйна. Министърът инструктира да разбере защо войниците на въоръжените сили са участвали в церемониалното препогребване на останките на войниците от дивизията Вафен-СС „Галиция“. Така структурата на войските на СС някога е била създадена, включително с цел да не бъде давано на стотици хиляди колаборационисти германско гражданство. Фюрерът има нужда от войници, но само германците служат във Вермахта. А останалите са Wilcommen в специалните сили на СС.  \r\nВ Украйна са по-малко придирчиви. Ето защо, може би трябва дори да благодарим на Зеленски - в края на краищата много от онези руснаци, които се озоваха в страната му, бяха в списък на издирваните за наказателни обвинения. Сега, ако нарушат закона, вече не са в Русия. \r\nТова е така. Въпросът е различен: колко са тези хора? Например миналата година 988 чужденци получиха паспорт с тризъбец (изобразен на документа). 126 от тях са бивши руснаци. Но Руската федерация в никакъв случай не е на първо място, Сирия изпреварва (156 души). \r\nОбщо за периода 2014–2018 г. гражданството си са сменили малко по-малко от 6500 руснаци. И повечето от тях, според адвокат Маси Найем, са го получили през 2014–2016 г. 357 от тях - с указ на президента на Украйна. Т.е., може да се предположи, че това са точно същите преследвани от руските власти и бойци от батальоните на Националната гвардия. Точно сега Зеленски реши да ги раздели в отделна каста и да им даде гражданство, без да привлича прекомерното внимание на пресата. Едва ли има неистово желание за придобиване на украински паспорт. \r\nНо в обратна посока е така. Дори няма да дадем данните от тази година. \r\nПовече от 83 хиляди граждани на Украйна са получили руски паспорт през 2018 г., а около 65 хиляди са получили разрешение за пребиваване. Плюс още 312 хиляди за периода 2014 - средата на 2018 година. Т.е., до началото на текущата година най-малко 353 хиляди души. \r\nВсички те - пътувайки от Украйна до Русия и в обратна посока - търсят спокойствие за себе си. Вярно е, че понякога то се оказва вечно. Отвън можете да си припомните поне трима известни руснаци, избрали Украйна: журналистите Павел Шеремет, Александър Шчетинин и политикът Денис Вороненков. Двама от тях (Вороненков и Шчетинин) дори успяха да получат украинско гражданство. Всички те бяха убити, а самите убийства имат ясно определен характер. Ако Шеремет и Вороненков бяха останали в Русия, със сигурност щяха да са още живи. \r\nТова обаче сигурно не е така - никой не е в безопасност от съдбата. И несъразмерните данни също може да се обяснят. В крайна сметка повечето от тези 353 хиляди украинци са руснаци, жители на Донбас и Луганск. Да избягаш от войната и бедността е съвсем логично (вземете поне същите сирийци, които получават украински паспорти). Затова не е изненадващо, че те често бягат в Русия, а не обратното. \r\nДълбоката разлика между двата опростени режима (руски и украински) в перспектива: 353 хиляди са много, но само в сравнение с броя на руснаците, заминали за Украйна. Нека сега сравним това число с броя на бежанците, които Русия прие през 2014–2016 г. А също и със стотиците хиляди икономически мигранти от Украйна. Повечето от тях с радост биха се съгласили да променят гражданството си на руско, да преместят семейството си в Русия и да започнат живот на ново място. Но разходите и бюрокрацията спират мнозина. \r\nМожете също така да си припомните, че повече от 8,3 милиона души в Украйна (преброяване от 2000 г.) се идентифицираха като руснаци. Да не говорим за факта, че през 2005 г. повече от 34 милиона украинци определиха руския като свой роден език (проучване на Института по социология на Националната академия на науките на Украйна). \r\nВ следващите години в Украйна ще се проведе ново преброяване, където тези числа вече ще са много по-малки. Но те все още ще останат много впечатляващи, така че дори при опростен режим за получаване на руско гражданство, служители на Отдела по миграция на Министерството на вътрешните работи на Руската федерация ще имат напрегнати години. Лентата от 100 хиляди паспорта за бивши граждани на Украйна вероятно ще бъде преодоляна през тази година. Т.е. притокът на украинци към Русия е стабилен и след либерализацията на процедурите той само ще расте. \r\nДържавната дума нарече инициативата на Зеленски за предоставяне на гражданство на руснаците „абсурдно“. Но от обратната страна - тишина. Както вече споменахме, след шестхилядния скок през 2014–2016 г. никой не е особено напорист за паспорт от Украйна и по отношение на броя на издадените документи руснаците са на приблизително същото ниво с арменците. Ще има нов скок - гражданство ще бъде дадено на тези, които екипът на Порошенко игнорираше. Но като цяло тези, които по някаква причина са искали да напуснат, вече са напуснали. Т.е., в Русия, за разлика от Украйна, няма значителна и ясна база от потенциални мигранти именно в тази посока. \r\nНедоволни от властите и искат да напуснат Русия? Ами става. Само за Украйна, защо? \r\nВъпреки че можете да опитате да търсите такава база. От началото на август наблюдаваме опити за организиране на протести в Русия и за доказването на нещо чрез този протест пред властите. Сред демонстрантите вече са забелязали хора с украински знамена и дори табели „Получи се в Украйна - ще сработи и в Русия“ (Какво точно - гражданската война ли?). Аудиторията на тези протести е злато. Може би, точно там процентът на желаещите да получат украинско гражданство чрез опростената процедура се увеличава, приближавайки се по-близо до войната, етническата нетърпимост, икономическата криза и епидемията от морбили - но ние просто не знаем за това? \r\nСамо нещо ви подсказва, че отговорът ще бъде в духа на Шариков на Булгаков: „Не съм толкова глупав, че да се измъкна оттук!“ \r\nПо някаква причина организаторите и активните участници в тези протести не се движат в посока Леонтиевски път 18 (украинското посолство в Москва). \r\nИ бягат (в Киев) главно два вида хора. Или има сериозни проблеми със закона в Русия, или откровени русофоби като Айдер Муждабаев. Но последният, в интервю за украинските медии, всъщност призна това. \r\nС други думи, Украйна се превърна в първата държава в света, в която декларацията за омраза към друга държава беше направена като основа за получаване на гражданство. Ходът безспорно е силен, но глупостта му скоро ще стане очевидна дори за инициаторите. \r\n \r\n*** \r\n  Канцлерът на ФРГ Ангела Меркел изрази мнение, че Русия е виновна за прекратяването на Договора за ракети със среден и малък обсег (ДРСМО), което е довело до разпадане на част от системата за ограничаване на оръжията по света. Съответното тя подчерта в рамките на пресконференция в Берлин, отбелязва руският вестник  „Известия“ . \r\n„Изключително съжалявам, че Русия доказано наруши ДРСМО и по този начин даде началото на края на това споразумение\", цитира изданието думите на германския канцлер.  \r\nМеркел подчерта, че НАТО ще намери „общ отговор“ за прекратяването на споразумението и ще положи всички усилия да настоява за по-нататъшно ограничаване на оръжията. \r\nПрезидентът на САЩ Доналд Тръмп обяви началото на оттеглянето на страната от ДРСМО през февруари 2019 г., обвинявайки Русия в нарушение на споразумението. Лидерът на Белия дом заяви, че иска да сключи нова сделка - с участието на Китай. \r\nМосква многократно отрича твърденията на американската страна. В отговор на действията на Вашингтон Русия също реши да преустанови спазването на условията на споразумението. В резултат на това ДРСМО изтече на 2 август 2019 г.  \r\nДРСМО бе сключен между СССР и САЩ през 1987 г. Той забранява на две страни да произвеждат и разполагат балистични и крилати ракети със среден обсег (от 1 000 до 5,5 хил. км) и по-малки (от 500 до 1 хил.км). \r\n***", "date": "2019.08.15", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/08/15/2689555/ivitsa-dachich-za-komyuniketo-na-darzhavite-ot-kvintata-sazdava-se-falshiva-atmosfera-okolo-deystviyata-na-belgrad-i-prishtina.html", "text": "Според министъра на външните работи на Сърбия Ивица Дачич се придава твърде голямо значение на официалното комюнике, в което държавите от Квинтата - Франция, Германия, Италия, Великобритания и САЩ –призоваха за възобновяване на диалога между Белград и Прищина, предава скопското електронно издание  МКД . \r\nПървият дипломат на западната ни съседка бе категоричен, че изявлението създава фалшива атмосфера. В него се казва, че Косово има право да налага мита, тъй като Сърбия се стреми да оттегли признанията за независимостта на най-младата държава на Балканите.  \r\n„И тогава за какво са митата върху Босна и Херцеговина, и тя ли води кампанията срещу признаването?\", попита Дачич. \r\nТой заяви, че целта на Сърбия е да намали броя на признанията за Косово до под половината от членовете на ООН, както и че с вътрешния министър Небойша Стефанович се работи за подготовка за гласуването за членството на Косово в Интерпол.„Трябва да се подготвим да не се присъединяват към тези международни организации\", обясни Дачич. \r\nКоментирайки реакции на изявлението му, че Сърбия няма по-голям враг от бившия президент на САЩ Бил Клинтън, Дачич заяви, че „никой никога не се е радвал толкова на победата на Доналд Тръмп на президентски избори, колкото сърбите, защото те не понасят Клинтън и Олбрайт\". \r\n \r\n Тереза Герова", "date": "2019.08.15", "title": "Ивица Дачич за комюникето на държавите от Квинтата: Създава се фалшива атмосфера около действията на Белград и Прищина"}
{"url": "http://www.focus-news.net/news/2019/08/15/2689557/gd-granichna-politsiya-intenziven-e-trafikat-na-granitsite-sas-sarbiya-gartsiya-turtsiya-i-rumaniya.html", "text": "Интензивен е трафикът на границите със Сърбия, Гърция, Турция и Румъния. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата със Сърбия трафикът на ГКПП „Калотина“ е интензивен за излизане от страната за леки автомобили. На границата с Гърция трафикът на ГКПП „Кулата“ и ГКПП „Маказа“ е интензивен за влизане и излизане от страната за леки автомобили. На границата с Турция трафикът на ГКПП „Капитан Андреево“ е интензивен за влизане в страната за леки автомобили. На границата с Румъния трафикът на ГКПП „Дунав Мост“ - Русе, ГКПП „Дуранкулак“ и ГКПП „Кардам“ е интензивен за влизане и излизане от страната за леки автомобили. На границата с Република Северна Македония трафикът е нормален на всички гранични контролно-пропускателни пунктове.", "date": "2019.08.15", "title": "ГД „Гранична полиция“: Интензивен е трафикът на границите със Сърбия, Гърция, Турция и Румъния"}
{"url": "http://www.focus-news.net/news/2019/08/15/2689551/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "*** \r\n  Бившия министър на финансите на Обединеното кралство в кабинета на премиера Тереза Мей – Филип Хамънд, изрази увереност, че парламентът в Лондон може да осуети плановете на новия министър-председател Борис Джонсън за извеждане на страната от структурите на Европейския съюз без споразумение, съобщава националният ежедневник  The Times . \r\nХамънд повдигна перспективата за втори референдум именно поради причината, че е „много уврене“ в успеха да се предотврати Брекзит без сделка. Бившият финансов министър бе категоричен, че депутатите ще приемат закон за блокиране на безрезултатния Брекзит, след като обвини Доминик Къмингс, най-големия помощник на Борис Джонсън, в опит да унищожи всеки шанс за постигане на договорка.  \r\nХамънд предположи, че ако - след като попречи на правителството да изведе Великобритания от ЕС без споразумение за оттегляне - парламентът не е в състояние да постигне напредък, ще трябва да има или общи избори, или втори референдум за членството в Общността. \r\n \r\n*** \r\n  По данни на Националната статистическа служба на Великобритания през 2018 г. една четвърт от британците между 20 и 34 години все още живеят в дома на родителите си. Броят им е с един милион повече спрямо данните отпреди 15 години: 3,4 млн. в сравнение с 2,4 милиона през 2003 г. Според автора на британския национален ежедневник  The Guardian  Мери Дежевски това не е кой знае какъв проблем и има съвсем ясно обяснение. \r\n„Причината е очевидна, нали? Нарастващите цени и острият недостиг на жилища (фактори, които не са свързани помежду си) извадиха младите хора от жилищния пазар, оставяйки частните жилища под наем или дома на родителите като единствените възможности, от които могат да се възползват. Цяло поколение е „инфантилизирано“ от провала на последователните правителства да построят достатъчно домове“, обобщава автора още във встъпителните си думи.  \r\nВеликобритания може би просто започва да се съобразява с дългогодишния модел в останалата част на Европа. Доскоро Обединеното кралство бе изключение по отношение на това как младите хора напускат домовете си в ранна възраст, за да стъпят на пазара на жилища. \r\nНо много повече напускащи училище във Франция, Германия и другаде в Европа все още продължават да получават висше образование в или близо до родните си градове, и живеят у дома, докато следват. Тази тенденция се смяташе за странна от хората във Великобритания  - практически, икономически и емоционално. \r\nШирокото мнение във Великобритания е, че следването в университет е основна предпоставка за напускане на бащиния дом. Те се разделят за няколко години, преди да създадат собствени домове. \r\nВъзрастта, на която много британци купуваха, можеха да си купят или смятаха, че трябва да могат да си купят собствено жилище, също е изключителна спрямо европейските стандарти. Въпреки че сега това се третира като недостижима „норма“ от мнозина, закупуването на дом през 20-те години от живота на един човек бе явление, което до голяма степен се ограничава до 90-те до началото на 2000-те години, когато занижените изисквания за кредит направиха възможно включването на младите в пазара за имоти (допринасяйки за финансовия крах през 2008 г.). \r\nВсъщност цялата концепция за „стълбицата на жилищата “ е чужда на голяма част от Европа, където наемането – в условията стабилен и сигурен пазар - е обичайно до много по-късна възраст в живота; докато, да речем, семейният дом не бъде предаден или продаден. Може да се твърди, че най-големият проблем в Обединеното кралство са именно значителните дефекти на пазара за наеми, а не възможността за закупуване на дом. Това, че около половината от всички млади хора сега следват висше образование, а не започват директно на работа, също може да бъде фактор за по-големия брой оставащи или връщащи се да живеят у дома. \r\nНо има и друга причина, поради която повече млади хора могат да останат в родителския си дом по-дълго и това е, че за мнозина бащиният дом е далеч по-свидно място, отколкото е било за предишните поколения. От 60-те и 70-те години насам огромната пропаст в нагласите, които съществуваха между родителите и техните потомци, като цяло се стеснява. Много деца имат собствена стая и тя се приема мярка за уединение и независимост по начин, по който не е била преди. \r\nДа, напускането на дома по-късно може да забави процеса на пълно „израстване“. Добре известен е феноменът на разглезени млади италиански мъже, които предпочитат грижата на мама. И тук може да има обяснение: има голямо разминаване между броя на мъжете (2,1 милиона) и жените (1,3 милиона), които живеят с родителите си. \r\nНо наистина ли е толкова лошо, ако повече хора се забавят с независимия живот, защото отделят повече време за образование, или защото искат да си поживеят малко, преди да се установят, или защото семейният им дом, по отношение на подкрепа, удобства и разходи, е всъщност доста приемливо място. Може би е имало време, в не твърде далечното минало, когато се очакваше младите британци да напуснат гнездото твърде рано. \r\n \r\n*** \r\n  Председателят на Камарата на общините Джон Бекроу настоя, че ще се „бори докрай“, за да предотврати спиране на дейността на парламента от премиера Борис Джонсън, който се надява по този начин да изпълни волята на британците за излизане от Европейския съюз, изразена на референдума преди повече от три години, пише вестник  London Evening Standard . \r\nДумите на Бекроу са най-силният сигнал досега, че е готов да се намеси лично, за да предотврати спиране на дейността на парламента. \r\nТой „вярва силно“, че Общините трябва да имат думата и депутатите трябва да продължат да заседават и дебатират по въпроса с наближаването на поредния краен срок за Брекзит на 31 октомври. \r\n„И ако има опит за заобикаляне, или, да не дава Господ, затваряне на парламента, това е анатема за мен“, заяви Бекроу. \r\n„Ще се боря до последния си дъх, за да предотвратя това. Не можем да имаме ситуация, в която дейността на парламента е спряна. Ние сме демократично общество и парламентът ще бъде чут“, обясни председателят на Камарата на общините. \r\nПрез юни той предупреди тогавашните претенденти за поста председател на Консервативната партия, че спирането на дейността на парламента не е опция. \r\nДепутатите, които не искат да признаят резултатите от референдума се опитват да намерят парламентарен механизъм, за да блокират излизането на Великобритания от Европейския съюз на 31 октомври или по-късно. \r\nВъв вторник стана ясно, че плановете на Джонсън за Брекзит могат да бъдат осуетени следващия месец, когато съдът ще вземе решение по бързата процедура, дали той може да затвори Камарата на общините. \r\nСъдия в Единбург се съгласи да разгледа искането на противниците на Брекзит, включително 70 депутати. \r\n***", "date": "2019.08.15", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/08/15/2689561/ministar-ekaterina-zaharieva-e-na-poseshtenie-v-severna-makedoniya.html", "text": "Вицепремиерът и министър на външните работи Екатерина Захариева е на посещение в гр. Струмица, Република Северна Македония. Това съобщиха от пресцентъра на  Министерството на външните работи . По време на визитата министър Захариева се открива многофункционален социален център, реконструиран и оборудван с българско финансиране на стойност 270 000 лв. В многофункционалния социален център ще се обслужват всички уязвими групи лица, както и ще се реализират програмни дейности и проекти с цел по-бърза и по-лесна интеграция в обществото и социално приобщаване на целевите групи. Цели се още повишаване на информираността на общността относно подпомагането на хората с увреждания не само от региона на Струмица, но и на национално ниво. Проектът се финансира по програма „Официална помощ за развитие“ (ОПР) за Република Северна Македония 2019 г.    \r\nПрез 2019 г. България реализира на територията на Република Северна Македония общо 11 проекта по програма ОПР. С български средства се реновира сграда и се предостави оборудване на Център за деца с аутизъм в гр. Охрид. Това е втори подобен проект в областта на аутизма след Скопие. Останалите проекти са насочени към сътрудничеството между медиите от двете страни срещу „речта на омразата“, изграждане на мостове и спортни съоръжения, организиране на фестивали в подкрепа на културния обмен (за 2019 г. общо над 900 деца и възрастни от България взеха участие в двата фестивала), предоставяне на спортно оборудване на 6 училища и 5 детски градини в община Гьорче Петров – Скопие, изработване на интернет образователни програми и подкрепа на здравната медиация сред ромите.  \r\nВ 19.45 часа днес Екатерина Захариева ще присъства и на концерт от фестивала “One Love Tour”. В него взимат участие едни от най-популярните български и македонски изпълнители от различни стилове музика. Част от изпълнителите са Ljubojna, Сладкаристика, Михаела Филева, GP & Steffanator, Влади Ампов – Графа и Next time. Фестивалът се организира за трета поредна година като през 2019 г. продуцентите наблягат на дуетите между изпълнителите от двете страни.  \r\nТурнето One Love Tour се реализират със съдействието на: Министерство на външните работи на Република България, Община Банско, Община Бургас, Община Варна, Община Стара Загора, Община Скопие, Община Струмица, Община Крива Паланка.", "date": "2019.08.15", "title": "Министър Екатерина Захариева е на посещение в Северна Македония"}
{"url": "http://www.focus-news.net/news/2019/08/15/2689559/predstoyashti-sabitiya-v-stranata-za-15-avgust-agentsiya-fokus.html", "text": "*** \r\n \r\nОт 13.30 часа омбудсманът Мая Манолова ще обсъди в институцията с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалист. \r\n \r\n*** \r\n \r\nОт 10.00 часа кметът на София Йорданка Фандъкова ще провери санирането на сградата на Втора АГ болница „Шейново“. \r\n \r\n*** \r\n \r\nМинистър Екатерина Захариева открива One love tour в Струмица, Република Северна Македония. \r\n \r\n*** \r\n \r\nМъж и жена ще бъдат оперирани от световноизвестния неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски“. \r\n \r\n*** \r\n \r\nОт 12.00 ч. пред Паметника на медицинските чинове, загинали във войните (в градинката пред ВМА) с едноминутно мълчание ще бъде почетена паметта на всички лекари, медицински сестри, полицаи, доброволци и граждани, загинали при спасяването на човешки живот. \r\n \r\n*** \r\n   \r\nОт 11.00 часа ще се състои извънредно заседание на Областната епизоотична комисия в конферентната зала на Областната управа.  \r\n \r\n*** \r\n   \r\nОт 11.00 ч. ще бъде осигурен контролиран достъп до фара на туристически комплекс „Остров Света Анастасия“. \r\n \r\n*** \r\n \r\nОт 11.30 ч. ще бъде отслужен водосвет на остров Света Анастасия по случай празника на Голяма Богородица \r\n \r\n*** \r\n \r\nОт 11.45 часа на остров Света Анастасия ще се състои традиционното островно хоро с ансамбъл \"Странджа\". \r\n \r\n*** \r\n \r\nВ 17.30 часа на остров Света Анастасия най-малките посетители ще могат да се впуснат в приключение заедно с \"Щурата лаборатория\" и експерименти с въздух, огън, вятър и вода.  \r\n \r\n*** \r\n   \r\nОт 19.00 часа в Зала 2 на Експозиционен център „Флора“ ще се проведе първият ден на Международния фестивал за класическа музика „Бургаски музикални вечери“. \r\n \r\n*** \r\n   \r\nОт 20.00 часа в градината на Експозиционен център \"Флора\" ще се проведе втората част на \"Джаз в Бургас\" 2019. \r\n \r\n*** \r\n   \r\nОт 20.30 часа в Летен театър ще се проведе Концертът „Да пеем ЗАЕДНО“. \r\n \r\n*** \r\n \r\nОт 21.00 ч. на остров Света Анастасия ще се състои концертен спектакъл \"Уестсайдска история - любовта на Мария и Тони\", с участието на Орлин Горанов, Орлин Павлов и Еделина Кънева. \r\n \r\n*** \r\n \r\nОт 9.00 ч. ще започне празникът на Варна с тържествената Архиерейска света Литургия в катедралния храм „Успение Богородично“.  \r\n \r\n*** \r\n \r\nВ 10.30 часа ще бъде тържествено издигнат флагът на града, след което ще тръгне литийно шествие с чудотворната икона на Света Богородица.  \r\n \r\n*** \r\n \r\nМежду 09.30 ч. и 10.30 ч. уникалният арт локомотив на БДЖ ще бъде композиран на жп гара Варна за посетители и любители на железопътния транспорт по случай празника на града. \r\n \r\n*** \r\n \r\nОт 15.00 часа в Морската градина, до Аквариума, представител на WWF ще разкаже за корабче, част от инициативата на природозащитната организация за опазване на живота в океана и поминъка на хората, разчитащи на риболова.  \r\n \r\n*** \r\n \r\nОт 15.30 ч. ще се проведе прожекция на филма в Археологически музей -  Варна \"Оклеветеният цар. Истината за последния руски император\". \r\n \r\n*** \r\n   \r\nОт 20.00 ч. ще започне празничен концерт по случай празника на града. \r\n \r\n*** \r\n \r\nОт 9.00  ч. Врачанският митрополит ще оглави богослуженията за празника Успение Богородично в Чирепишкия манастир. \r\n \r\n*** \r\n \r\nОт 11.30 ч. в манастира „Св. Иван Рилски“ (Пусти) ще бъде осветен и раздаден курбан за здраве.  \r\n \r\n*** \r\n \r\nОт 17.30 ч. в Художествена галерия – Добрич ще бъде открита изложбата „Съвременно британско изкуство“ – Брайън Ино, Питър Блейк, Деймиън Хърст, Марк Куин. \r\n \r\n*** \r\n \r\nОт 8.30 до 9.30 ч. в амфитеатъра в Стария Несебър ще се проведе регистрацията за участие на 11-ото издание на плувен маратон за празника на града.  \r\n \r\n*** \r\n \r\nОт 13.30 ч. в 10 зала на Окръжния съд в Пловдив ще се проведе дело срещу подсъдимите  Симеон П. и Явор Ч. \r\n \r\n*** \r\n   \r\nОт 20.30 ч. с концерт на Теди Кацаров, Дичо и Бенд ще започне Националното турне в подкрепа на кампанията „Роди дете в България” в Поморие. \r\n \r\n*** \r\n \r\nОт 10.00 ч. в Зала 1 на Областна администрация – Русе Областната епизоотична комисия ще проведе заседание. \r\n \r\n*** \r\n \r\nОт 13.00 ч. ще се проведе заседание на Общински съвет - Смолян. \r\n \r\n*** \r\n \r\nОт 9.30 до 10.30 ч. в храма „Свети Паисий Хилендарски“ в кв. „Зора“ ще се раздаде курбан. \r\n \r\n*** \r\n   \r\nОт 11.30 часа в салона на читалището под наслов „Дух и светлина“ НЧ „Напредък- 1869“ Шумен ще отбележи 150-ата си годишнина.  \r\n \r\n*** \r\n   \r\nОт 15.00  часа в зала 203 ще заседава Правна комисия във връзка с обжалвано в съда от областния управител решение 1129.", "date": "2019.08.15", "title": "Предстоящи събития в страната за 15 август (Агенция „Фокус“)"}
{"url": "http://www.focus-news.net/news/2019/08/15/2689556/pregled-na-mezhdunarodnite-novini-do-6-chasa-agentsiya-fokus.html", "text": "Не се знае кога точно Сърбия ще купи шест безпилотни летателни апарата (БПЛА), но се знае, че два от тях ще бъдат оборудвани с въоръжения, предава белградската медия  „Б92“ . \r\nАко това съобщение се окаже истина, сръбската армия ще получи най-продавания дрон Yilong 2, известен още като „Инг лонг“ и „птеродактил 2“, пише сръбското издание Blic. \r\nМиналата година президентът Александър Вучич също потвърди, че Сърбия възнамерява да закупи тези дронове от Китай при посещението си в страната. \r\nТогава сръбската делегация посети две китайски компании – AVIC и CATIC, които, освен другото, произвеждат БПЛА. \r\n„За някои от тези дронове са разработени голям брой бойни средства, като водни бомби, бомби за унищожаване на жива сила, противотанкови ракети, управляеми ракети“, заяви военният експерт Петър Войинович. \r\n*** \r\n  Бившият боец от Армията за освобождение на Косово Томор Морина се е върнал в Косово след излизането си от ареста, предава македонският портал  „А1 Он“ . \r\nКосовското електронно издание Коха.нет публикува видео и информация, че Морина е влязъл в Косово около 19 часа през ГКПП Блаце. Според медията, Морина не е пожелал да даде изявление пред представителите на пресата, докато членове на неговото семейство са казали, че той е в добро здравословно състояние и е получил добро отношение от властите в Македония. \r\nПреди това неговият адвокат Насер Рауфи заяви, че след излизането си от затвора Морина е заминал за Прищина с косовски паспорт. Той притежава и британски международен паспорт, който обаче му бе отнет от съда в Скопие. \r\nНаказателният съд, който се произнесе по искането на Сърбия чрез Интерпол, постанови, че условията за екстрадицията му не са изпълнени, което беше потвърдено и от Върховния съд. \r\nТомор Морина бе задържан на граничния пункт Блаце на 24 юли при влизането си от Косово в Северна Македония. \r\n*** \r\n  Основният наказателен съд в Скопие отмени мярката за неотклонение на бившия член на Армията за освобождение на Косово (АОК) Томор Морина, предава държавната информационна агенция на Сърбия  Tanjug .  \r\nСъдъъ постанови временното изземване на личните документи и паспорт, за да не може Морина да  напуска пределите на страната. \r\nПо-рано през деня Върховният съд на Република Северна Македония потвърди решението на Наказателния съд да отхвърли искането на Сърбия за екстрадиция на бившия член на Армията за освобождение на Косово. \r\n„ВС на Република Северна Македония информира обществеността, че на 14 август 2019 г. той се произнася по делото, регистрирано под № 30/2019, в което потвърждава решението на Наказателния съвет на отдела за организирана престъпност и корупция на Основния съд Скопие No.252/19 от 07.08.2019 г., с което се реши, че не са изпълнени законовите условия за екстрадирането на лицето ТМ, гражданин на Великобритания и Република Косово.Решението ще бъде изпратено до министерството на правосъдието, което ще вземе окончателно решение“, се казва в разпространения текст. \r\n*** \r\n  Турция е задействала безпилотните си летателни апарати (БПЛА) в рамките на мерките за формиране на „зона за сигурност“ в Северна Сирия, съобщава Министерството на отбраната на страната, предава „Анадолската агенция“. \r\nОт военното ведомство отбелязват, че плана за създаване на „зона за сигурност“ се координира със САЩ. \r\n„Турско-американският щаб за съвместни операции ще бъде задействан в граничната със Сирия провинция Шанлиурфа. Работата в тази посока продължава“, отбелязват от министерството. \r\nПо-рано министърът на отбраната на Турция Хулуси Акар заяви, че „зоната за сигурност“ трябва да се простира на 30-40 км дълбочина в сирийската територия и трябва да бъде създаденa със съвместните усилия на Анкара и Вашингтон. \r\n„Турция е заинтересована от изтеглянето на всички терористи от сирийските кюрдски „Отряди за народна самоотбрана“ и американската страна е информирана за това. Постигнати са договорки за контрола и координацията на действията във въздушното пространство на Сирия и за обмен на разузнавателна информация“, съобщи Акар. \r\n*** \r\n  Бушуващият пожар на разположения северно от гръцката столица остров Евбея доведе до увеличаване на концентрацията на вредни частици във въздуха в Атина, съобщава електронното издание на вестник  Kathimerini , като се позовава на директора на Института за изследвания на околната среда и устойчивото развитие Никос Михалопулос.  \r\nСъгласно думите му, спрямо в деня на избухването на пожара, ситуацията към настоящия момент е „много по-добра. Има ясно подобрение. Нивата са понижени с около 50%“. Но Михалопулос добави, че вредните микрочастици във въздуха остават сравнително високи. Преди да започне пожарът на Евбея, концентрациите са били 15-20 мг/куб.м, но тези стойности са се увеличи до 80-90 мг/куб.м във вторник. \r\n„Днес нивата са ясно по-ниски, 30-40 мг/куб.м. Нивата във вторник бяха четири до пет пъти по-високи от обичайните август, сега са два пъти по-високи\". \r\n*** \r\n  „Джихадисти“ са свалили самолет на правителствените сили на президента Башар Асар в северозападната част на Сирия, предава  AFP , като се позовава на информация от базираната в Лондон Сирийска обсерватория за човешките права (СОЧП). \r\nПилотът е бил взет в плен, допълва агенцията, като подчертава, че инцидентът е пореден в кампанията на силите на Дамаск срещу тази част на страната. \r\nВоенният самолет с свален близо до контролираният от терористите град Хан Шейхун, разположен в южната част на провинция Идлиб.  \r\n„Пилотът е взет в плен“ и е в ръцете на „Хаят Тахрир ал-Шам“ – групировка, която е активна в региона. \r\n***", "date": "2019.08.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/08/15/2689558/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ \r\n  Метеорологична обстановка: \r\nНа 15.08.2019 г. през България ще премине студен атмосферен фронт. Облачността ще е променлива, по-често значителна през нощта над западните, а през деня и над останалите райони от страната. На много места от запад на изток ще превали, в планинските райони валежите ще са временно интензивни и ще има условия и за гръмотевична дейност. Ще духа умерен вятър от запад-северозапад и с него ще нахлуе хладен въздух. Температурите ще се понижат и преобладаващите максимални ще са между 25° и 30°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n- път I-1 Благоевград – ГКПП „Кулата“ в двете посоки; \r\n- път I-5 Русе – Велико Търново в двете посоки; \r\n- път I-9 Варна – Бургас в двете посоки; \r\n- път II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Пазарджик: \r\nДвижението в участъка от км 59+000 до км 60+000 посока София се ограничава в изпреварващата лента поради рязане и извозване на храсти в средна разделителна ивица. Движението се осъществява в активната лента и се регулира с пътни знаци. Срок 15.08.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nДвижението при км 164+500 посока Бургас се ограничава в изпреварващата лента поради ремонт на мантинели в средна разделителна ивица. Движението се осъществява в активната лента. Участъкът е сигнализиран с пътни знаци. Срок до 15.08.2019 г. \r\nОбласт Сливен: \r\nДвижението в участъка с.Чокоба – с. Хаджидимитрово от км 270+000 до км 273+354 посока София се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 15.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 15.12.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил: \r\nОграничава се движението в двете посоки в участъка п.в. Дупница – п.в. „Бобошево“ от км 59+195 до км 73+429 поради увреждането на конструкцията на мостово съоръжение при км 62 вследствие на възникнал пожар на 13.08.2019 г. \r\nОбходен маршрут: от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Монтана – Трифоново при км 117+300 се осъществява в една лента поради оборудване на тол системата. Участъкът е сигнализиран с пътни знаци и скоростта е ограничена до 50 км/ч. Срок до 15.08.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г.; \r\nДвижението в участъка Русе – Разград от км 5+300 до км 8+266 при км 7+845 се осъществява двупосочно в платното Дунав – Русе поради изграждането на надлез между кв. „Родина 3“ и кв. „Чародейка“. Участъкът е сигнализиран с пътни знаци. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\nДвижението в участъка Ботевград – Правец от км 190+000 до км 200+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.08.2019 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – Бяла от км 5+300 до км 8+266 при км 7+845 се осъществява двупосочно в платното Русе – Велико Търново поради изграждането на надлез между кв. „Родина 3“ и кв. „Чародейка“. Участъкът е сигнализиран с пътни знаци. Срок до 15.08.2019 г. \r\nОбласт Велико Търново: \r\nДвижението в участъка Полски Тръмбеш – с. Соколово от км 65+200 до км 115+300 се осъществява в една лента поради частични ремонтни дейности на асфалтовата настилка. Участъкът се регулира с пътни знаци. Срок до 16.08.2019 г. \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Сливен: \r\nДвижението в района на кв. „Речица“ от км 388+000 до км 392+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-84: Движението по път IІ-84 Юруково – Дрангово при км 87+500 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци. Срок до 15.08.2019 г. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът II-55: Движението по път II-55 Дебелец – Гурково от км 0+000 до км 33+420 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІ-15: Движението по път II-15 Враца – Борован при км 0+000 се осъществява с повишено внимание поради ремонт на ж.п. надлез. Участъкът е сигнализиран с пътни знаци. Срок 15.09.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 16.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г.; \r\nПът ІІІ-3082: Движението по път ІІІ-3082 Роман – Брестница от км 2+971 до км 19+900 се осъществява с повишено внимание поради частични ремонтни дейности на асфалтовата настилката. Участъкът е сигнализиран с пътни знаци. Срок до 17.08.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.09.2019 г.; \r\nПът III-112: Движението по път ІІІ-112 Доктор Йосифово – Монтана от км 37+825 до км 47+806 е ограничено за всички МПС поради ремонтни дейности. Участъкът е сигнализиран с пътни знаци. \r\nОбходен маршрут: Доктор Йосифово – Славотин – Долна рикса – Клисурица – Винище – Долна Вереница – Студено буче и обратно. Срок до 31.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът II-37: Движението по път II-37 Батак – Картела от км 170+000 до км 171+000 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 15.08.2019 г.; \r\nПът II-84: Движението по път II-84 Гара Костандово – Велинград от км 29+675 до км 29+725 се осъществява в една лента поради оборудване на автоматично устройство за нуждите на тол системата. Участъкът е сигнализиран с пътни знаци. Срок до 15.08.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г. \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2102: Движението по път III-2102 Сливо поле – Черешево от км 8+000 до км 15+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 16.08.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-866: Движението по път ІІІ-866 Смолян – Девин в село Широка лъка от км 32+150 до км 35+350 се ограничава за всички МПС за периода от 21:00 ч. до 21:30 ч. на 14.08.2019 г. поради провеждането на тържествена заря-проверка в чест на загиналите войни от района на с. Широка лъка. Водачите изчакват на място.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 12.09.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът III–813: Движението по път III–813 Годеч – Драгоман от км 6+900 до км 17+720 се ограничава за всички МПС поради ремонтни дейности на пътните съоръжения. \r\nОбходен маршрут: Годеч – Бучин проход – Щръклевци – Мало Малово – Големо Малово – Драгоман. Срок до 31.08.2019.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени и скоростта е ограничена до 50 км/ч. Участъкът е сигнализиран с пътни знаци. Срок до 12.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени и скоростта се ограничава до 30 км/ч. Срок до 12.09.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 с. Зетьово – с. Целина от км 7+200 до км 10+620 е ограничено за всички МПС поради ремонтни дейности.  \r\nОбходен маршрут: Път II-66 –с. Ценово - / път III-663/. Срок до 16.08.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІІ-7003: Движението по път ІІІ-7003 Лятно – Долина от км 13+000 до км 14+000 в района на Долина се осъществява с повишено внимание поради ремонтни дейности на асфалтовата настилка. Срок до 16.08.2019 г. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.15", "title": "Актуална пътна обстановка"}
{"url": "http://www.focus-news.net/news/2019/08/15/2689560/nimh-nad-tsentralnite-i-planinskite-rayoni-shte-se-razviva-kupesta-oblachnost-i-na-mesta-shte-ima-kratkotrayni-valezhi.html", "text": "Днес облачността ще е променлива. Над централните и планинските райони ще се развива купеста и купесто-дъждовна облачност и на места, главно в Рило-Родопската област ще има краткотрайни валежи и гръмотевици. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . Ще духа умерен, временно силен вятър от запад-северозапад и с него ще нахлува хладен въздух. Температурите ще се понижат и преобладаващите максимални ще са между 26° и 31°. Атмосферното налягане ще се повиши и ще се доближи до средното за месеца. \r\nПо Черноморието ще е предимно слънчево, след обяд от запад, главно по северното крайбрежие облачността ще се увеличи. Ще духа слаб до умерен северен  вятър. Максималните температури ще са между 26° и 31°. Температурата на морската вода е 26°-27°. Вълнението на морето ще е около 2 бала.   \r\nВ планините ще се развива купеста и купесто-дъждовна облачност. На много места ще има краткотрайни, временно интензивни валежи и гръмотевици. Ще духа умерен вятър от запад-северозапад и с него температурите ще се понижат. Максималната температура на височина 1200 метра ще е около 22°, на 2000 метра - около 14°.", "date": "2019.08.15", "title": "НИМХ: Над централните и планинските райони ще се развива купеста облачност и на места ще има краткотрайни валежи"}
{"url": "http://www.focus-news.net/news/2019/08/15/2689550/kathimerini-pozharat-na-ostrov-evbeya-v-atina-e-otchetena-e-zavishena-kontsentratsiya-na-vredni-chastitsi-vav-vazduha.html", "text": "Бушуващият пожар на разположения северно от гръцката столица остров Евбея доведе до увеличаване на концентрацията на вредни частици във въздуха в Атина, съобщава електронното издание на вестник  Kathimerini , като се позовава на директора на Института за изследвания на околната среда и устойчивото развитие Никос Михалопулос.  \r\nСъгласно думите му, спрямо в деня на избухването на пожара, ситуацията към настоящия момент е „много по-добра. Има ясно подобрение. Нивата са понижени с около 50%“. Но Михалопулос добави, че вредните микрочастици във въздуха остават сравнително високи. Преди да започне пожарът на Евбея, концентрациите са били 15-20 мг/куб.м, но тези стойности са се увеличи до 80-90 мг/куб.м във вторник. \r\n„Днес нивата са ясно по-ниски, 30-40 мг/куб.м. Нивата във вторник бяха четири до пет пъти по-високи от обичайните август, сега са два пъти по-високи\". \r\n  \r\n Тереза Герова", "date": "2019.08.15", "title": "Kathimerini: Пожарът на остров Евбея – в Атина е отчетена е завишена концентрация на вредни частици във въздуха"}
{"url": "http://www.focus-news.net/news/2019/08/15/2689566/mazh-i-zhena-shte-badat-operirani-ot-svetovnoizvestniya-nevrorentgenolog-prof-hans-henkes-i-dots-stanimir-sirakov-v-umbal-sv-ivan-rilski.html", "text": "54-годишен мъж и 61-годишна жена са пациентите, които ще бъдат третирани днес от световноизвестния германски неврорентгенолог проф. Ханс Хенкес и доц. Станимир Сираков, който е председател на Българското дружество по интервенционална рентгенология в УМБАЛ „Св. Иван Рилски“. Това съобщиха от пресцентъра на  УМБАЛ „Св. Иван Рилски“ . Двамата пациенти са с гигантски аневризми, които крият огромен риск за живота им – както, ако не бъдат оперирани, така и по време на самата интервенция.  \r\nПървият пациент идва в УМБАЛ „Св. Иван Рилски“ преди малко повече от година. Преди това страдал дълго време от нетипично главоболие. Ядрено-магнитният резонанс, който му правят в болницата показва причината: гигантска фузиформена аневризма на базиларната артерия в мозъка (вретеновидно разширение по цялото протежение на мозъчния съд), която крие огромен риск от усложнения по време на интервенцията. От самото начало доц. Станимир Сираков му обяснява рисковете, които крие заболяването му: ако не бъде третирано 60% опасност от фатален изход до края на годината; ако бъде третирано – 30% риск мъжът да почине по време на манипулацията или веднага след това. Изборът е труден, както за пациента, така и за лекарите. След няколко консултации с проф. Хенкес, който е един от най-големите специалисти точно в този тип патологии, се взема решение да се чака. До колкото е възможно, преди интервенцията да стане неизбежна. По време на периода на изчакване, лекарите следят внимателно динамиката в състоянието на пациента, правят два контролни ЯМР, които показват, че аневризмата все повече расте. „В последния месец състоянието на болния прогресивно се влошава: нарушена е походката, не може да преглъща слюнката си, което води до непрекъснато задавяне, има проблем с приема на вода и храна. Стигнал е до момента, в който качеството му на живот вече толкова се е влошило, че е готов да поеме рисковете от операцията, за да може, ако мине всичко нормално, да живее пълноценен живот, колкото му е писано“, обобщава доц. Сираков, който е ръководител на сектор „Интервенционална рентгенология“ в отделението по образна диагностика в УМБАЛ „Св. Иван Рилски“ – София. \r\n61-годишната жена, която е вторият планиран пациент за 15 август, стига до страшната диагноза след като дълго време е с непрестанно главоболие. Причината да потърси лекарска помощ обаче е мимолетен епилептичен припадък, заради който й е направен скенер, на който се вижда огромна находка, която първоначално е сметната за тумор. Последвалите изследвания обаче установяват, че става въпрос за гигантска аневризма на средната мозъчна артерия, която е в състояние на спешност, защото има известно кръвонатичане около нея - сигурен признак, че предстои голям кръвоизлив, който за жената ще бъде фатален. „Тогава я третирахме в състояние на спешност с койлове, което реши проблема за момента, но не и за в бъдеще. Затова сега, заедно с проф. Хенкес, ще поставим стент, който ще покрие входа на аневризмата и ще я изолира. Тази операция също е много рискована, макар и не колкото първата (рискът пациентката да не издържи операцията или да почине след това е 10%), затова ще сме по-спокойни, ако в този момент проф. Хенкес е до нас“, обяснява единственият сетрифициран български неврорентгенолог - доц. Станимир Сираков. \r\nИ двете аневризми са изключително редки и сложни за третиране. Те ще бъдат обработени ендоваскуларно, през артерия на крака. Чрез специални катетри, под рентгенов контрол, се разширяват стесненията на съдовете и в тях се поставя миниатюрна метална тръбичка (стент). При първия пациент методът, който ще бъде използван, е особено сложен поради гигантския размер на аневризмата. Ако стандартно големите аневризми се третират с един стент, тук проф. Хенкес и доц. Сираков планират да сложат между 10 и 12 броя. Целта е да бъдат поставени така, че да се застъпват една друга и на практика да се изгради нов съд в центъра на фузиформената аневризма и съответно пациентът да бъде извън опасност за живота. \r\nОт УМБАЛ „Св. Иван Рилски“ са поискали финансиране от НЗОК в размер на 150 000 хиляди лева, което ще покрие три от изключително скъпите медицински изделия, които трябва да бъдат поставени, при това само за първия пациент. Всичко останало ще бъде финансирано от фармацевтична компания, която е производител на въпросните изделия. Фирмата поема и посещението на проф. Хенкес в България, включително и неговия хонорар. Така двете изключително сложни операции ще излязат около 150 000 лв. В противен случай сумата, която трябваше да бъде платена от здравната каса за лечението на тези пациенти в чужбина, щеше да надхвърли 500 000 лева, при това само за единия. \r\nИ двете интервенции ще се предават на живо, в реално време, в аулата на УМБАЛ „Св. Иван Рилски“. Те ще служат за обучение на медицински специалисти от различни болници в България, в които се практикуват подобни процедури. \r\nВ България годишно се откриват около 250-300 аневризми. 142 пациенти с такава диагноза са били лекувани в УМБАЛ „Св. Иван Рилски“ през миналата година. От началото на 2019 година до сега случаите са над 150. Само 2 от тях са били оперирани, останалите са третирани ендоваскуларно, каквато е и световната тенденция.", "date": "2019.08.15", "title": "Мъж и жена ще бъдат оперирани от световноизвестния неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски“"}
{"url": "http://www.focus-news.net/news/2019/08/15/2689564/kmetat-na-sofiya-yordanka-fandakova-shte-proveri-saniraneto-na-sgradata-na-vtora-ag-bolnitsa-sheynovo.html", "text": "От 10.00 часа кметът на София Йорданка Фандъкова ще провери санирането на сградата на Втора АГ болница „Шейново“.  Това съобщиха от пресцентъра на  Столична община . От тази пролет започна цялостно саниране на сградата на болницата, ремонт на покрива, на ВиК и отоплителната инсталация.", "date": "2019.08.15", "title": "Кметът на София Йорданка Фандъкова ще провери санирането на сградата на Втора АГ болница „Шейново“"}
{"url": "http://www.focus-news.net/news/2019/08/15/2689562/ombudsmanat-maya-manolova-shte-obsadi-s-meditsinskite-spetsialisti-zakonoproekt-za-saslovnite-organizatsii.html", "text": "От 13.30 часа омбудсманът Мая Манолова ще обсъди в институцията с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите законопроект за съсловните организации на медицинските специалисти. Това съобщиха от пресофиса на  омбудсмана на Република България .  \r\nОт 12.30 часа проектът ще бъде обсъден и с Милка Василева - председател на Българската асоциация на професионалистите по здравни грижи.   \r\nЗа създаването на такъв закон медицинските специалисти настояват от първия ден на своите протести, включително и на срещата в институцията с омбудсмана през март т.г., когато потърсиха подкрепа за каузата си от Манолова. Те искат достойни условия на труд, адекватно заплащане и свой закон, който да отговаря на най-важните изисквания за равнопоставеност и представителство на отделните медицински професии.  \r\nСпоред настоящия Закон за съсловните организации на медицинските сестри, акушерките и асоциираните медицински специалисти, на зъботехниците и помощник-фармацевтите, собствени съсловни организации имат зъботехниците и помощник-фармацевтите, а всички останали са представлявани от Българската асоциация на професионалистите по здравни грижи. \r\nИдеята на новия проект е всяка от регулираните професии в здравеопазването да се представлява от отделна съсловна организация, която в максимална степен да защити правата и интересите на своите членове.  \r\nСпоред медицинските специалисти така ще се внесе ред при упражняването на техните професии, които ще получат възможност за законодателна уредба.", "date": "2019.08.15", "title": "Омбудсманът Мая Манолова ще обсъди с медицинските специалисти законопроект за съсловните организации"}
{"url": "http://www.focus-news.net/news/2019/08/15/2689563/predstoyashti-mezhdunarodni-sabitiya-za-15-avgust-agentsiya-fokus.html", "text": "*** \r\n  Министърът на вътрешните работи на Италия Матео Салвини ще докладва за свършеното по време на мандата му. \r\n*** \r\n \r\n  Изслушване в съда по случая със задържания ирански кораб. \r\n*** \r\n \r\n  Япония отбелязва 74-ата годишнина от края на Втората световна война. \r\n*** \r\n \r\n  Президентът на Южна Корея Мун Дже-ин ще изнесе реч по повод Деня на независимостта. \r\n*** \r\n \r\n  Държавният глава на САЩ Доналд Тръмп ще изнесе реч по време на митинг от кампанията за преизбирането му. \r\n***", "date": "2019.08.15", "title": "Предстоящи международни събития за 15 август (Агенция „Фокус“)"}
{"url": "http://www.focus-news.net/news/2019/08/15/2689570/denyat-15-avgust-v-balgarskata-istoriya.html", "text": "През 1002 г. - българската армия под командването на цар Самуил превзема Адрианопол (Одрин). Докато византийската войска е концентрирана при обсадата на Бдин (Видин), българите достигат Тракия. По това време в Адрианопол много хора са се събрали за традиционния панаир, организиран на празника на св. Богородица. Без да срещнат съпротива, българските войски заграбват значителна плячка и се оттеглят. 1279 г. - армията на Ивайло разгромява петхилядната византийска войска, командвана от протовестиария Априн, който намира смъртта си в сражението. Въстанието на Ивайло е едно от първите селски въстания в Европа. 1836 г. - турските власти успяват окончателно да потушат въстанието в Белоградчишко и Пиротско. 1851 г. - за архиерей на цариградските българи тържествено е ръкоположен Стефан Ковачевич под името епископ Лаодикийски. Той е сърбин по рождение и кандидатурата му е наложена от Русия. 1856 г. - в Шумен е организирано първото театрално представление у нас. Изиграна е пиесата на Сава Доброплодни \"Михал\". През 1915 г. е осъществен пробен полет на първия български аероплан в Божурище, построен от изобретателя Асен Йорданов. \r\n1923 г. - сключено е споразумение за неутралитет между БКП и ВМРО. Комунистите се задължават да не вдигат въстание в Пиринския край и да разпуснат Емигрантския комунистически съюз \"Освобождение\", а ВМРО - да не се намесва във въстанието. 1981 г. - започва втората международна асамблея \"Знаме на мира - София\" .  \r\n \r\n \r\n2016 г. \r\nПрезидентът на Република България присъжда орден „Стара планина“ първа степен на г-н Марко Контичели, извънреден и пълномощен посланик на Италианската република в Република България, за изключително големите му заслуги за развитието и укрепването на българо-италианските отношения. \r\n \r\n \r\n2000 г. \r\nПрезидентът на Република България присъжда орден „Стара планина“ първа степен на: \r\n1. Норбърт Рандов, немски българист — изследовател и преводач на българска литература \r\n2. проф. д-р Ото Кронщайнер, австрийски славист и българист \r\n3. проф. Джузепе дел Агата, италиански филолог — славист и българист \r\n4. проф. Майкъл Холман, английски българист — езиковед и преводач \r\n5. проф. д-р Дануше Хронкова, чешка българистка — литературовед и преводач \r\n6. проф. д-р Ян Кошка, словашки българист — литературовед и преводач \r\n7. проф. д-р Игор Калиганов, руски филолог — славист и българист \r\n \r\n \r\n1981 г. \r\nЗапочва втората международна асамблея \"Знаме на мира - София\". \r\nПредседател на Инициативния и организационния комитет на международната детска асамблея е Людмила Живкова. Фондация \"Людмила Живкова - Знаме на мира\" е правоприемник на идеите на Людмила Живкова за \"Единство, Творчество и Красота\", в които е вложено съдържанието на интелектуално наследство и висока хуманна същност: грижи за детското развитие и възпитание, разкриване на детските способности и поощряване на творческото израстване и възпитанието на децата в дух на мир. Фондация \"Людмила Живкова - Знаме на мира\" е неправителствена организация, създадена през 1999 година във връзка с 20-годишнината от създаването на Международното движение \"Знаме на мира\". Фондацията няма политически или идеологически мотиви и цели. \r\n \r\n \r\n1981 г. \r\nНа връх Рожен започва национален събор-надпяване. Той е посветен на 1300-годишнината от основаването на Българската държава. Организирано е надпяване на 4 естради. За първи път има детски естради “Единство, творчество, красота”. Участват повече от 3 000 самодейци. \r\n \r\n \r\n1965 г. \r\nВъв Варна започва Балканиада на народната песен. \r\n \r\n \r\n1926 г. \r\nПодписана е декларация на ЦК на Вътрешната добруджанска революционна организация против четническата дейност в Добруджа. На 26 август българската полиция разбива четата на Дочо Михайлов край с. Никола Козлево и той е убит. \r\n \r\n \r\n1923 г. \r\nСключено е споразумение за неутралитет между БКП и ВМРО. Комунистите се задължават да не вдигат въстание в Пиринския край и да разпуснат Емигрантския комунистически съюз \"Освобождение\", а ВМРО - да не се намесва във въстанието. \r\nВМРО е националнореволюционна организация на македонските българи, създадена през есента на 1919 г. от Т. Александров, П. Чаулев и ген. Ал. Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914 г.–1918 г.) приемат идеята на ВМОРО за автономия на Македония. В организацията първоначално участват и привърженици на Я. Сандански (Серската група), но след това напускат нейните редове. ВМРО изпраща изложение по македонския въпрос до Парижката мирна конференция (1919 г.–1920 г.) с настояване да бъдат приети и изслушани нейни представители. На дипломатическото представителство на Сърбо-хърватско-словенското кралство в София се внушава, че трябва да подобри положението на българите в Македония. По примера на ВМОРО се възстановява четническият институт. Изградена е няколко хилядна четническа организация в Пиринския край, отчасти в Кюстендилско и Софийско. През февруари 1920 г. са изпратени в Македония няколко малки чети. Към края на същата година се появяват признаци за разцепление на македонското движение. Създадена е Македонска федеративна организация от архитект Н. Юруков, д-р Хр. Татарчев и д-р Ф. Атанасов. Тя обявява, че ще води борба за независима федеративна Македония, в управлението на която ще вземат участие всички населяващи я народности. Ръководството на организацията установява тесни връзки с БЗНС и правителството на Александър Стамболийски. С помощта на българските власти се опитват да изтласкат ВМРО от Пиринско и Вардарска Македония. ВМРО предприема ответни удари. Убит е един от идеолозите на ВМОРО Г. Петров и министърът на вътрешните работи Ал. Димитров. Ръководството на ВМРО установява тесни връзки с Военния съюз и буржоазните опозиционни партии. Организацията не взема пряко участие в държавния преврат на 9 юни 1923 г., но отделни нейни четници участват в залавянето и убийството на министър-председателя Ал. Стамболийски. ВМРО подкрепя сговористкото правителство при потушаването на Септемврийското въстание 1923 г. Поради запазване на Нишката спогодба със Сърбо-хърватско-словенското кралство и подписването на нови споразумения, отношенията между ВМРО и сговористкото правителство в края на 1923 г., се изострят. През март 1924 г. правителството на проф. Ал. Цанков извършва арести на много македонски дейци. В края на април 1924 г. ЦК на ВМРО подписва декларация, в която заявява, че ще се бори за създаване на единна, самостоятелна, независима Македония. Организацията започва преговори с Коминтерна и Съветския съюз, а на 6 май 1924 г. подписва с представители на Балканската комунистическа федерация манифест във Виена. Независимо, че след публикуване на Майския манифест Т. Александров и ген. Ал. Протогеров се отказват от подписите си, ръководството на ВМРО губи доверието на българското правителство. В организацията настъпва разрив. За това допринася и убийството на Т. Александров през август 1924 г. Неговото място в ЦК заема Ив. Михайлов. Извършена е жестока разправа с противниците на Т. Александров в Горна Джумая (днес Благоевград), Разложко, Неврокопско (днес Гоцеделчевско), Петричко, София, Пловдив и Свиленград. Във ВМРО се обособяват две групи: на ген. Ал. Протогеров, подкрепен активно от Ал. Цанков, и на ген. Ив. Михайлов – от А. Ляпчев и ген. Ив. Вълков. През 1925 г. привържениците на Майския манифест създават Вътрешна македонска революционна организация (обединена) (ВМРО (об.). Засиленото съперничество между двете групи нараства. По нареждане на Ив. Михайлов през 1928 г. е убит ген. Ал. Протогеров. След неговата смърт ВМРО фактически се разцепва на две отделни организации. Започва взаимно изтребление между двете организации, което продължава няколко години и отслабва тяхната роля като националнореволюционни организации. След държавния преврат на 19 май 1934 г. са забранени всички други политически, професионални и националнореволюционни организации в страната. \r\n \r\n \r\n1915 г. \r\nОсъществен е пробен полет на първия български аероплан в Божурище, построен от изобретателя Асен Йорданов. \r\nАсен Йорданов е роден през 1896 г. в София. От 1921 г. работи в САЩ в конструкторските екипи на водещите в самолетостроенето “Боинг”, “Локхийд” и “Дъглас”. Създава самолета “Дъглас ДС-3”. Участва при изобретяването на самолетите “Боинг” - “Б-17”, “Б-29 Супер-Фортрес”, както и “Лайтинг П-38”. Той е смятан за един от създателите на гражданската авиация на САЩ. \r\n \r\n \r\n1892 г. \r\nВ Букурещ е основано Българско научно-благотворително дружество \"Братство\". \r\n \r\n \r\n1866 г. \r\nВарненската община организира епархиален събор, който изработва \"Привременен устав\". Според него ръководството на църковно-училищните дела в цялата епархия се поемат от общината и нейния председател. \r\n \r\n \r\n1856 г. \r\nВ Шумен е организирано първото театрално представление у нас. Изиграна е пиесата на Сава Доброплодни \"Михал\". \r\n \r\n \r\n1851 г. \r\nЗа архиерей на цариградските българи тържествено е ръкоположен Стефан Ковачевич под името епископ Лаодикийски. Той е сърбин по рождение и кандидатурата му е наложена от Русия. \r\nСтефан Ковачевич е учител и духовник. Той е прогонен от своята страна през 1842 г. и става учител във Враца. По-късно приема монашество и е ръкоположен за архимандрит в Рилския манастир. През 1851 г., по искане на българите в Цариград и по препоръка на руския посланик в Османската империя, е издигнат за пръв български епископ в българската черква \"Св. Стефан\". Дейността му не се харесва на Вселенската патриаршия и по нейно искане през 1858 г. е изпратен на заточение в Мала Азия. След като е освободен, той се завръща в Сърбия, където остава до края на живота си. Стефан Ковачевич умира през 1862 г. \r\n \r\n \r\n1836 г. \r\nТурските власти успяват окончателно да потушат въстанието в Белоградчишко и Пиротско. \r\n \r\n \r\n1279 г. \r\nАрмията на Ивайло разгромява петхилядната византийска войска, командвана от протовестиария Априн, който намира смъртта си в сражението. Въстанието на Ивайло е антифеодално селско въстание, едно от първите селски антифеодални въстания в Европа. Отслабването на централната власт и засилването на вътрешните феодални междуособици, честите нашествия на татарите, които опустошават българските земи, правят непоносимо положението на селското население. То е обременено с данъци и ангарии, лишено е от права. През пролетта на 1277 г. в Североизточна България избухва въстание. Негов водач става Ивайло. Отначало действията на въстаниците са насочени против болярите, но след това и против татарите, които извършват набези от север. След няколко успешни битки въстаниците разгромяват татарите и ги изтласкват отвъд река Дунав. Постигнатите успехи привличат на тяхна страна голям брой от населението в Североизточна България и скоро се образува голяма въстаническа армия. През есента на 1277 г. тя се насочва към столицата Търново. Срещу нея излиза с войска цар Константин Асен. В сражението царските войски са разбити, а Константин Асен е убит. От своя страна Византия, възползвайки се от размириците в страната, се опитва да наложи със сила на българския престол Иван Асен III - внук на цар Иван Асен II. Византийците успяват да нахлуят в България откъм Варна, пускат слух, че Ивайло е убит от татарите, и това открива пътя към престола на Иван Асен III. Скоро обаче Ивайло успява да разбие татарите и след като ги прогонва на север от Дунав, се отправя към Търново. Въпреки подкрепата на византийците Иван Асен III не успява да устои на натиска на въстаническата армия и е принуден да избяга в Цариград, заграбвайки царското съкровище. Сраженията между Ивайло и византийските войски продължават около година и завършват с успех за Византия. За да избегне пленничеството, Ивайло бяга при татарите отвъд р. Дунав, където е убит. \r\n \r\n \r\n1002 г. \r\nБългарската армия под командването на цар Самуил превзема Адрианопол (Одрин). Докато византийската войска е концентрирана при обсадата на Бдин (Видин), българите достигат Тракия. По това време в Адрианопол много хора са се събрали за традиционния панаир, организиран на празника на св. Богородица. Без да срещнат съпротива, българските войски заграбват значителна плячка и се оттеглят. \r\n \r\n \r\n \r\n На тази дата са родени: \r\n1946 г. \r\nРодена е Доротея Тончева - българска актриса. Тя завършва ВИТИЗ (НАТФИЗ) през 1969 г. Играе на сцените на театър “София” и “Театър 199” (“Последната нощ на Сократ”, “Събота 23” и др.). Носителка е на две награди “Златна роза” за женска роля на Варненския кинофестивал. През 1997 г. става директор на театър “София”. \r\nУчаства в: “Почти семейна история” (1977 г.), “Реквием за една мръсница” (1977 г.) и др. В киното играе в: “Отклонение” (1967 г.), “С дъх на бадеми” (1967 г.), “Бялата стая” (1968 г.), “Шибил” (1968 г.), “Черните ангели” (1970 г.), “Езоп” (1970 г.), “Князът” (1970 г.), “Нона” (1973 г.), “Последната дума” (1973 г.), “Иван Кондарев” (1974 г.), “На живот и смърт” (тв, 1974 г.), “Сватбите на Йоан Асен” (1975 г.), “Вината” (1976 г.), “Петимата от РМС” (тв, 1977 г.), “Всеки ден, всяка нощ” (1978 г.), “Дами канят” (1980 г.), “Адската машина” (1998 г.), “Адът - това съм аз” (1998 г.). \r\n \r\n \r\n1909 г. \r\nРоден е Пеко Таков - български политик, комунист. Преди преврата от 9-ти септември 1944 г. лежи в затвора за антиправителствена дейност. Член е на БКП, на ЦК на БКП; министър на външната и вътрешната търговия; кандидат-член на Политбюро на БКП; заместник-председател на Държавния съвет. \r\n \r\n \r\n1908 г. \r\nРоден е Кръстьо Генов - български литературовед. Той завършва славянска филология в Софийския университет “Св. Климент Охридски” през 1932 г. Професор (от 1972 г.) в Института за литература при БАН. \r\nСъчинения: \"Поетиката на Аристотел\" (1943 г., в съавт. с П. Радев), \"Съветска литература. Развой и представители\" (1946 г.), \"Д. Чинтулов. Живот, идеи, поезия\" (1949 г.), \"Е. Пелин - живот и творчество\" (1956 г.), \"От Паисий до Ботев\" (1967 г.) и др. \r\n \r\n \r\n1877 г. \r\nРоден е Стефан Руневски - български писател. Завършва гимназия в Габрово (1897 г.). Учителства в с. Баниска, Русенско, в с. Гостилица, Габровско и в Дряново. Учи право в Софийския университет “Св. Климент Охридски” (1910 г.) и става адвокат. Участва в Балканската и в Първата световна война. Един от основателите на Българския учителски съюз. През 1908 г.-1909 г. е редактор на неговия орган - в-к \"Съзнание\". Участва и в редактирането на сп. \"Селска пробуда\" на Ц. Церковски и \"Наш живот\" (\"Наблюдател\") на А. Страшимиров. Издава, заедно с Г. Малкьов (Балтаджиев), \"Илюстрована народна читанка за вечерни и празнични училища\" (1905). \r\nСъчинения: \"Чужденец. Драма в 1 д. В. Търново\" (1903 г.), \"Разкази. Габрово\" (1904 г.), \"Стоян и Калина. Сцени из селския живот. Кюстендил\" (1906 г.), \"Разкази. Т. I. Дряново\" (1977 г.), \"Разкази. Т. II. Дряново\" (1912 г.), \"Нашенци. Разкази.\" (1919 г.), \"Разкази. С предговор от Н. Димков\" (1967 г.). \r\n \r\n \r\n1867 г. \r\nРоден е Георги Кирков (Майстора) - български публицист и писател, член на БРСДП от 1895 г. Той учи в Александровската гимназия в град Николаев (Русия). От 1886 г. до 1887 г. е ученик в Априловската гимназия в Габрово. През 1887 г. помага на Ц. Гинчев в издаването на сп. “Труд” в Търново, а от началото на 1888 г. участва в редактирането на сп. “Развитие” в Русе. Работи като учител. Завършва Школата за запасни офицери (1890 г.). Следва картография във Виена (1892 г.-1895 г.). Сътрудничи на в-к “Социалист” и сп. “Ден”. Главен редактор на “Работнически вестник”, който излиза в Казанлък (печатаните фейлетони във вестника излизат в отделна книжка - “Дремиградски смешила”, 1900 г.). Избран за член на ЦК на БРСДП (на V конгрес на партията), а от 1903 г. е секретар-касиер на ЦК. Основател на Общия работнически синдикален съюз (1904 г.). Участва в различни конгреси на Интернационала. Марксист, борец срещу опортюнизма в работническото движение; посреща с възторг събитията през 1917 г. в Русия. \r\nАвтор на песните: “Песен на труда” (1898 г.), “Работнически марш” (1899 г.) и др. Георги Йорданов Кирков е един от най-големите български оратори. \r\n \r\n \r\n1859 г. \r\nРоден е Христо Паков - български офицер, генерал-майор (1917 г.). Той завършва Военното училище с първи випуск (1879 г.) и военна академия в Санкт Петербург, Русия (1890 г.). В Сръбско-българската война командва 4-та дружина от 6-ти пехотен Търновски полк и участва в овладяването на Драгоманския проход и височината Остра чука. Участва в преврата на 9 август 1886 г. и по-късно е уволнен от армията. Емигрира в Русия и служи в руската армия. Връща се през 1898 г. и командва последователно 9-и пехотен Пловдивски полк и 19-и пехотен Шуменски полк. През Балканската война (1912 г.-1913 г.) командва 2-а бригада от 6-а пехотна дивизия. През Първата световна война (1915 г.-1918 г.) е командир на дивизия. Автор е на \"Действията на 6-и пехотен Търновски полк през време на Сръбско-българската война\" (сп. \"Военен журнал\" кн. 3, 1908) и множество военно-исторически изследвания. \r\n \r\n \r\n На тази дата умират: \r\n1904 г. \r\nУмира Димитър Душанов - български възрожденски просветител. Душанов работи в Галац и Тулча, развива активна обществена дейност. Учителства в Карнобат, Хасково, Плевен, Севлиево, Пловдив. Активен просветен деятел, съставител на учебни помагала. Сътрудник на \"Цариградски вестник\", \"Македония\", \"Напредък\", \"Читалище\", \"Българска сбирка и др. Един от първите преводачи на Омир в България. Художественото му творчество е на равнище опити. \r\n \r\n \r\n1889 г. \r\nУмира Иван Доспевски - български художник, иконописец и стенописец, представител на Самоковската художествена школа; читалищен и театрален деец; фотограф. Той е син на Димитър Зограф и племенник на Захарий Зограф. Ученик на брат си Станислав Доспевски. Автор на иконите в църквите \"Св. Илия\" в с. Граница, Кюстендилско (1862 г.), \"Св. архангел Михаил\" в с. Косача, Пернишко, \"Св. Димитър\" в Кюстендил (1867 г.-1869 г.), \"Успение Богородично\" в Пирот (1870 г.), \"Св. Теодор Тирон\" в с. Конопница, Кривопаланско (1874 г.), \"Успение Богородично\" в с. Ново село, Видинско (1880 г.), \"Св. Никола\" в с. Негован, Софийско, в Германския манастир, в Пловдивската семинария и др. Освен църковната живопис е автор и на портрети на Хр. Лекарски, Гр. Караманов (1875 г.), Хр. Николиев (1883 г.). Доспевски е първият кмет на Самоков след Освобождението (1878 г.), депутат в Учредителното народно събрание (1879 г.). \r\n \r\n \r\n1883 г. \r\nУмира Панайот Семерджиев - български възрожденски писател, представител на “даскалската поезия”. Учи в Педагогическото училище в Загреб (1868 г.-1875 г.). Учителства в Хасково (1875 г.-1876 г.). След Освобождението е административен и просветен служител в Търново. От Загреб изпраща дописки, статии и стихотворения в различни вестници и списания. Сътрудничи на вестник “Право”, “Век”, “България”, на сп. “Училище”, “Читалище”, “Ден”. Помества стихотворенията си в сп. “Училище”. През 1873 г. превежда и издава “Емилия Галоти” от Г. Е. Лесинг. Съчинения: “Аритметика за народните ни училища и за самоуци” (дял I, Цариград, 1875 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.08.15", "title": "Денят 15 август в българската история"}
{"url": "http://www.focus-news.net/news/2019/08/15/2689565/varna-s-litiyno-shestvie-i-mnogotsvetnata-zarya-shte-bade-otbelyazan-praznikat-na-grada.html", "text": "За първи път многоцветната заря по случай празника на Варна – Свето Успение Богородично, ще бъде изстрелвана от морето, предаде репортер на  Радио „Фокус“ – Варна . За целта във водите са монтирани 3 понтона на 120 м от брега. Пироефекти ще има и от кея на военноморската база. Най-доброто място за гледане на зарята ще бъде зоната край Морската гара, където в 20.00 часа ще започне празничния концерт. В ролята на водещи ще влязат Дамян Попов и Мария Накова – Миа. Миксът от изпълнители включва хип-хоп формацията Connection Crew, победителят от „Гласът на България” Атанас Кателиев и финалистите Кирил Хаджиев – Тино и Христиан Ненов, Славин Славчев и група „Julian’s Laughter”, Ицо Хазарта, 4Magic, Ева Пармакова, италианският DJ Fabrizio Parisi и TITA. Кулминацията на вечерта ще бъде участието на гръцката звезда Claydee.  \r\nПразникът на Варна ще започне в 9.00 часа с тържествената Архиерейска света Литургия в катедралния храм „Успение Богородично“. В 10.30 часа ще бъде тържествено издигнат флагът на града, след което ще тръгне литийно шествие с чудотворната икона на Света Богородица. За децата на сцена „Раковина“ от 10.00 часа е предвиден интерактивният спектакъл „Балон като Слон!“, с участието на Коле Китанов. На същото място в 11.00 часа ще бъде открито специално ателие за изработване на кукли, с водещ Мария Банова. От 15.00 часа до 19.00 часа до Аквариума ще има образователни игри за водния свят, организирани от световната природозащитна организация WWF. От 18.30 часа Богдан Томов ще пее за децата на сцена „Раковина“ в Морската градина. В 20.00 часа в Летния театър ще започне церемонията по връчване на почетни звания и отличия. За настроението на зрителите ще се погрижат ансамбъл „Варна“, камерният ансамбъл „Св. Йоан Кукузел – Ангелогласния“, квартет „Светоглас“, Донко Марков и група „Вакали“. В 20.30 часа на площад „Независимост“ е началото на традиционния концерт със солисти и оркестър на Държавната опера – Варна с диригент Кръстин Настев. \r\nДиана СТОЕВА", "date": "2019.08.15", "title": "Варна: С литийно шествие и многоцветната заря ще бъде отбелязан празникът на града"}
{"url": "http://www.focus-news.net/news/2019/08/15/2689567/golyama-bogoroditsa-e.html", "text": "Православната църква чества Успението на Пресветата Божия Майка - Голяма Богородица. Празникът се чества и от православни, и от католици. Според Светото писание това е денят, в който Божията майка, на 64-годишна възраст, напуска земния живот и отива при сина си. Три дни преди смъртта Архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Последното ѝ желание е да види Светите апостоли заедно. По чуден начин те се пренасят пред вратите на дома ѝ в Йерусалим. \r\nТри дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ. \r\nСтавайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: \"Радвайте се, защото съм с вас през всичките дни\". В памет на явяването ѝ пред апостолите, църквата определя в този ден да се отслужва тържествена литургия и да се прави \"въздигане на хляба\". \r\nСпоред народната традиция, празникът се нарича Голяма Богородица, за разлика от Малката Богородица, когато се чества рождението на Христовата майка. На Голяма Богородица, след тържествена литургия в църквата, се освещават обредни хлябове, които жените след това раздават за здраве и за починалите близки. Вярващите търсят покровителството на Света Богородица в житейските проблеми. \r\nНа този ден правят родови срещи, свързани с жертвоприношение - курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде. \r\nВярващите даряват на църквата свещи, домашно тъкано платно, месал, кърпа и пари.  \r\n106 православни храма в страната носят името „Успение Богородично“. Сред тях са манастирите Бачковски, Троянски, Изворски, Черепишки, Батошевски, Кричимски, Габровски (Соколски) и Самоковски (Шишмановски). \r\nНа този ден празнуват всички, които носят името Мария и неговите производни: Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, Марита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария - Ана, Мария - Анка, Мария - Антоанета, Мария - Магдалена, Мария - Мара, Мария – Маргарита, Мариел - Мариан, Марий, Марио, Мариус.", "date": "2019.08.15", "title": "Голяма Богородица е"}
{"url": "http://www.focus-news.net/news/2019/08/15/2689573/sofiya-vavezhda-se-vremenna-organizatsiya-na-dvizhenieto-za-provezhdane-na-sabor-na-selo-zheleznitsa.html", "text": "Въвежда се временна организация на движението за провеждане на традиционния събор на село Железница. Това съобщиха от пресцентъра на  Столична община . От 10.00 часа до 24.00 часа се създава необходимата организация за промяна маршрутите на основни линии от градския транспорт.  \r\n- Автобусни линии № 69 и № 70 само в посока НСБАЛ по онкология: съответно от Царева махала и село Плана по маршрута до кръстовище ул. „Самоковско шосе” – ул. „Витоша”, по ул. „Самоковско шосе” и от кръстовището с ул. „Искърска” по маршрута до НСБАЛ по онкология.  \r\n- Автобусна линия № 98 – маршрутът се удължава до Царева махала, съответно: от Зоопарка по маршрута до кръстовище ул. „Самоковско шосе” – ул. „Искърска” и направо по ул. „Самоковско шосе” до Царева махала (крайна станция на автобусна линия № 69), двупосочно.  \r\nАвтобусите ще спират на  всички съществуващи спирки по коригираната част от маршрутите и при необходимост ще се разкрият допълнителни такива, като за целта се постави необходимата информация по всички засегнати спирко-стоянки.", "date": "2019.08.15", "title": "София: Въвежда се временна организация на движението за провеждане на събор на село Железница"}
{"url": "http://www.focus-news.net/news/2019/08/15/2689574/dobrich-vavezhda-se-vremenna-organizatsiya-na-dvizhenieto-v-grada-zaradi-remont-na-ul-maksim-gorki.html", "text": "Въвежда се временна организация на движението в града заради ремонт на ул. \"Максим Горки\". Това съобщиха от пресцентъра на  Община Добрич . Във връзка със строително-монтажни дейности от 08.00 часа до 12.00 часа ще бъде затворена ул. \"Максим Горки\" в частта от бул. \"3-ти март\" до ул. \"Кирил и Методий\".", "date": "2019.08.15", "title": "Добрич: Въвежда се временна организация на движението в града заради ремонт на ул. \"Максим Горки\""}
{"url": "http://www.focus-news.net/news/2019/08/15/2689571/negovo-sveteyshestvo-patriarh-neofit-shte-oglavi-praznichnata-sveta-liturgiya-za-hramoviya-praznik-na-troyanskata-sveta-obitel-uspenie-na-presveta-bogoroditsa.html", "text": "Негово светейшество Българският патриарх и Софийски митрополит Неофит ще оглави празничната света Литургия за храмовия празник на Троянската ставропигиална света обител „Успение на Пресвета Богородица“, предаде репортер на  Агенция „Фокус“ .  \r\nДнес Православната църква прославя Успението (блаженното заспиване) на Пресвета Богородица. По този повод във всички епархии на Българската православна църква се отслужва празнична света Литургия.  \r\nПатриаршеската света Литургия за храмовия празник на Троянската ставропигиална света обител „Успение на Пресвета Богородица“ ще оглави Негово светейшество Българският патриарх и Софийски митрополит Неофит. Манастирът е свързан тясно с целия духовен път на Светейшия ни Патриарх. Поел от тук монашеския път под духовното наставничество на блаженопочиналия и приснопаметен Български патриарх Максим - намерил вечния си покой в светата обител и под покрава на чудотвората икона на св. Богородица Троеручица - небесна покровителка и на двамата ни патриарси. Празничният ден започна в 07.00 часа с Празнична полунощница и Игуменска лития. От 08.00 часа е начало на Утреня. От 09.00 часа ще започне тържествена света Литургия, оглавена от Негово Светейшество Българския Патриарх Неофит. Очаква се той да бъде в съслужение с Техни преосвещенства Велички епископ Сионий - игумен на светата обител и Белоградчишки епископ Поликарп - викарий на Софийския митрополит, други висши духовници, клирици от епархията и страната.   \r\nОт 11.00 часа ще започне традиционната Лития с чудотворната икона Пресвета Богородица „Троеручица” от храма до мястото на първото чудо извършено от иконата. В 18.00 часа е началото на Празнична вечерня с акатист на Успение Богородично \r\nНа 16 август 2019 г. празничните богослужения продължават в 17.00 часа с Вечерня. От 18.00 часа ще бъде отслужена  Ктиторска панихида (молитвено възпоменание за всички представили се в Христа игумени, братя и дарители на светата обител).  \r\nНикола ПЕТКОВ", "date": "2019.08.15", "title": "Негово светейшество патриарх Неофит ще оглави празничната света Литургия за храмовия празник на Троянската света обител „Успение на Пресвета Богородица“"}
{"url": "http://www.focus-news.net/news/2019/08/15/2689568/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изграждане на ново водопроводно отклонение на ул. „Константин Стоилов“ 51 в жк. „Банишора“ се налага спиране на водоподаването от 09.00 до 19.30 часа на клиентите на „Софийска вода”, живеещи в района на: ул. „Панагюрище“ от ул. „Дунав“ до ул. „Константин Стоилов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панагюрище“ 36. \r\nВъв връзка с изпълнение на строително-монтажни работи на ул. „Живко Николов“ 13 в кв. „Подуяне” се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Живко Николов\" от ул. „Кобилино бранище\" до ул. „Марагидик\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марагидик“ на ъгъла  с  ул. „Живко Николов“. \r\nВъв връзка с изпълнение на реконструкция на уличен водопровод по ул. „Ангел Маджаров“ в кв. „Челопечене“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: кв. „Челопечене“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площада на кв. „Челопечене“. След възстановяване на водоснабдяването е възможно временно повишаване  мътността на водата. \r\nВъв връзка с подмяна на сградно водопроводно отклонение на ул. „Първа българска армия“ 103 в кв. „Орландовци“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Първа българска армия“ от ул. „Знаме на труда\" до ул. „Мара Бунева\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ 103 \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.08.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/08/15/2689569/tass-boltan-obvini-rusiya-v-krazhba-na-tehnologii-na-sasht-svarzani-sas-sazdavaneto-na-hiperzvukovo-orazhie.html", "text": "Помощникът на президента на САЩ по националната сигурност Джон Болтън обвини Русия в кражба на американски технологии, свързани включително със създаването на хиперзвуково оръжие, предава  ТАСС . \r\nВ излъчено по радио The Voice of America интервю той бе помолен да коментира инцидента на военния полигон край Северодвинск. \r\n„Този инцидент показва, че макар руската икономика да е приблизително с размерите на нидерландската, тя (Русия) все пак отделя достатъчно средства за отбрана, така че не само да модернизира ядрения си потенциал, но и да създаде нови видове средства за доставка – хиперзвукови планиращи летателни апарати, хиперзвукови крилати ракети, откраднати до голяма степен от американските технологии“, заяви Болтън. \r\nСпоред него, „този потенциал и възможността други страни да успеят да постигнат това, остава реален проблем за САЩ и техните съюзници“. \r\n„Няма съмнение в това“, посочи помощникът на президента Доналд Тръмп. \r\nТой счита, че инцидентът на военния полигон край Северодвинск демонстрира опитите на Русия да се придвижи напред в създаването на средства за доставка на ядрено оръжие. „Това е пример за това, че Русия се опитва да постигне технически прогрес в своите възможности за достаква на ядрено оръжие. Очевидно тук нещо се е объркало“, обясни той. \r\nПо-рано прессекретарят на руския президент Дмитрий Песков отказа да коментира инцидента и призова журналистите да се съсредоточат върху информацията от руски организации и по-конкретно от организацията, провеждала изпитанията, а не върху заявленията на американския лидер. \r\nРуската агенция припомня, че на 8 август на военен полигон край Северодвинск (Архангелска олбаст) се случи инцидент. На 10 август държавната корпорация „Росатом“ информира, че  петима нейни служители са станали жертва на пожара и последвалата експлозия по време на ракетно изпитание на офшорна платформа, трима са хоспитализирани. \r\n \r\nПревод и редакция:", "date": "2019.08.15", "title": "ТАСС: Болтън обвини Русия в кражба на технологии на САЩ, свързани със създаването на хиперзвуково оръжие"}
{"url": "http://www.focus-news.net/news/2019/08/15/2689578/sport-livarpul-otnovo-triumfira-v-istanbul.html", "text": "Европейският клубен шампион Ливърпул победи носителя на Лига Европа Челси след равенство 2:2 и дузпи, и спечели четвърта Суперкупа на Европа, в исторически изцяло английски мач за този трофей. \r\nЮрген Клоп досега не беше печелил тази купа, а Садио Мане отбеляза и двата гола за Ливърпул. Голмайстори за Челси станаха Оливие Жиру и Луис Жоржиньо, а Тами Абрахам пропусна последната дузпа за Челси. \r\nЗа първи път в историята жена ръководи толкова важен финал. Това е французойката Стефани Фрапар, която можеше да си помага и със системата ВАР, използвана за първи път в мач за този трофей.", "date": "2019.08.15", "title": "Спорт: Ливърпул отново триумфира в Истанбул"}
{"url": "http://www.focus-news.net/news/2019/08/15/2689575/varna-mitropolit-yoan-shte-oglavi-arhiereyska-sveta-liturgiya-za-hramoviya-praznik-na-katedralniya-hram-uspenie-na-presveta-bogoroditsa.html", "text": "Негово високопреосвещенство Варненският и Великопреславски митрополит Йоан ще оглави Архиерейска света Литургия за храмовия празник на катедралния храм „Успение на Пресвета Богородица“ във Варна, предаде репортер на  Агенция „Фокус“ . Началото ще бъде в 9.00 часа.  \r\nНикола ПЕТКОВ", "date": "2019.08.15", "title": "Варна: Митрополит Йоан ще оглави Архиерейска света Литургия за храмовия празник на катедралния храм „Успение на Пресвета Богородица“"}
{"url": "http://www.focus-news.net/news/2019/08/15/2689577/el-pais-dyasnata-koalitsiya-formira-pravitelstvo-v-madrid.html", "text": "Изабел Диас Аюсо стана новият регионален премиер на Мадрид в сряда след двудневен дебат в местния парламент, пише левичарското испанско издание  El Pais , като посочва, че испанската столица за първи път е управлявана от коалиционно правителство – това на дясноцентристките „Народна партия“ и „Суидаданос“ („Гражданите“) с подкрепата на дясната „Вокс“. Същият формат първо бе използван за формирането на правителство на най-големия автономен регион Андалусия. \r\n„Предизвикателство, чест и привилегия е да председателствам първото коалиционно правителство“, заяви Аюсо. „Ръководителите на отдели от едната страна ще трябва да предприемат мерки от другата страна и обратно. Това ще бъде чудесно упражняване на отговорност, здрав разум и уважение към гражданите“. Лидерите на леви партии в сряда поставиха под въпрос много от плановете на Аюсо за предстоящия мандат и й припомниха историята на корупционни случаи в Народната партия. \r\nКоалиционното споразумение бе постигнато два месеца и половина след регионалните избори на 26 май и отразяват сложността на испанската политика след появата на нови фракции, като „Вокс“, „Сиудаданос“ и радикално-лявата „Подемос“. \r\nВ сряда Аюсо каза на депутатите в парламента на Мадрид, че ще изпълни програмните споразумение с „Гражданите“ и „Вокс“ „в тяхната цялост“. Тя се нуждае от гласовете на тези партии, за да поддържа мнозинството си. \r\nТова публично изявление беше искане на „Вокс“, тъй като не съществува подписан документ след отказа на Сиудаданос да се ангажира директно с дясната партия. \r\nЛидерите на левите партии поставиха под въпрос много от плановете на Аюсо за предстоящия мандат и припомниха корупцията в Народната партия. \r\n„Намаляването на данъците за сметка на увеличаването на дълга, както прави [вашата партия], без да подобрява публичните услуги, беше грешка и ще продължи да бъде така“, каза Анхел Габилондо от Социалистическата партия (СП). \r\nИзабел Сера от крайно лявата Унидас Подемос направи по-лична бележка и попита Аюсо дали смята, че ще мине много време, преди да бъде преследвана заради предполагаемата й роля в дело, свързано със заем за баща си, който остана неплатен. \r\nМеждувременно, Росио Монастерио от „Вокс“ не пропусна да припомни на НП и „Суидаданос“, че са на власт, за да „изчистят помийната яма“ и отново направи призив за опростяване на правителството (което всъщност ще се увеличи от 9 до 13 департамента). „Ние сме наясно с нашата политическа сила в това събрание. Само чрез съюз с париите, които защитават същата концепция да бъдем свободни и да бъдем себе си можем да предотвратим влизането на лявото в институциите“. \r\n„Вашият страх не е да загубите свободата си, вашият страх е да загубите властта“, заяви Габилондо, като се позова на факта, че НП управлява региона без прекъсване от 1995 година. На изборите на 26 май социалистите получиха повече места – 37 срещу 30, но подкрепата от „Суидаданос“ и „Вокс“ позволи на дясно-центристите да останат на власт. \r\n \r\nПревод и редакция:", "date": "2019.08.15", "title": "El Pais: Дясната коалиция формира правителство в Мадрид"}
{"url": "http://www.focus-news.net/news/2019/08/15/2689576/plovdiv-mitropolit-nikolay-shte-oglavi-arhiereyska-sveta-liturgiya-za-hramoviya-praznik-na-katedralniya-hram-uspenie-na-presveta-bogoroditsa.html", "text": "Негово високопреосвещенство Пловдивският митрополит Николай ще оглави Архиерейска света Литургия за храмовия празник на катедралния храм „Успение на Пресвета Богородица“, предаде репортер на  Агенция „Фокус“ . Началото ще бъде в 9.00 часа.  \r\nНикола ПЕТКОВ", "date": "2019.08.15", "title": "Пловдив: Митрополит Николай ще оглави Архиерейска света Литургия за храмовия празник на катедралния храм „Успение на Пресвета Богородица“"}
{"url": "http://www.focus-news.net/news/2019/08/15/2689579/burgas-v-letniya-teatar-shte-se-provede-kontsertat-da-peem-zaedno.html", "text": "Стефан Диомов и група „5-те Сезона“, Драго Драганов и Йордан Марков ще изнесат концерт под надслов „Да пеем ЗАЕДНО“ от 20.30 часа в Летен театър - Бургас. Това съобщиха от пресцентъра на  Община Бургас . В концерта ще бъдат представени част от песните от новия албум на Йордан Марков – „Силата на любовта“, както и едни от най-мелодичните и емблематични песни на всички времена, заедно с Драго Драганов, Стефан Диомов, и група „5-те Сезона“. Всичко това ще бъде допълнено с хореография на момичетата от денс студио „Dеjà Vu“ и голямо аудио-визуално шоу с видео стени от „B Sound“.", "date": "2019.08.15", "title": "Бургас: В Летния театър ще се проведе концертът „Да пеем ЗАЕДНО“"}
{"url": "http://www.focus-news.net/news/2019/08/15/2689585/api-vazstanoveno-e-dvizhenieto-po-pat-i-1-vidin-montana-pri-km-51-v-posoka-montana.html", "text": "Възстановено е движението по път I-1 Видин – Монтана при км 51 в посока Монтана. Това съобщиха от пресцентъра на  Агенция „Пътна инфраструктура“ .", "date": "2019.08.15", "title": "АПИ: Възстановено е движението по път I-1 Видин – Монтана при км 51 в посока Монтана"}
{"url": "http://www.focus-news.net/news/2019/08/15/2689581/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-uspenie-na-presveta-bogoroditsa.html", "text": "Негово преосвещенство Константийският епископ Яков ще оглави Архиерейска света Литургия в катедралния храм „Успение на Пресвета Богородица“ в Пазарджик, предаде репортер на  Агенция „Фокус“ . Богослужението ще бъде с благословението на Негово Високопреосвещенство Пловдивския митрополит Николай. \r\nНачалото ще бъде в 9.00 часа.  \r\nНикола ПЕТКОВ", "date": "2019.08.15", "title": "Пазарджик: Константийският епископ Яков ще оглави Архиерейска света Литургия в катедралния храм „Успение на Пресвета Богородица“"}
{"url": "http://www.focus-news.net/news/2019/08/15/2689586/burgas-natsionalnoto-turne-v-podkrepa-na-kampaniyata-rodi-dete-v-balgariya-shte-gostuva-v-pomorie.html", "text": "Националното турне в подкрепа на кампанията „Роди дете в България” ще гостува в Поморие на светлия християнски празник Успение Богородично. Това съобщиха от пресцентъра на  Община Поморие . Теди Кацарова, Дичо и Бенд са подготвили прекрасен концерт, който ще зарадва публиката в 20.30 часа на външната сцена на НЧ  „Просвета 1888”. Фондация „Мечта за дете” осигурява безплатно консултиране на двойки с репродуктивни проблеми и разработва проекти за набиране на средства. Чрез националното турне фондацията дава гласност на емоционалните и социални травми, съпътстващи безплодието и начините за тяхното преодоляване.", "date": "2019.08.15", "title": "Бургас: Националното турне в подкрепа на кампанията „Роди дете в България” ще гостува в Поморие"}
{"url": "http://www.focus-news.net/news/2019/08/15/2689582/stara-zagora-blizo-8-000-zhiteli-na-obshtinata-praznuvat-imen-den-na-uspenie-bogorodichno.html", "text": "Близо 8 000 жители на общината празнуват имен ден на Успение Богородично. Това съобщиха от пресцентъра на  Община Стара Загора . Почти 4 000 са дамите, носещи името Мария в Стара Загора. С кратката му форма – Мима, са 182. 996 са жените с име Марийка, сочат данните на Дирекция „Гражданско състояние“ на Община Стара Загора.  \r\nНа големия църковен празник Успение на пресвета Богородица за имен ден ще почерпят още 624 старозагорки с името Мариана и 498 с името Марияна. Днес празнуват още Мика и Мира, съответно – 5 и 44. Дамите с имена Мариета, които са 192, и тези с имена Мариела – 157, също имат празник. Повод да почерпят имат още Марина – 224, Мара (104), Маша (10) и Мери (6). \r\nНа Голяма Богородица, както е известен още празникът, имен ден отбелязват и Преслава, Преслав и Панайот. \r\nГосподата, които ще почерпят за имен ден на 15 август с името Мариян са 192. С името Мариан са кръстени 82-ма. Повод имат и 417 старозагореца, носещи името Марин и 92-ма – Марио. \r\nСпоред народните традиции на Успение Богородично не се работи. Прави се курбан за здраве и благополучие.", "date": "2019.08.15", "title": "Стара Загора: Близо 8 000 жители на общината празнуват имен ден на Успение Богородично"}
{"url": "http://www.focus-news.net/news/2019/08/15/2689580/inzh-ivan-dosev-api-proverkata-na-nadleza-na-avtomagistrala-struma-pri-dupnitsa-ot-2018-g-ne-e-ustanovila-nalichie-na-otpadatsi.html", "text": "Проверката на надлеза на автомагистрала „Струма“ при Дупница от 2018 г. не е установила наличие на отпадъци. Това каза инж. Иван Досев от Управителния съвет на Агенция „Пътна инфраструктура“ в сутрешния блок на  Нова ТВ . По думите му проверката е извършена след сигнал от Община Дупница от 2018 г. „Тя не е установила наличие на отпадъци в този момент в обхвата на надлеза. Това не значи че там не са съхранявани отпадъци или суровини за преработка. Има твърдения от собственика на преработвателната фирма, че там се изхвърлят отпадъци от други лица, но ние това не можем да го установим“, посочи той. По думите му това е динамичен процес, защото се докарват на мястото някакви материали, които да се преработват, после се почистват и след това отново се докарват други. \r\n„Нашето Областно пътно управление в Кюстендил прави регулярни обходи\", каза още инж. Досев.", "date": "2019.08.15", "title": "Инж. Иван Досев, АПИ: Проверката на надлеза на автомагистрала „Струма“ при Дупница от 2018 г. не е установила наличие на отпадъци"}
{"url": "http://www.focus-news.net/news/2019/08/15/2689588/bsp-pita-upravlyavashtite-kolko-tryabva-da-e-vazhen-plamen-georgiev.html", "text": "Колко важен трябва да е Пламен Георгиев, проваленият председател на злощастната КПКОНПИ? Този въпрос се задава в позиция на Кристиан Вигенин от името на ПГ на \"БСП за България\", съобщиха от пресцентъра на  партията . \r\n\"Подиграха се на партията ГЕРБ, която беше принудена мълчаливо да му бере срама насред предизборна кампания, за да бъде скрит дълбоко няколко месеца.  \r\nПодиграха се на Народното събрание, като вкараха оставката му извънредно, минути след подаването ѝ, като последна точка преди ваканцията и я приеха без дебат, за да го скрият отново от публичност. \r\nПодиграха се на Висшия съдебен съвет, който беше събран спешно и извънредно, за да го възстанови като прокурор. \r\nПодиграха се на Министерството на външните работи, което го предложи по принуда и абсолютно необосновано за генерален консул във Валенсия, за да го скрият далеч. \r\nПодиграха се на целия кабинет, който го одобри в екстремно кратък срок, за да няма време за обсъждане, пак с цел да го скрият от публичност. \r\nПодиграха се на българската общност в Испания, като пращат там човек, който няма понятие от дипломатическа и консулска дейност, само и само да не дразни с присъствието си в София. \r\nЕ, явно е много важен. И кой се подиграва с хора и институции ли? Има само един, който може да осигури тази светкавична поредица от абсурди - Бойко Борисов. Браво за ефективността! Но помнете - трупът е скрит, но уликите остават!\", се посочва в позицията", "date": "2019.08.15", "title": "БСП пита управляващите: Колко трябва да е важен Пламен Георгиев"}
{"url": "http://www.focus-news.net/news/2019/08/15/2689584/lovech-mitropolit-gavriil-shte-oglavi-arhiereyska-sveta-liturgiya-za-uspenie-bogorodichno-v-katedralniya-hram-sv-sv-kiril-i-metodiy.html", "text": "Негово високопреосвещенство Ловчанският митрополит Гавриил ще оглави Архиерейска света Литургия за Успение Богородично в катедралния храм „Св. св. Кирил и Методий“ в Ловеч, предаде репортер на  Агенция „Фокус“ . Началото ще бъде в 9.00 часа.  \r\nНикола ПЕТКОВ", "date": "2019.08.15", "title": "Ловеч: Митрополит Гавриил ще оглави Архиерейска света Литургия за Успение Богородично в катедралния храм „Св. св. Кирил и Методий“"}
{"url": "http://www.focus-news.net/news/2019/08/15/2689591/burgas-turisticheski-kompleks-ostrov-sveta-anastasiya-otbelyazva-svoya-praznik-na-uspenie-na-presveta-bogoroditsa.html", "text": "Туристически комплекс „Остров Света Анастасия“ отбелязва своя празник за шеста поредна година, съобщиха от пресцентъра на  Община Бургас . Въпреки, че светицата-патрон на късчето земя в морето се почита на 22 декември, празникът на единственото обитаемо островче по българското Черноморие се чества на Успение на Пресвета Богородица. Празничният ден ще започне с традиционното островитянско посрещане и автентична музика. В 11.00 часа ще бъде осигурен контролиран достъп до фара на острова, откъдето може да се насладите на неповторима гледка към Бургас и залива. В 11.30 часа ще бъде отслужен водосвет по случай празника на Голяма Богородица, а в 11.45 часа ще се състои традиционното островно хоро с ансамбъл „Странджа“. \r\nПо обяд край шатрите на плажа може да опитате прясно изпечени миди на тенекия, току-що извадени от естествената островна ферма. След това ще се изявят поетите от бургаската писателска общност в „Часът на поета“. \r\nВ 17.30 часа най-малките посетители ще могат да се впуснат в приключение заедно с „Щурата лаборатория“ и експерименти с въздух, огън, вятър и вода. Специален екип от специалисти ще запознава децата с историята на остров Света Анастасия чрез щури експерименти и игри. \r\nПразничният ден ще завърши с концертния спектакъл „Уестсайдска история - любовта на Мария и Тони“, с участието на Орлин Горанов, Орлин Павлов и Еделина Кънева. Началото е в 21.00 часа.", "date": "2019.08.15", "title": "Бургас: Туристически комплекс „Остров Света Анастасия“ отбелязва своя празник на Успение на Пресвета Богородица"}
{"url": "http://www.focus-news.net/news/2019/08/15/2689583/inzh-ivan-dosev-api-operirame-s-20-hilyadi-kilometra-republikanska-patna-mrezha-i-vseki-mesets-ima-regulyarni-obhodi-na-patishtata.html", "text": "Оперираме с 20 хиляди километра републиканска пътна мрежа и всеки месец има регулярни обходи на пътищата. Това каза инж. Иван Досев от Управителния съвет на Агенция „Пътна инфраструктура“ в сутрешния блок на  Нова ТВ . По думите му служители от областните пътни управления всеки месец обикалят всички места, които биха били потенциална опасност. „Оперираме с 20 хиляди километра републиканска пътна мрежа, което е огромно количество пътища. Правим проверки и ако установим замърсяване, се опитваме да го отстраним. Имаме договори за текущи ремонти и поддържане и почистваме каквото можем и установим, но в онзи момент, когато сме били сезирани за автомагистрала „Струма“, не сме установили замърсяване“, посочи той. „По неофициални данни на строителите на магистралата, по време на строителството там са депонирано отпадъци, които са били почиствани почти ежедневно, за да може да се изпълни мостът. Това не оправдава господина, който разполага отпадъци извън своя двор. Правим всичко възможно и имаме добър контакт с почти всички общини“, каза още инж. Досев.", "date": "2019.08.15", "title": "Инж. Иван Досев, АПИ: Оперираме с 20 хиляди километра републиканска пътна мрежа и всеки месец има регулярни обходи на пътищата"}
{"url": "http://www.focus-news.net/news/2019/08/15/2689590/dobrich-remontni-deynosti-na-asfaltovata-nastilka-se-izvarshvat-po-chast-ot-patya-dobrich-s-balik.html", "text": "Ремонтни дейности на асфалтовата настилка се извършват по част от пътя Добрич – с. Балик, движението на автомобили се извършва с повишено внимание, предаде кореспондент на  Радио „Фокус” – Варна . Участъкът е сигнализиран с пътни знаци. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич времето е облачно, духа слаб вятър, възможни са превалявания от дъжд, температурата на въздуха е около 21 градуса.  \r\nЖулиета НИКОЛОВА", "date": "2019.08.15", "title": "Добрич: Ремонтни дейности на асфалтовата настилка се извършват по част от пътя Добрич – с. Балик"}
{"url": "http://www.focus-news.net/news/2019/08/15/2689592/pregled-na-osnovnite-temi-v-dobrudzhanskiya-pechat.html", "text": "„Областният управител ревизирал 793 решения на местната власт“, съобщава на първа страница вестник  „Добруджанска трибуна“ . Красимир Кирилов върнал 16 от постановените актове на общинските съвети в Добруджа за ново разглеждане и произнасяне. Това сочи докладът за дейността на областната администрация в Добрич за първото шестмесечие на тази година. Най-много инспекции са извършени по законосъобразността на приетите решения на Община Добричка, следвана от Община град Добрич и Община Балчик. В рубриката „Новини“ – „Община Шабла реализира социален проект за над 380 хиляди лв.“. Финансовата подкрепа се предоставя по Оперативна програма „Развитие на човешките ресурси“. Целта е да се повиши качеството на живот и да се намали бедността в района със специфична насоченост към ромите. „Дийп Зоун Проджект“ идват за „Огнена фиеста Чиракман“, съобщава всекидневникът. Шоуто ще се състои в събота - 24 август, от 21,00 часа на малката буна в Каварна. Това ще бъде поредното светлинно- музикално шоу, което организира морската община. От спортната страница – „Волейболистите започват подготовка идната седмица“. Треньорът Пламен Христов ще се присъедини по-късно към заниманията заради ангажираност в националния отбор до 19 години. Мъжкият волейболен тим на „Добруджа 07“ ще направи първа тренировка от подготовката за новия сезон в Суперлигата идния понеделник. Дебютното занимание за сезона ще бъде водено от Пламен Великов, който освен помощник-треньор е и технически директор в клуба.", "date": "2019.08.15", "title": "Преглед на основните теми в добруджанския печат"}
{"url": "http://www.focus-news.net/news/2019/08/15/2689593/sofiya-vavezhda-se-vremenna-organizatsiya-na-dvizhenieto-za-zasnemane-na-filmova-produktsiya.html", "text": "Въвежда се временна организация на движението за заснемане на кино проекта „НОЩ“. Това съобщиха от пресцентъра на  Столична община . От 15.00 часа днес до 04.00 часа на 16 август 2019 г. се забранява престоят и паркирането на пътни превозни средства, с изключение на колите на снимачния екип на ул. „Победа“, в участъка от ул. „Липите“ и ул. „Победа“ 35.  \r\nОт 17.00 часа днес до 04.00 часа на 16 август 2019 г. се забранява влизането на пътни превозни средства за максимум от 3 /три/ минути за заснемане на кадър по ул. „Победа“, в участъка от ул. „Липите“ и ул. „Победа“ 35.", "date": "2019.08.15", "title": "София: Въвежда се временна организация на движението за заснемане на филмова продукция"}
{"url": "http://www.focus-news.net/news/2019/08/15/2689596/shumen-v-sila-e-zabranata-za-tovarni-avtomobili-nad-10-tona-po-patya-radko-dimitrievo-drumevo.html", "text": "Движението по пътя Радко Димитриево – Друмево e ограничено за товарни автомобили над 10 тона поради свлачищни процеси, предаде репортер на  Радио „Фокус“ - Шумен . Обходът е Шумен – Овчарово – Друмево. Ремонт на настилката се извършва по пътя Лятно – Долина. Водачите трябва да се движат с повишено внимание в участъка от км 13 до км 14 в района на село Долина.  Върбишки проход е затворен за всички превозни средства. Ришки проход е отворен. Няма нови промени в организацията на движение в областта. Пътните настилки са сухи, видимостта е добра. \r\nИвелина ИВАНОВА", "date": "2019.08.15", "title": "Шумен: В сила е забраната за товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2019/08/15/2689589/vratsa-mitropolit-grigoriy-shte-oglavi-arhiereyska-sveta-liturgiya-za-praznika-uspenie-bogorodichno-v-cherepishkiya-manastir.html", "text": "Негово високопреосвещенство Врачанският митрополит Григорий ще оглави Архиерейска света Литургия за празника Успение Богородично в Черепишкия манастир, предаде репортер на  Агенция „Фокус“ .  \r\nНа Успение на Пресвета Богородица храмов празник има известният Черепишки манастир, един от най-популярните в страната и първостоящ сред светите обители на Врачанска епархия. По традиция там ще бъде отслужена тържествена Архиерейска света Литургия, оглавена от Негово високопреосвещенство Врачанския митрополит Григорий. Тя ще започне в 9.00 часа в храма на манастира. След края на богослужението ще бъде извършен водосвет за здравето на всички присъстващи.  \r\nНикола ПЕТКОВ", "date": "2019.08.15", "title": "Враца: Митрополит Григорий ще оглави Архиерейска света Литургия за празника Успение Богородично в Черепишкия манастир"}
{"url": "http://www.focus-news.net/news/2019/08/15/2689597/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-zaradi-remont.html", "text": "Затворена за движение е улица „Св. Климент Охридски“ във Велико Търново. В отсечката под крепостта „Царевец\" тече укрепване на свлачище, което ще продължи до началото на септември, съобщават за  Радио „Фокус“ – Велико Търново  от Областно пътно управление – Велико Търново. Обходният маршрут за Арбанаси и Горна Оряховица е по път III-514, ул. „Св. Климент Охридски“ (обходен път Царевец), ул. „Сливница“, ул. „Д. Найденов“, жп гара - Велико Търново, по път I-4 до Южен пътен възел. Трафикът в града е натоварен. Настилките в града и областта са сухи, а времето – предимно слънчево. Интензивно е движението в района на двата пътни възела – „Южен\" и „Качица\", по булевардите „България“ и „Никола Габровски“, както и в района на Беляковско шосе. Колони от автомобили са се образували и по ул. „Магистрална“.  \r\nВ едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до края на септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. \r\nЛуиза ТРАНЧЕВА", "date": "2019.08.15", "title": "Велико Търново: В едната лента се осъществява движението по пътя между село Поликраище и Горна Оряховица заради ремонт"}
{"url": "http://www.focus-news.net/news/2019/08/15/2689587/inzh-ivan-dosev-api-platnoto-v-posoka-sofiya-na-am-struma-pri-dupnitsa-shte-bade-pusnato-nay-rano-sled-2-3-sedmitsi.html", "text": "Платното в посока София на АМ „Струма“ при Дупница ще бъде пуснато най-рано след 2 - 3 седмици. Това каза инж. Иван Досев от Управителния съвет на Агенция „Пътна инфраструктура“ в сутрешния блок на  Нова ТВ . По думите му има достатъчно добър контакт между АПИ и общините и институциите. „Комуникираме постоянно. Направили сме множество проверки, но само тази на АМ „Струма“ ни е протоколирана. Правим ежемесечни обходи. Може да е имало случаи, в които да са се виждали отпадъци при автомагистралата, но ние такива в нашия сервитут не сме установили в онзи момент при подадения сигнал от Община Дупница“, добави Досев.  \r\n„Имаме изрична заповед от председателя на АПИ от деня след инцидента на АМ „Струма“ целево да се обходят всички съоръжения. Ние не подхождаме с актове и предписания, а си почистваме обхвата на пътищата. За съжаление ще трябва пак да разходваме едни бюджетни средства за почистване. Колегите от областните пътни управления са всеки ден на терен и знаят къде може да се случи замърсяване. Имаме срок до 23 август да се обходят всички пътища“, посочи Досев. \r\nПо думите му ако мостът на АМ „Струма“ не се ползва, не може да падне. „Проблемът е, че не може да се ползва в момента. Без да се изготви проект, няма да се започнат ремонтни дейности. Имаме два предварителни огледа, днес колеги пак ще ходят. Платното в посока София ще бъде пуснато най-рано след 2 - 3 седмици. В другата посока пускането на движението ще отнеме повече време. С цел да облекчим трафика и да не допускаме слаби места по републиканската пътища, ще започнем отстраняване на отпадъците с нашия бюджет“, каза още инж. Досев.", "date": "2019.08.15", "title": "Инж. Иван Досев, АПИ: Платното в посока София на АМ „Струма“ при Дупница ще бъде пуснато най-рано след 2 - 3 седмици"}
{"url": "http://www.focus-news.net/news/2019/08/15/2689595/dobrich-izlozhba-savremenno-britansko-izkustvo-shte-bade-predstavena-v-hudozhestvenata-galeriya.html", "text": "Изложба „Съвременно британско изкуство“ ще бъде представена в Художествената галерия, предаде кореспондент на  Радио „Фокус” – Варна . Колекцията на „Американска фондация за България“ представя автори от различни поколения на британската поп-арт сцена, допринесли за утвърждаването на високия престиж на поп-арта, постмодерната живопис и графика в Обединеното кралство. Официалното откриване на изложбата е от 17.30 часа в Зала 1. Тя ще продължи до 5 септември. От колекцията на фондацията са подбрани 27 оригинални произведения - на сър Питър Блейк, Деймиън Хърст, Браян Ино, Марк Куин и братята Конър, в които са използвани както графични, така и смесени дигитални и живописни техники. Постоянно променящият се сър Питър Блейк, живописец и колажист, се прочува с обложката за албума на Бийтълс „Sgt. Pepper's Lonely Hearts Club Band“, която и до днес остава най-известната му творба. Интересът към образите от поп-културата е в центъра на цялото му творчество. В края на 50-те години Блейк става един от най-известните британски поп артисти. Неговите картини от това време включват изображения от реклами и развлечения в музикалната зала, често колажирани. За заслугите си към изкуството през 2002 г. Питър Блейк е посветен в рицарско звание. Теоретикът, шок-концептуалист и натурфилософ Деймиън Хърст е част от групата „Млади британски художници“, формирала се като културен феномен след поредица от изложби в изоставени лондонски складове. В изложбата могат да се видят част от прочутите му „Точки“, едни от най-тиражираните и продавани произведения на съвременен автор. Първите големи структури от цветни точки се появяват още на изложбата „Freeze“ (6 август 1988 - 29 септември 1988), версия на творба, изпълнена на ръка две години по-рано и без специфичната геометрична прецизност, която ще отличава всички точкови работи занапред. Естетът провокатор Марк Куйн работи в областта на скулптурата, инсталацията и живописта. През 1991 г. името му придобива световна известност със скулптурния автопортрет Self, за който използва 4,5 литра от собствената си замразена кръв. Куин работи с различни материали - мрамор, олово и злато, експериментира с лед, кръв или стъкло, цветя и растения, замразени в силиций, които включва в арт инсталации. Привлечен е от човешкото око и прави серия мащабни снимки на човешки очи под общото заглавие „Ирис“. Става част от движението т. нар. „млади британски художници“, въпреки че не е участвал в изложбата „Freeze“ през 1988 г. Създателят на „амбиентния жанр“ Браян Ино е носител на титлата Royal Designer for Industry от Кралската академия на Великобритания. Наред с легендарната си музикална кариера той експериментира и във визуалните изкуства, като създава светлинни инсталации, чрез които „размества границите“. През 2016 г. Ино открива изложба в Лондон и едновременно с нея издава своя студиен албум „Корабът“. В своите визуални творби от 2016 г. Ино използва средства, кореспондиращи с абстрактните звуци в музиката на „Корабът“. Работите му от 2017 г. са своеобразно продължение на тази тенденция. Творческият тандем Майк Снели и Джеймс Голдинг, придобили популярност като Конър Брадърс, e сред водещите представители на съвременната британска поп-арт сцена. Братята Конър се вдъхновяват от кориците на някогашните любовни романи с лек еротичен привкус, като ги „превеждат“ на съвременен език чрез ироничните си бележки, разкриващи абсурдността на налаганите от тях социални модели. Те излизат на арт сцената, представяйки се в началото за близнаци от САЩ - Франклин и Брендън, възпитани в общността на псевдохристиянски култ в Америка, наречен „Семейството“, През октомври 2014 г. творците признават, че тази история е напълно измислена и зад артистичния псевдоним Конър Брадърс всъщност стоят арт дилърите Майк Снели и Джеймс Голдинг.  \r\n Жулиета НИКОЛОВА", "date": "2019.08.15", "title": "Добрич: Изложба „Съвременно британско изкуство“ ще бъде представена в Художествената галерия"}
{"url": "http://www.focus-news.net/news/2019/08/15/2689600/pazardzhik-dvizhenieto-se-osashtestvyava-v-edna-lenta-po-patya-batak-kartela-ot-170-km-171-km-poradi-remont.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението се осъществява в една лента по пътя Батак – Картела от 170 км 171 км поради частичен ремонт на асфалтовата настилка. Участъкът е сигнализиран с пътни знаци. Трафикът по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.08.15", "title": "Пазарджик: Движението се осъществява в една лента по пътя Батак – Картела от 170 км 171 км поради ремонт"}
{"url": "http://www.focus-news.net/news/2019/08/15/2689599/afp-kitayskata-armiya-provede-parad-kray-granitsata-na-honkong.html", "text": "Хиляди китайски военнослужещи бяха изведени на парад в спортен стадион в близост до границата на Хонконг в четвъртък, съобщава кореспондент на  AFP  от мястото на събитието. \r\nНа стадиона в Шенжен е имало и бронирани машини, а френската агенция отбелязва, че парадът се случва в момент, когато от Вашингтон предупреждават, че армията може да се намеси, за да въведе ред в Хонконг, където от 10 седмици има протести. \r\n \r\nПревод и редакция:", "date": "2019.08.15", "title": "AFP: Китайската армия проведе парад край границата на Хонконг"}
{"url": "http://www.focus-news.net/news/2019/08/15/2689598/shumen-lek-avtomobil-e-blasnal-velosipedist-na-peshehodna-pateka-na-krastovishte-na-bul-slavyanski.html", "text": "43-годишен мъж от Шумен е пострадал при пътен инцидент вчера по обяд. Това съобщиха от  ОДМВР - Шумен . Произшествието възникнало около 12.30 часа на кръстовище образувано от бул. „Славянски“ и ул. „Карел Шкорпил“  в града. Водач на лек автомобил „БМВ 320\" с шуменска регистрация не пропуснал 43-годишния мъж, който пресичал по пешеходната пътека като управлявал велосипед, и го блъснал. Пострадалият бил откаран за преглед в МБАЛ - Шумен, където била установена фрактура на шиен прешлен. Настанен бил за лечение в болничното заведение. Водачът на лекия автомобил М.Д. на 33 г. от село Крайгорци е тестван за алкохол, наличие не било установено. Образувано е досъдебно производство.", "date": "2019.08.15", "title": "Шумен: Лек автомобил е блъснал велосипедист на пешеходна пътека на кръстовище на бул. „Славянски“"}
{"url": "http://www.focus-news.net/news/2019/08/15/2689594/london-evening-standard-dzheremi-korbin-razkri-planovete-si-da-blokira-brekzit-bez-sdelka-kato-stane-vremenen-premier.html", "text": "Джереми Корбин разкри плановете си да блокира Брекзит без сделка като стане „временен“ премиер с помощта на бунтовниците в управляващата Консервативна партия, пише вестник  London Evening Standard . \r\nЛидерът на основната британска опозиционна Лейбъристка партия призова фракциите да свалят Борис Джонсън с вот на недоверие. Той обеща, че ако стигне до властта ще отложи излизането на Великобритания от Европейския съюз, ще назначи предсрочни избори и ще проведе кампания за нов референдум с опция за оставане в Съюза. \r\nПредседателят на работническото движение заяви, че администрацията ще бъде „строго ограничена във времето“ и поиска подкрепа от водещите бунтовни тори във вота на недоверие, който планира да поиска „при първа възможност, когато сме сигурни в успеха“. \r\nНо Либералдемократите не са съгласни, че именно Корбин е правилният човек да оглави временното правителство, докато от Даунинг стрийт го разкритикуваха, че възнамерява „да отмени референдума“. \r\nПо-рано в сряда Джонсън предупреди, че шансовете за Брекзит без сделка са все по-големи и той се придържа към своя „направи или умри“ ангажимент да изкара Обединеното кралство от ЕС на 31 октомври. \r\nКорбин написа в писмо: „Правителството няма мандат за Брекзит без сделка и референдумът от 2016 година не дава мандат за излизане без споразумение. По тази причина възнамерявам да внеса вот на недоверие при първата възможност, когато сме сигурни в успеха. След успешен вот на недоверие срещу правителството, аз, като лидер на опозицията, ще поискам доверието на Общините за насрочване на парламентарни избори и обезпечаване на нужното удължаване на Член 50, за да го направя“. \r\nПреди тези избори лейбъристите ще водят кампания за втори референдум за членството в Европейския съюз с възможност за избирателите да посочат, че искат оставане в Блока. \r\nКорбин се надява обещанието неговото правителство да е само временно да е достатъчно, за да осигури подкрепата на критиците, които искат да предотвратят Брекзит. \r\nНо Суинсън, която приветства бившия депутат от торите Сара Уоласън в своята фракция, набързо потопи тези надежди, като заяви, че той не е правилният политик за тази работа. \r\n„Джереми Корбин не е човекът, който ще може да формира дори и временно мнозинство в Камарата на общините за тази работа – Очаквам, че има хора в неговата собствена партия и необходимите консервативни поддръжници, които няма да го подкрепят. Това са глупости“, заяви тя.„Това писмо чертае само нови червени линии за него и неговата позиция и не е сериозен опит да се намери правилното решение и да се изгради консенсус за спиране на Брекзит без сделка“. \r\nИан Блекфорд от Шотландската национална партия обаче приветства писмото на лидера на лейбъристите и заяви, че фракцията ще помогне за свалянето на Консервативната партия във вот на недоверие. \r\nЛиз Савил Робъртс от „Плейд Кимру“ също предложи предпазливата си подкрепа, като заяви, че партията е отворена за правителство на единството, независимо кой го оглавява, но то трябва да си постави като приоритет отмяната на резултатите от референдум за излизане от Европейския съюз. \r\nДепутатът от Зелената партия Каролайн Лукас, друга получателка на писмото, също заяви, че ще подкрепи вот на недоверие, но добави, че иска г-н Корбин да гарантира подкрепата на Лейбъристите за друг депутат да ръководи временно правителство, ако неговата кандидатура да управлява се провали. \r\nИзданието обяснява, че Корбин може да сполучи във формирането на временна администрация, ако спечели подкрепата на Камарата на общините, след като победи Джонсън на вот на недоверие с мнозинство от гласовете на депутатите. \r\nСлед това, като депутат, той може да внесе предложение за предсрочни избори, което ще мине, ако получи две трети от гласовете на народните представители в парламента. \r\nГоворител на правителството заяви: „Има ясен изобр: или Джереми Корбин като премиер, който ще отмени референдума и ще разруши икономиката, или Борис Джонсън като премиер, който зачита референдума и ще осигури повече пари за здравеопазването и повече полиция по улиците“. \r\nДепутатите от Консервативната партия Доминик Грийв, сър Оливър Летуин и Дейм Каролин Спелман също получиха писмото на лидера на лейбъристите. Както и Ник Болс, независимият депутат, който излезе от торите заради Брекзит. \r\nПо-рано  Джонсън призова Брюксел да направи компромис за договаряне на нова сделка, но заяви, че тяхната позиция вероятно ще се втвърди, колкото повече вярват, че Уестминстър може да блокира Брекзит. \r\nНеговият коментар дойде, след като Филип Хамънд направи първата си голяма намеса, откакто подаде оставка като министър на финансите и заяви, че Брекзит без сделка е „също толкова голямо предателство“ на референдума от 2016 година, колкото и да не се зачете вота на хората. \r\n \r\nПревод и редакция:", "date": "2019.08.15", "title": "London Evening Standard: Джереми Корбин разкри плановете си да блокира Брекзит без сделка като стане „временен“ премиер"}
{"url": "http://www.focus-news.net/news/2019/08/15/2689603/shumen-s-narusheno-vodopodavane-shte-badat-selata-drentsi-strahilitsa-bliznatsi-i-slivak.html", "text": "С нарушено водоподаване ще бъдат селата Дренци, Страхилица, Близнаци и Сливак, съобщиха от  ВиК - Шумен . Поради извършване на профилактика по електро преносната мрежа и във връзка с това нарушен режим на работа на помпена станция Габрица от водоснабдителна система „Габрица”, от 8,00 часа до 17,00 часа ще е нарушено водоподаването в с. Дренци, с. Страхилица общ.Венец и с.Близнаци и с.Сливак, общ. Хитрино. \r\nИ райони от Шумен ще бъдат без вода днес. Във връзка с извършване на рехабилитация на водопроводи от водопроводната мрежа по ул. ”Ришки проход” от 8,30 часа до 16,00 часа ще е спряно водоподаването в Шумен, в района на кв. „Еверест“ и района на средна зона, включително кв. „Херсон“, кв. „Добруджа“, кв. „Тракия“ , района на централна градска част, района на кооперативен пазар, района източно МБАЛ, района източно от ул. “Софийско шосе“. В района на ул. ”Ришки проход” в участъка от бул. ”Мадара” до ул. ”Съединение”, на бул. ”Мадара” в участъка от ул. ”Ришки проход” до ул. ”Вл.въстание” и ул. ”Добруджа” водоподаването ще бъде възстановено до 21,00 часа.", "date": "2019.08.15", "title": "Шумен: С нарушено водоподаване ще бъдат селата Дренци, Страхилица, Близнаци и Сливак"}
{"url": "http://www.focus-news.net/news/2019/08/15/2689602/radio-svobodna-evropa-makedoniya-delegatsiya-ot-natsionalnata-gvardiya-na-vermont-e-v-skopie.html", "text": "Високопоставена делегация от Националната гвардия на американския щат Вермонт, оглавявана от командващия полковник Грегори Найт, е на официално посещение в Скопие, предава македонската редакция на  Радио „Свободна Европа“ . \r\nДелегацията ще има срещи с министъра на отбраната Радмила Шекеринска и началника на Генералния щаб на армията генерал-полковник Васко Джурчиновски \r\nПревод и редакция:", "date": "2019.08.15", "title": "Радио „Свободна Европа“ (Македония): Делегация от Националната гвардия на Вермонт е в Скопие"}
{"url": "http://www.focus-news.net/news/2019/08/15/2689604/veliko-tarnovo-praznichna-sveta-liturgiya-se-otsluzhva-vav-vsichki-hramove-v-grada-za-uspenie-bogorodichno.html", "text": "Камбанен звън оповести началото на празничната литургия за Успение Богородично в катедралата в старата столица. Десетки миряни се събраха в храма „Рождество Богородично“, за да запалят свещ за здраве и да почетат паметта на Божията майка, предаде репортер на  Радио „Фокус“ – Велико Търново . Литургии има и в останалите църкви в града и региона. Днес честваме Успението на Пресветата Божия майка – Голяма Богородица. \r\nСпоред Светото писание това е денят, в който Божията майка, на 64-годишна възраст, напуска земния живот и отива при сина си. Три дни преди смъртта Архангел Гавраил ѝ съобщава, че Бог е пожелал да я вземе при себе си в своето царство, за да царува вечно с него. Последното ѝ желание е да види Светите апостоли заедно. По чуден начин те се пренасят пред вратите на дома ѝ в Йерусалим. Три дни след това сам Исус Христос в небесна слава, обкръжен от ангелски ликове и светци, слиза от небесата за душата на Света Богородица. Погребват я в една пещера край Гетсимания и затварят входа с камък. Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ. \r\nСтавайки от трапезата, апостолите чуват ангелско пеене и виждат в облаците пречистата Божия майка, обкръжена от ангели, която им казва: „Радвайте се, защото съм с вас през всичките дни“. В памет на явяването ѝ пред апостолите, църквата определя в този ден да се отслужва тържествена литургия и да се прави „въздигане на хляба“. \r\nДесетки църкви и манастири във Великотърновска област имат храмов празник днес и посрещат миряни от близо и далеч. \r\nИмен ден празнуват Мария и всички производни. \r\nЛуиза ТРАНЧЕВА", "date": "2019.08.15", "title": "Велико Търново: Празнична Света литургия се отслужва във всички храмове в града за Успение Богородично"}
{"url": "http://www.focus-news.net/news/2019/08/15/2689608/pregled-na-osnovnite-temi-v-burgaskiya-pechat.html", "text": "„Несебър на път да се превърне в Сан Ремо“ е водещото заглавие и тема на деня във вестник  „Черноморски фар“ . „Конкурсът „Златният Орфей“ изгрява под шапката на Община Несебър“ и „Тя ще строи нов Летен театър и държи патента на фестивала“ да подзаглавията на статията. Така конкурсът ще допринесе за още по-голяма популярност и туристическа реклама на дестинацията в България и зад граница, като ще се превърне в нов туристически продукт. „Министър Ангелкова се срещна с туристическия бранш в приморско“ е друга новина от първата страница на ежедневника. Според Ангелкова с последните промени в Закона за туризма, които Министерският съвет прие, продължава реализацията на политиката за намаляване на административна тежест за бизнеса. Тя съобщи, че  предстои в скоро време да се приемат измененията в Наредбата за категоризация на местата за настаняване и заведенията за хранене и развлечения, която ще отрази тези промени. „В Евренозово започна умъртвяването на стотина безстопанствени прасета“ е още едно водещо заглавие в днешния брой. По думите на д-р Митев, директор на Областна дирекция по безопасност на храните, вече са умъртвени десетина животни. Заради африканската чума по свинете никъде в областта не трябва да има животни, които да са пуснати свободно, а в радиус от двадесет километра около трите свинекомплекса в Зимен, Ахелой И Крумово градище. „ОЗБГ влизат в местанта политика“, „Мъж от Казанлък си преряза гърлото в Морската“ и Пияни и надрусани вилняха в Бургас, нападнаха баща и син“ са още заглавия във вестника днес.", "date": "2019.08.15", "title": "Преглед на основните теми в бургаския печат"}
{"url": "http://www.focus-news.net/news/2019/08/15/2689572/denyat-15-avgust-v-svetovnata-istoriya.html", "text": "През 718 г. - арабите прекратяват обсадата на Константинопол, след като претърпяват изключително тежки загуби. 797 г. - византийският император Константин VI е ослепен от регентката Ирина. Константин VI е византийски император от 780 г. до 797 г. 1240 г. - татарите достигат Унгария и разгромяват кралската армия при устието на река Тиса, разграбват и опожаряват столицата Пеща. 1261 г. - армията на никейския император Михаил VIII завзема Константинопол и го възстановява като столица на Византийската империя, след като през 1204 г.  градът е завзет и опустошен от войските на Четвъртия кръстоносен поход. През 1534 г. Игнаций Лойола създава в Париж “Обществото на Исус”, известно като орден на йезуитите. 1537 г. - испанският конквистадор Хуан де Саласар основава селището Асунсион. Днес то e столица на Парагвай. \r\nНа днешния ден през 1866 г. Лихтенщайн получава независимост. 1914 г. - в действие е пуснат Панамският канал. Строителството на канала започва през1879 г. от Франция, но впоследствие е продължено от САЩ. Завършен е през 1914 г., но е открит официално през 1920 г. През 1944 г. Седма американска армия извършва десант на френската Ривиера в рамките на операция “Дракон”, за да отвори втори западен фронт срещу нацистите след този в Нормандия. 1945 г. – японският император Хирохито обявява безусловната капитулация на Япония във Втората световна война. 1969 г. - в Бетъл, Ню Йорк, започва легендарният фестивал за музика и изкуства Уудсток, на който се събират 800 000 души. На 15 август са родени: Наполеон Бонапарт, генерал-майор Христо Паков, генерал-лейтенант Пьотр Николаевич Вранглер... На 15 август умират: византийският император Алексий І Комнин, възрожденският писател – автор на „даскалска поезия” Панайот Семерджиев, художникът Иван Доспевски... 2015 г. Еквадор обявява извънредно положение поради изригването на един от най-високите активни вулкани в света Котопакси. За последно вулканът е изригвал преди 75 години .  \r\n \r\n \r\n2017 г.  \r\nТри самоубийствени атентата убиват 27 души и раняват 83 близо до Майдугури, Нигерия \r\n \r\n \r\n2017 г.  \r\nДърво пада по време на религиозна церемония на остров Мадейра, Португалия, убивайки поне 12 души и ранявайки над 50 други.  \r\n \r\n \r\n2015 г. \r\nЕквадор обявява извънредно положение поради изригването на един от най-високите активни вулкани в света Котопакси. За последно вулканът е изригвал преди 75 години. \r\n \r\n \r\n2014 г. \r\nУкраинските власти започват военна операция за овладяване на Донецк и Луганск. \r\n \r\n \r\n2013 г. \r\nОрасио Картес встъпва официално на поста президент на Парагвай. Предишният президент Фернандо Луго бе свален след процедура по импийчмънт поради гибелта на 17 безимотни селяни по време на стълкновения с полицията. \r\n \r\n \r\n2012 г. \r\nОрганизация Ислямска конференция изважда Сирия от състава си. \r\n \r\n \r\n2011 г. \r\nНов генерален секретар на Карибската общност става Ъруин Ларок. \r\n \r\n \r\n2011 г.  \r\nGoogle закупува телекомуникационната компания на Моторола Motorola Mobility за 12,5 милиарда долара. \r\n \r\n \r\n2001 г. \r\nАстрономи обявяват откритието на първата слънчева система извън нашата. Тя е съставена от две планети, които обикалят около една звезда от съзвездието Голямата Мечка. \r\n \r\n \r\n1998 г. \r\nНай-малко 28 души загиват, над 220 са тежко ранени след избухването на бомба, поставена в автомобил на пазара в град Омаг в Северна Ирландия. Това е най-големият бомбен атентат от началото на конфликта в Северна Ирландия. Конфликтът в Северна Ирландия започва три десетилетия по-рано и е свързан с противоречията между католическо малцинство (ИРА – Ирландска Републиканска Армия) и протестантското мнозинство в страната. \r\n \r\n \r\n1990 г. \r\nПрезидентът Михаил Горбачов възстановява съветското гражданство на писателя - дисидент Александър Солженицин. \r\nАлександър Солженицин e руски писател хуманист и общественик. Той е роден на 11 декември 1918 г. През 1941 г. завършва Физико-математическия факултет на Московския университет и задочно 2 курса на Филологическия факултет в МИФЛИ (Московски институт по филологии и литература). От есента на 1941 г. е в действащата армия, от есента на 1942 г. е офицер, командир на батарея за звуково разузнаване. Служи на различни фронтове по време на Втората световна война. Арестуван е през февруари 1945 г. и е осъден на 8 години концлагер. След изтърпяване на присъдата през 1953 г. е заточен до живот в Казахстан. През 1956 г. е реабилитиран и работи като учител във Владимирска област в Централна Русия, след което се заселва в Рязан. Известност му носят повестите “Един ден на Иван Денисович” (1962 г.) и “Матьориният двор” (1963 г.). След 1965 г. никъде не се печатат негови произведения. През 1969 г. е изключен от Съюза на писателите, след като през 1967 г. е изпратил писмо, в което се обявява против цензурата. \r\nСлед излизането на първия том на “Архипелаг ГУЛАГ” (1974 г.) е обвинен в държавна измяна, арестуван е, отнето му е гражданството и е експулсиран в Германия. От 1976 г. живее в щат Върмонт, САЩ. На 27 май 1994 г. се завръща в Русия. През 2002 г. учредява награда на свое име. Автор е на : “Архипелагът ГУЛАГ” (1974 г.), “Раково отделение” (повест, 1968 г.), “В първия кръг” (повест, 1968 г.), епопеята “Червеното колело” (т. 1-8, 1971-1991 г.), “Решило телето дъба да събаря” (1975 г.; допълнена 1991 г.), “Април 1917. Върмонт; Париж” (1993-1995 г., т. 1-2), “Публицистика” (т. 1-2, 1995-1996 г.). Пише разкази, пиеси, киносценарии и публицистика. Събраните му съчинения са издадени в Москва през 1990 г. (т. 1-8). \r\nПрез 1970 г. получава Нобелова награда за литература. \r\n \r\n \r\n1973 г. \r\nСАЩ прекратяват бомбардировките над Лаос и Камбоджа. \r\n \r\n \r\n1971 г. \r\nАмериканският президент Ричард Никсън съобщава за преустановяването на конвертируемостта на долара. Така се слага край на системата на обмяна, установена от Бретън Уудс през 1872 г. \r\nБретън-Уудската система е приета със спогодба през 1944 г. Системата регламентира действията на учредения тогава МВФ. Основава се на неизменното съотношение между щатския долар и цената на златото (35 долара за 1 унция злато) и неизменните паритети между долара и останалите основни валути. Чрез нея валутните курсове се ограничават от т. нар. интервенционни точки, които се отклоняваха с един процент над или под установените паритети. Поради възникнала криза, вследствие на спекулативни валутни операции в края на 1971 г. системата е отменена. На нейно място са въведени плаващите валутни курсове. \r\n \r\n \r\n1969 г. \r\nВ Бетъл, Ню Йорк, започва легендарният фестивал за музика и изкуства Уудсток, на който се събират 800 000 души. \r\nУудсток е музикален рок фестивал, проведен от 15-ти до 17-ти август 1969 г. в Бетхел, щата Ню Йорк, САЩ. Уудсток се превръща в кулминация на един от най-плодотворните периоди в поп и рок музиката - десетилетието на 60-те години. По това време се развиват антивоенните движения и расовите вълнения. Това е периода на хипитата и идеята им за свят на хармония, мир и любов. \r\nВ програмата участват: “Сантана”, Рави Шанкар, “Инкредибъл Стринг Бенд”, “Канд Хит”, “Слай Енд Дъ Фемини Стоун”, “Джефърсън Еърплейн”, “Грейтфул Дед”, Джими Хендрикс, “Ху”, “Блъд, Суит Енд Тиърс”, “Крийдънс Клиъруотър Ривайвъл”, “Бенд”, Алро Гътри, Бърт Съмър, “Куин”, Мелани, Джони Уинтър, “Тен Иърс Афтър”, “Кънтри Джо Енд Фиш”, “Моуунтейн”, Тим Хардин, “Суитуотър”, Джо Кокър, Джон Себастиан, Кийф Хартли, “Ша-на-на”, “Пол Бъртърфийл Блус Бенд”, “Кросби, Стилс, Неш Енд Йънг”. Издадени са 2 албума с музика от Уудсток и едноименен филм (режисьор Майкъл Уодлай). През 1994 г. се провежда “Уудсток’94” по случай 25-годишния юбилей на фестивала. \r\n \r\n \r\n1948 г. \r\nСлед избори в Южна Корея, страната е провъзгласена за република с президент Ли Син Ман. Република Корея е държава в Източна Азия, заемаща южната половина на Корейския полуостров. Тя е парламентарна република, начело с президент, избиран за срок от 5 години. Законодателна власт - Национално събрание от 200 члена, избирани за 4 години. Висш орган на изпълнителната власт - Държавен съвет, възглавяван от президента, а изпълнителен орган - Кабинет на министрите и премиер-министър. Населението на страната е 41 150 хиляди жители. Столица на Република Корея е Сеул. \r\n \r\n \r\n1947 г. \r\nВеликобритания предоставя на Индия и Пакистан статут на независими държави. \r\n \r\n \r\n1945 г. \r\nЯпонският император Хирохито обявява безусловната капитулация на Япония във Втората световна война. \r\nЯпония участва във Втората световна война като част от “Оста Рим- Берлин-Токио”. Тя подписва Тристранния пакт на 27 септември 1940 г. На 7 декември 1941 г. Япония започва война срещу САЩ с внезапното нападение над американската военноморска база Пърл Харбър (Хаваите). На 8 декември САЩ и Великобритания обявяват война на Япония. В отговор на това на 11 декември Германия и Италия обявяват война на САЩ. В края на 1941 г. и началото на 1942 г. Япония превзема Малая, Филипините, Индонезия и Бирма. Разгромява британския флот при Сингапур. Създава се реална опасност от нахлуване в Австралия. През юни 1942 г. англо-американските съюзници спират японската офанзива в сраженията в Коралово море и при остров Мидуей. През 1945 г. англо-американските съюзни войски освобождават Филипините и завладяват японския остров Окинава. На 26 юли 1945 г. правителствата на Великобритания, САЩ и Китай публикуват Потсдамската декларация, съдържаща искания за капитулация на Япония. Японското правителство отклонява тези искания. На 6-ти и 9-ти август 1945 г. американски военновъздушни сили хвърлят атомни бомби над Хирошима и Нагасаки – Япония. Атомните бомби принуждават император Хирохито да обяви безусловната капитулация на Япония (15 август). След това страната е окупирана главно от американски, британски, австралийски и новозеландски войски, командвани от американския генерал Дъглас Макартър. \r\nНа 8 август СССР обявява война на Япония, изпълнявайки споразуменията от Ялтенската конференция. Съветската армия освобождава Южен Сахалин, Курилските острови, Корея, разгромява Квантунската армия в Китай и Северна Корея. В настъплението срещу японските завоеватели участват монголски и китайски войски. На 2 септември 1945 г. на американския линеен кораб \"Мисури\" Япония подписва Акт за безусловна капитулация, с което се слага край на военните действия във Втората световна война. \r\n \r\n \r\n1944 г. \r\nСедма американска армия извършва десант на френската Ривиера в рамките на операция “Дракон”, за да отвори втори западен фронт срещу нацистите след този в Нормандия. \r\n \r\n \r\n1918 г. \r\nСАЩ и новата съветска власт в Русия прекъсват дипломатическите отношения помежду си – започва интервенцията на бившите съюзници на Русия в Първата световна война на нейна територия в отговор на сключения от болшевиките сепаративен мир с Германия. \r\n \r\n \r\n1914 г. \r\nВ действие е пуснат Панамският канал. Строителството на канала започва през 1879 г. от Франция, но впоследствие е продължено от САЩ. Завършен е през 1914 г., но е открит официално през 1920 г. \r\nТой пресича Панамския провлак в най-ниската му част на територията на Панама, свързва Тихия с Атлантическия океан, разделя Северна от Южна Америка. Дължина му е 81,6 км, дълбочината - 12,5 м, а ширината - 150 м, има три двойки шлюзове. От 1914 г. до 1999 г. е под контрол на САЩ, на 31 декември 1999 г. суверенитетът над Панамския канал е върнат на Панама. \r\n \r\n \r\n1866 г. \r\nЛихтенщайн получава независимост. \r\nКняжество Лихтенщайн е държава в централна Европа. Княжеството Лихтенщайн е основано през 1719 г. Княжеството е разположено между Швейцария и Австрия. Площта му е 157 кв. км. с население около 30 500 жители (1996 г.). 98% от населението са католици. Официалният език е немски. Паричната единица е швейцарски франк. Столицата на Лихтенщайн е Вадуц. \r\nПрез 1806 г. 1813 г. Лихтенщайн влиза в Рейнския съюз. През 1815 г.-1866 г. - в Германския съюз. През 1868 г. Лихтенщайн обявява неутралитет и разпуска армията си. Лихтенщайн е член на ООН от 1990 г. \r\n \r\n \r\n1848 г. \r\nУолдо Хенчен от Ню Йорк патентова зъболекарския стол. \r\n \r\n \r\n1836 г. \r\nТурските власти успяват окончателно да потушат въстанието в Белоградчишко и Пиротско. \r\n \r\n \r\n1537 г. \r\nИспанският конквистадор Хуан де Саласар основава селището Асунсион. Днес то e столица на Парагвай. \r\nАсунсион е столицата на Парагвай и един от най-големите градове в Южна Америка. Асунсион е главното пристанище и главен индустриален и културен център на страната. През 1731 г. там избухва едно от първите въстания срещу испанското колониално владичество. Негов водач е Хосе де Антекуера и Кастро. След войната на Тройния съюз (1865–1870 г.), градът е окупиран от бразилски войски до 1876 г. В града се намира Националният пантеон, по-малко подобие на парижките Инвалиди, където са погребани много национални герои. \r\n \r\n \r\n1534 г. \r\nИгнаций Лойола създава в Париж “Обществото на Исус”, известно като орден на йезуитите. \r\nИгнацио Лойола е философ, мислител и писател. Идеите му са свързани с целите и устройството на новото монашеско братство. Основните съчинения на Лойола са: “Духовни упражнения”, “Автобиография”, “Обсъждане на бедността”, “Основни правила за устройството на Обществото на Иисус” и “Духовен дневник”. \r\n \r\n \r\n1261 г. \r\nАрмията на никейския император Михаил VIII завзема Константинопол и го възстановява като столица на Византийската империя, след като през 1204 г. градът е завзет и опустошен от войските на Четвъртия кръстоносен поход. \r\n \r\n \r\n1240 г. \r\nТатарите достигат Унгария и разгромяват кралската армия при устието на река Тиса, разграбват и опожаряват столицата Пеща. \r\n \r\n \r\n797 г. \r\nВизантийският император Константин VI е ослепен от регентката Ирина. \r\nКонстантин VI е византийски император от 780 г. до 797 г. През 784 г. организира, заедно с регентката Ирина, демонстративен поход в Тракия. През 787 г., по настояване на Ирина, в Никея е свикан Седмият Вселенски събор, сложил край на иконоборството. През 790 г. Ирина е свалена и Константин VI, който става самостоятелен владетел на Византийската империя. Претърпените неуспехи в двата му похода срещу България (791 г. и 792 г.), както и връщането на Ирина в Константинопол, довеждат до вътрешнополитическа криза във Византия. \r\n \r\n \r\n718 г. \r\nАрабите прекратяват обсадата на Константинопол, след като претърпяват изключително тежки загуби. Те са изолирани по суша и море, като огромна част от войската им загива. Опитът на арабите да завладеят византийската столица и да нахлуят в Европейския югоизток завършва без успех. Българската войска на хан Тервел изиграва изключителната роля за спиране на арабската експанзия в Европа. \r\n \r\n \r\n На тази дата са родени: \r\n1892 г. \r\nРоден е Луи Виктор Пиер Реймон дьо Бройл - френски физик. Ценен високо от А. Айнщайн. През 1924 г. в докторската си дисертация \"Изследвания по теория на квантите\" излага идеята за вълновите свойства на материята (вълни на Дьо Бройл), която е в основата на съвременната квантова механика. Бройл се занимава също с релативна квантова механика, с въпросите за строежа на ядрото, теорията за разпространение на електромагнитни вълни във водна среда. Той е автор и на трудове по история на физиката. През 1929 г. получава Нобелова награда за физика \"за неговото откритие на вълновата природа на електроните\". През 1934 г. основава Център за изследвания по приложна математика към института \"Анри Поанкаре\". През 1945 г. е съветник към Френската комисия за атомна енергия. Бройл е член на Френската академия на науките, Американската академия за хуманитарни и естествени науки и др. \r\n \r\n \r\n1888 г. \r\nРоден е Томас Едуард Лорънс (1888 - 1935). Британски офицер и арабист. Известен е като Лорънс Арабски заради похода си начело на британските части през Първата световна война. \r\n \r\n \r\n1878 г. \r\nРоден е Пьотър Николаевич Врангел- руски дворянин, барон; гвардейски офицер, генерал-лейтенант (1917 г.). Той завършва Минния институт в Петербург (1901 г.) и постъпва на служба в Лейбгвардейския конен полк, произведен в чин офицер през 1902 г.; участва в Руско-японската война. Завършва Николаевската академия на Генералния щаб (1910 г.); по време на Първата световна война е командир на кавалерийски корпус. След болшевишкия преврат (1917 г.) постъпва в национално-патриотичната Доброволческа армия, в която командва конна дивизия и конен корпус; командващ Доброволческата армия участва в Гражданската война и защитава демокрацията, свободата и правата на човека от настъплението на болшевиките. След поражението на доброволческата армия е емигрант. Пьотър Врангел е автор на мемоари \"Записки\" (1928 г.). \r\n \r\n \r\n1807 г. \r\nРоден е Жюл Греви - френски общественик, политик и държавник. Адвокат по професия. Трети председател на Френската република (от 1879 г. до 1887 г.). Той е избран в Учредителното събрание по време на Революцията (1848 г.). Греви се обявява против въвеждането на длъжност председател на републиката. Като републиканец се съпротивлява срещу държавния преврат (2 декември 1851 г.). В Третата република е един от лидерите на умерените републиканци. \r\n \r\n \r\n1771 г. \r\nРоден е шотландският писател и поет Уолтър Скот (1771 - 1832). Автор на \"Айвънхоу\", \"Роб Рой\" и др. \r\n \r\n \r\n1769 г. \r\nРоден е Наполеон Бонапарт - френски император. Роден е в град Аячо на остров Корсика. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административната и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи, като потегля обратно за Франция. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n \r\n \r\n1750 г. \r\nРоден е Пиер Силвен Маршал - френски писател. В дидактическата си поема “Френският Лукреций” (1797 г.) отразява социално-философските идеи на Просвещението. Участник в движението “В името на равенството” под ръководството на Г. Бабьоф. \r\n \r\n \r\n1688 г. \r\nРоден е Фридрих Вилхелм І (1688 - 1740) - крал на Прусия. Превръща страната си в първостепенна политическа сила в Европа. \r\n \r\n \r\n \r\n На тази дата умират: \r\n1963 г. \r\nУмира Всеволод Вячеславович Иванов - руски писател. Иванов публикува произведения от 1915 г., издава първата си книга през 1919 г. През 1921 г. се установява в Петроград. Присъединява се към литературната група \"Серапионови братя\". Става известен с повестите \"Партизани\" (1921 г.), \"Брониран влак 14-69\" (1922 г.) и \"Цветни ветрове\" (1922 г.). Негови произведения са: \"Тайното в тайните\" (1927 г.), \"Особнякът\" (1928 г.) и др. Същевременно пише повестите \"Хабу\" (1925 г.), \"Гибелта на Железни\" (1928 г.), \"Пътешествие в несъществуваща страна\" (1930 г.), пиесата \"Брониран влак 14-69\" (1927 г.), романа \"Сиви пясъци\" (1922 г.), автобиографичния роман \"Похожденията на факира\" (1934 г.-1935 г.), романа \"Пархоменко\" (1939 г.; филма \"Александър Пархоменко\", 1942 г.), романа \"При превземането на Берлин\", спомените \"Срещи с М. Горки\" (1947 г.), драмата \"Ломоносов\" (1953 г.), разкази, публицистични статии. Посмъртно са издадени негови спомени, дневници, романите \"Вулкан\" (1966 г.-1968 г.), \"Y\", \"Кремъл\" и сбирка с фантастични разкази \"Зелената лампа\". \r\n \r\n \r\n1936 г. \r\nУмира Грация Деледа - италианска писателка и Нобелов лауреат за литература през 1926 година. Първия си роман, „Сардинско цвете“, публикува през 1892 година. \r\n \r\n \r\n1915 г. \r\nУмира италианският писател Рафаело Джованиоли (1838 - 1915). \r\n \r\n \r\n1118 г. \r\nУмира Алексий I Комнин - византийски император, дошъл на власт с преврат през 1081 г. Основател на династията Комнини. Воюва с италианските нормани в земите на днешна Албания и Македония (1081 г.- 1085 г.), събирайки военни контингенти и от местното българското население. Комнин сключва антинормански съюз с Венеция (1083 г.) Печенежката заплаха на Балканите Алексий Комнин отстранява с помощта на куманите (битката край Левунион, по долното течение на р. Марица, 29 април 1091 г.). Политиката му към селджукската опасност в Мала Азия е гъвкава, като разчита на дипломатически ходове и мощни военни удари. Комнин проявява изключителни дипломатически качества при контактите си с участниците в Първия кръстоносен поход (1096 г.-1099 г.), чрез които връща обширни земи в Мала Азия под византийска власт. Прави монетна реформа (появата на т. нар. перпери), реорганизира титлите и службите и др. Подлага на гонение богомили и павликяни. През 1111 г. по негова заповед на Хиподрома е изгорен ересиархът на богомилите Василий Врач. \r\n \r\n \r\n1038 г. \r\nУмира крал Ищван І (ок. 970 - 1038). Създател на унгарската държава през 1000 г. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.08.15", "title": "Денят 15 август в световната история"}
{"url": "http://www.focus-news.net/news/2019/08/15/2689611/mvr-32-dushi-sa-postradali-pri-katastrofi-v-stranata-prez-izminaloto-denonoshtie.html", "text": "32 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 22 тежки пътнотранспортни произшествия. В София са регистрирани 31 леки и 6 тежки катастрофи, при които са пострадали 7 души.", "date": "2019.08.15", "title": "МВР: 32 души са пострадали при катастрофи в страната през изминалото денонощие"}
{"url": "http://www.focus-news.net/news/2019/08/15/2689609/sport-legiya-ararat-i-gimaraesh-prodalzhavat-v-liga-evropa.html", "text": "Изиграха се три срещи от реваншите на третия предварителен кръг на турнира Лига Европа.  \r\nНа стадион „Перистери“ гръцкият Атромитос загуби с 0:2 от Легия Варшава и след нулевото равенство в първия мач, полският клуб продължава на плейофите. \r\nГрузинският Сабуртало също загуби с 0:2 на своя стадион „Михаил Месхи“ от Арарат Армения и въпреки победата си като гост с 2:1 в първия мач отпада от турнира. \r\nВ третия мач португалският Гимараеш показа тотално превъзходство с 6:0 срещу латвийския Вентспилс и с общ резултат 9:0 продължава в плейофите.", "date": "2019.08.15", "title": "Спорт: Легия, Арарат и Гимараеш продължават в Лига Европа"}
{"url": "http://www.focus-news.net/news/2019/08/15/2689605/shumen-lek-avtomobil-e-izgoryal-pri-pozhar-v-selo-ivanski.html", "text": "Лек автомобил е изгорял при пожар в село Ивански. Това съобщиха от  ОДМВР - Шумен .  В 12.27 часа вчера в дежурната част на РДПБЗН - Шумен бил приет сигнал за запален по време на движение лек автомобил Фолксваген „Голф“ в село Ивански. На ул. „Данчо Тодоров бил пратен противопожарен екип, който погасил пламъците с помощта на 1500 л. вода. Автомобилът е унищожен. Причината за пожара е късо съединение.", "date": "2019.08.15", "title": "Шумен: Лек автомобил е изгорял при пожар в село Ивански"}
{"url": "http://www.focus-news.net/news/2019/08/15/2689601/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Движението е спокойно. До 2 септември движението по АМ „Тракия“ в участъка Деветак – Ветрен от км 308+107 до км 359+000 в двете посоки трябва да се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци.  \r\nНатоварен е трафикът в областния град. Интензивно е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в жк. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.08.15", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/08/15/2689613/kyustendil-ogranicheno-e-dvizhenieto-i-v-dvete-posoki-po-avtomagistrala-struma-v-uchastaka-paten-vazel-dupnitsa-paten-vazel-boboshevo.html", "text": "Ограничено е движението в двете посоки по автомагистрала „Струма“ в участъка п.в. Дупница – п.в. „Бобошево“ от км 59+195 до км 73+429 поради увреждането на конструкцията на мостово съоръжение при км 62 вследствие на възникнал пожара на 13 август. Това съобщиха за  Радио „Фокус“ – Пирин  от Областно пътно управление – Кюстендил. За преминаване е въведен обходен маршрут от п. в. „Дупница“ по път I-1 (E-79) до п. в. „Бобошево“ на АМ „Струма“ и обратно. Движението по третокласен път – 6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци и е въведен обходен маршрут през Згурово – Неделкова Гращица – Невестино – Друмохар – Ваксево и обратно за срок до 30 септември. Ремонтни дейности пък се извършват по второкласен път 62 Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 17 септември. По същия път, но в района на град Дупница движението е в една лента при км 42+936 поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба до 17 септември. Освен това преминаването по третокласен път – 107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти до края на месец август. Движението по и по третокласен път-623 Бобов дол – Мало село в село Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба до 19 януари 2020 г. Трафикът по автомагистрала „Струма“ и главен път Е-79 е нормално натоварен. \r\nЛивия НИНОВА", "date": "2019.08.15", "title": "Кюстендил: Ограничено е движението и в двете посоки по автомагистрала „Струма“ в участъка пътен възел Дупница – пътен възел „Бобошево“"}
{"url": "http://www.focus-news.net/news/2019/08/15/2689615/gl-komisar-nikolay-nikolov-treti-den-prodalzhavat-nashite-deynosti-po-gaseneto-na-pozhara-v-shishmantsi.html", "text": "Трети ден продължават нашите дейности по гасенето на пожара в Шишманци. Това каза директорът на Главна дирекция „Пожарна безопасност и защита на населението“ Николай Николов в предаването „Тази сутрин“ по  бТВ . „Тежка е ситуацията там, но тази нощ имаме добри резултати – монтираха се специални оросителни системи“, каза той и добави, че се очаква скоро системите да дадат категоричен резултат.  \r\nПо думите му в Свищов обстановката през нощта е била много сложна заради силния вятър. „Там не валя, но много силният вятър ни принуди да вкараме тежка техника, с която да заградим сметището, затворено от 2017 година, за да не се разпространи в гората“, поясни Николов. Той каза още, че това сметище в Свищов до края на тази година трябва да се превърне в гора. „Проблемът на подобни сметища е нерегламентираното изхвърляне на отпадъци“, каза още комисарят.", "date": "2019.08.15", "title": "Гл. комисар Николай Николов: Трети ден продължават нашите дейности по гасенето на пожара в Шишманци"}
{"url": "http://www.focus-news.net/news/2019/08/15/2689607/tass-velikobritaniya-osvobozhdava-iranskiya-tanker-v-chetvartak.html", "text": "Иранският танкер, който бе задържан от британските власти на Гибралтар на 4 юли, ще бъде освободен в четвъртък, 15 август, предава  ТАСС . \r\nЗа това съобщава вестник The Sun, като се позовава на източници, близки до главния министър на Гирбралтар Фабиано Пикардо. \r\nПо думите на информаторите, Пикардо е удовлетворен, че корабът няма да отиде към Сирия. \r\n„Няма причина да продължим да задържаме Grace 1 в Гибралтар, ако повече не смятаме, че той нарушава санкциите срещу сирийския режим“, заяви източникът. „Може да очаквате, че утре (в четвъртък) той ще бъде на път“. \r\nПо-рано медийната компания IRIB, позовавайки се на свои източници, информира, че властите на Гибралтар ще освободят задържания танкер в течение на 48 часа. Според съобщението, танкерът ще бъде освободен в резултат от юридически и дипломатически усилия на иранската страна. \r\n \r\nПревод и редакция:", "date": "2019.08.15", "title": "ТАСС: Великобритания освобождава иранския танкер в четвъртък"}
{"url": "http://www.focus-news.net/news/2019/08/15/2689614/noi-otnovo-shte-podpomaga-izbora-na-po-blagopriyaten-variant-za-pensionirane-chrez-mobilni-ekipi.html", "text": "През месец септември 2019 г. мобилни екипи от всички териториални поделения на НОИ (ТП на НОИ) ще извършват отново консултации на гражданите с цел да ги подпомогнат при избора на по-благоприятен прогнозен индивидуален коефициент, изчислен по старата или по новата методика, действаща от началото на 2019 г. Това съобщиха от пресцентъра на  НОИ . Индивидуалният коефициент е елемент, приложим при определянето размера на пенсиите, свързани с трудова дейност. Графиците за посещенията на мобилните екипи в общинските центрове по места през месец септември т.г. ще бъдат оповестени до края на август в приемните на всяко ТП на НОИ. В постоянните приемни на поделенията на НОИ, както и в изнесените работни места, консултациите на гражданите по тази тема не са преустановявани. \r\nВ кампанията през май т.г. над 1500 бъдещи пенсионери се консултираха относно вариантите за изчисляване на индивидуалния коефициент на бъдещата им пенсия чрез мобилните групи. За да бъде консултирано, лицето трябва да предостави на служителите информация за общата продължителност на придобития от него осигурителен стаж за времето до 31 декември 1996 г., както и документ по образец УП-2 за брутното трудово възнаграждение или доход, върху които са внесени осигурителни вноски за три последователни години от последните 15 години осигурителен стаж по негов избор преди 1 януари 1997 г. Последните са необходими с оглед изчисляването на индивидуалния коефициент и по т.нар. „стара методика“. \r\nОт началото на годината около 52 000 лица са подали заявления за отпускане на лична пенсия, свързана с трудова дейност, като пенсионното производство за част от тях все още не е приключило, съгласно нормативно установения срок от 4 месеца за произнасяне на пенсионния орган.  \r\nКакто е известно, лицата с подадени заявления в периода от 1 януари 2019 г. до 3 май 2019 г. за отпускане на пенсия, свързана с трудова дейност, с начална дата след 31 декември 2018 г., както и тези от тях, на които е била отпусната такава пенсия до 4 май 2019 г., могат да упражнят еднократно правото си на избор за по-благоприятния за тях начин за изчисляване на индивидуалния им коефициент. От този ред до момента са се възползвали около 2200 лица. \r\nЕлектронната услуга „Изчисляване на прогнозна пенсия“ е достъпна и за самостоятелно ползване от лицата на интернет страницата на НОИ чрез издаден от института персонален идентификационен код (ПИК). От 4 май т.г. досега през тази услуга са направени справки с ПИК за близо 36 000 лица.", "date": "2019.08.15", "title": "НОИ отново ще подпомага избора на по-благоприятен вариант за пенсиониране чрез мобилни екипи"}
{"url": "http://www.focus-news.net/news/2019/08/15/2689606/blagoevgrad-izvanredno-zasedanie-na-oblastnata-epizootichna-komisiya-shte-se-provede-v-grada-zaradi-afrikanskata-chuma.html", "text": "Извънредно заседание на Областната епизоотична комисия ще се проведе в Благоевград, предаде репортер на  Радио „Фокус“-Пирин . То ще се състои от 11.00 часа в конферентната зала на Областната управа. Поводът за спешната среща е открит труп на прасе в Кресна, за което се предлага, че е заразено с африканска чума. \r\nЛивия НИНОВА", "date": "2019.08.15", "title": "Благоевград: Извънредно заседание на Областната епизоотична комисия ще се проведе в града заради африканската чума"}
{"url": "http://www.focus-news.net/news/2019/08/15/2689610/gl-komisar-nikolay-nikolov-oganyat-e-nay-golemiyat-vrag-na-stomanobetonnite-konstruktsii.html", "text": "Огънят е най-големият враг на стоманобетонните конструкции. Това каза директорът на Главна дирекция „Пожарна безопасност и защита на населението“ Николай Николов за пожарите в страната в предаването „Тази сутрин“ по  бТВ . „Задачите ни са свързани с реакцията тогава, когато стане пожарът”, каза той. Комисарят добави, че той е разпоредил почистването на боклуците под моста на АМ „Струма“. „Огънят е изключително опасен за подобен тип съоръжения. Над 400 градуса може да е фатално“, добави той, като коментира, че това е причината движението да не се пуска. По думите му правилните действия в една такава ситуация на пожар са да се обследва ситуацията, да се види конструкцията дали е здрава, да не се поема излишен риск с движението. „Не става дума за лошо строителство“, заяви той. Николай Николов каза още, че все още не е ясно как се е разгорял пожарът. По думите му това ще стане ясно след разследването.", "date": "2019.08.15", "title": "Гл. комисар Николай Николов: Огънят е най-големият враг на стоманобетонните конструкции"}
{"url": "http://www.focus-news.net/news/2019/08/15/2689619/shumen-politsiyata-razsledva-37-godishen-mazh-prokaral-v-obrashtenie-falshivi-banknoti-ot-50-evro.html", "text": "Полицията разследва 37-годишен мъж, прокарал в обращение фалшиви банкноти от 50 евро. Това съобщиха от  ОДМВР - Шумен . На 14 август в полицейското управление в Каолиново е получено съобщение, че неизвестен е прокарал в обращение подправени парични знаци. По време на извършената проверка било изяснено, че мъжът е ползвал за разплащане в игрална зала в Каолиново пет банкноти, всяка с номинал от 50 евро. Проведените издирвателни действия дали резултат и извършителят бил установен. Това е Ю.Ж. на 37 г. от село Тодор Икономово. Работата по случая продължава. Образувано е досъдебно производство.", "date": "2019.08.15", "title": "Шумен: Полицията разследва 37-годишен мъж, прокарал в обращение фалшиви банкноти от 50 евро"}
{"url": "http://www.focus-news.net/news/2019/08/15/2689616/pregled-na-osnovnite-temi-vav-velikotarnovskiya-pechat.html", "text": "„Опасен мост дебне шофьори“ е заглавие на първа страница на областния всекидневник  „Янтра ДНЕС” .  Огромни дупки зеят по рушащия се стоманенобетонен мост над р. Белица в покрайнините на Дебелец. Ямите по пътното платно се превръщат в истинско приключение за шофьорите, принудени да минават на зиг-заг в опита си да избегнат препятствията … Повече за състоянието на съоръжението, от кога не е ремонтирано и дали са взети мерки, прочетете във всекидневника. „Приключи загробването на свинете от фермата в Българско Сливово“, пише още вестникът. Приключи загробването на свинете от фермата в Българско Сливово. Това стана ясно след редовното заседание на Областната епизоотична комисия вчера … Повече за срещата, кой се включи в нея и какви решения бяха взети, разберете от страниците на вестника. „Хванаха младеж, откраднал 1700 лв.“ е новина от криминалната хроника. Страница пета ни разказва за 50-годишния юбилей, който празнува Стражица като град. В раздел „Любопитно“ има материал за учени, които пресъздават парфюма на Клеопатра отпреди 2000 години. „Левски“ спечели детския футболен турнир „Трифон Иванов“ е новина от спортните страници. „ГЕРБ залага на „тежката артилерия“ за местния вот, влиза в битка и за червените общини“  е заглавие от другия областен ежедневник „Борба“. Изпитани бойци, успешни действащи кметове, както и независими управници с качества, които се ползват с добър обществен имидж след досегашните си мандати се явяват като независими. На такива кандидати за кметове залага в областта ГЕРБ, сочат анализите от събранията по места, на които са номинирани кандидатите за властта на всяка община … Повече за предстоящия местен вот разберете от първа страница на вестника. „С трима почетни граждани Стражица отбелязва половин век от обявяването си за град“ е друга новина от днес. Трима са новите почетни граждани на Стражица тази година. Те ще бъдат официално представени днес, когато Стражица празнува 50 години от обявяването си за град … Кои са те и какво е подготвила местната управа за празника, прочетете във вестника. „Срещнаха с хляб и сол кмета Даниел Панов във Ветринци след добра новина“, пише още „Борба“, а статията разказва за посещението на управника в местното село и за исканията на жителите му. „Син запали родителите си в Писарево след пореден скандал“ е новина от криминалната хроника. В областния ежедневник ще намерите и материал за добивите от пшеница, които земеделците в областта определят като „добри“.", "date": "2019.08.15", "title": "Преглед на основните теми във великотърновския печат"}
{"url": "http://www.focus-news.net/news/2019/08/15/2689621/cnn-poveche-ot-50-zatvornitsi-postradaha-pri-bunt-v-severna-kaliforniya.html", "text": "Осем затворници са хоспитализирани след бунт в затвор в Северна Калифорния, предава  CNN , като се позовава на източници от изправителното заведение. \r\nОбщо около 50 още лишени от свобода имат леки травми, за които са получили помощ от медицинския персонал на затвора. \r\nИнцидентът се е случил малко след 11 часа местно време, когато около 200 затворници са се сбили в двора на Поправителното учебно заведение в Соледад, южно от град Сан Хосе, съобщават властите. \r\nКогато затворниците не са изпълнили заповедите на надзирателите, властите са използвали химически агенти и не-смъртоносни оръжия. Освен това охраната на затвора е произвела девет предупредителни изстрела, за да прекрати инцидента, но това е спряло само една група от лишените от свобода. \r\nПървоначално втората група отказва да изпълни заповедта да легне на земята, но 12 минути по-късно пристига подкрепление и затворниците биват принудени да направят, каквото им е казано. \r\nОсемте хоспитализирани затворници получиха наранявания, включително прободни рани, порязвания и синини в областта на главата, шията и торса, съобщиха от отдела за корекции. Те са в стабилно състояние. \r\nПо време на безредиците не са пострадали служители на затвора. \r\n \r\nПревод и редакция:", "date": "2019.08.15", "title": "CNN: Повече от 50 затворници пострадаха при бунт в Северна Калифорния"}
{"url": "http://www.focus-news.net/news/2019/08/15/2689617/blagoevgrad-dvizhenieto-po-patya-yurukovo-drangovo-se-osashtestvyava-v-edna-lenta-poradi-remont-na-avtomatichno-ustroystvo-zapisvashto-patniya-trafik.html", "text": "Движението по второкласен път-84 Юруково – Дрангово при км 87+500 се осъществява в една лента поради ремонт на автоматично устройство записващо пътния трафик. Това съобщиха за  Радио „Фокус“ – Пирин  от Областно пътно управление – Благоевград. Участъкът е сигнализиран с пътни знаци. В региона няма въведени други ограничения за преминаването на леки и товарни автомобили. Трафикът по автомагистрала „Струма“ и главен път Е-79, също и по второкласен път – 19 Симитли – Гоце Делчев е натоварен. През нощта не са регистрирани тежки пътни инциденти. \r\nЛивия НИНОВА", "date": "2019.08.15", "title": "Благоевград: Движението по пътя Юруково – Дрангово се осъществява в една лента поради ремонт на автоматично устройство записващо пътния трафик"}
{"url": "http://www.focus-news.net/news/2019/08/15/2689618/sliven-remont-se-izvarshva-po-patya-tvarditsa-elena-ot-km-47-do-km-48.html", "text": "Нормално проходими са пътните настилки в областта. Няма нововъведени ограничения по пътищата,  съобщиха от  Областно пътно управление - Сливен . Трафикът е интензивен, но без задръствания. В участък от пътя между Твърдица и Елена от км 47+800 до км 48+000 има пропадане на пътното платно и текат ремонтни дейности, които трябва да приключат до 31 август. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното платно в участъка на област Бургас. Срокът на двата ремонта  е удължен до края на август.", "date": "2019.08.15", "title": "Сливен: Ремонт се извършва по пътя Твърдица - Елена от км 47 до км 48"}
{"url": "http://www.focus-news.net/news/2019/08/15/2689620/gl-komisar-nikolay-nikolov-220-sa-pozharite-za-minaloto-denonoshtie-v-stranata.html", "text": "220 са пожарите за миналото денонощие в страната. Това каза директорът на Главна дирекция „Пожарна безопасност и защита на населението“ Николай Николов за пожарите в страната, в интервю за предаването „Тази сутрин“ по  бТВ . „До днес пожарите в горите са засегнали над 26 000 дка. горски фонд“, заяви той и добави, че това засегнато не е унищожено на 100%. По думите му, към момента няма други проблеми с пожари от сметища, но продължава да дими това около Дупница. „Проблемът със сметищата е много сериозен предвид обстоятелството, че когато държавата тръгва да рекултивира едно сметище, би трябвало да направи място за ново депониране. Там пък гражданите протестират. Труден е процесът“, каза той. Комисарят коментира и причините за пожарите. „Две са основните причини. Първата е метеорологичната ситуация – това са 1% от всички пожари. Останалите 99% са свързани с нашата човешка дейност“, категоричен бе той. Николай Николов добави, че хората трябва да внимаваме, когато палим огън. „Ние сме основната причина за възникване на пожарите“, подчерта комисарят.", "date": "2019.08.15", "title": "Гл. комисар Николай Николов: 220 са пожарите за миналото денонощие в страната"}
{"url": "http://www.focus-news.net/news/2019/08/15/2689624/new-europe-bvp-i-zaetostta-se-uvelichavat-v-evrozonata.html", "text": "Според оценка, публикувана от Евростат на 14 август, , сезонно коригираният БВП нараства с 0,2% както в еврозоната (EA19), така и в ЕС28 през второто тримесечие на 2019 г. в сравнение с предходното тримесечие. През първото тримесечие на 2019 г. БВП е нараснал с 0,4% в еврозоната и с 0,5% в ЕС28, пише базираното в Брюксел издание  New Europe . \r\nБроят на заетите лица нараства с 0,2% както в еврозоната, така и в ЕС28 през второто тримесечие на 2019 г. в сравнение с предходното тримесечие. През първото тримесечие на 2019 г. заетостта нарасна с 0,4% както в еврозоната, така и в ЕС28. \r\n \r\nПревод и редакция:", "date": "2019.08.15", "title": "New Europe: БВП и заетостта се увеличават в еврозоната"}
{"url": "http://www.focus-news.net/news/2019/08/15/2689622/plovdiv-remontni-deynosti-se-izvarshvat-po-patya-plovdiv-karlovo-pri-km-48-zaradi-izgrazhdaneto-na-krastovishte-pri-selo-trud.html", "text": "Ремонтни дейности се извършват по пътя Пловдив – Карлово при км 48 заради изграждането на кръстовище при село Труд. Това съобщи за  Радио „Фокус“ - Пловдив  дежурен в Областно пътно управление. Движението се осъществява в платното посока Пловдив. Срокът е до 24 септември 2019 г. Движението по пътя Кричим – Михалково – Девин от км 88+050 до км 103+341 трябва да се осъществява с повишено внимание поради обрушване на скална маса. Алтернативният маршрут е по пътя Асеновград – Смолян. Срокът на това ограничение е до 30 ноември 2019 г. Ограничено е движението на МПС с височина над 4 м през тунелите по пътя Асеновград – Нареченски бани. Обходният маршрут е по път III-866 Кричим – Девин. Движението по пътя Плодовитово – Първомай при км 6+832 в района на мост над р. Марица е ограничено за МПС над 5 тона поради намален габарит на пътното платно на стоманения мост на р. Марица. Обходният маршрут е по пътя Стара Загора – Поповица и път І-8 София – Пловдив – Свиленград. Срокът е до 28 декември 2019 г. Движението по пътя Поповица – Болярци е ограничено за МПС над 12 тона поради намален габарит на пътното платно на мост в с. Поповица. Срокът е до 31 декември 2019 г. Обходният маршрут е по път Поповица – Садово – Кочево – Болярци. Движението по пътя Белица – Загражден – Давидково, в участъка от Държавно ловно стопанство „Кормисош“, след с. Белица до границата с област Смолян е ограничено за всички МПС. Срокът е целогодишен. \r\nВ град Пловдив трафикът се осъществява нормално. Поради рехабилитация на разпределителен топлопровод в жк. „Тракия“ от днес до 22 октомври 2019 г. за движение се затваря ул. „Димитър Кудоглу“, съобщиха от ОП „Организация и контрол на транспорта“. Ограничението е от бул. „Княз Борис I“ до ул. „Георги Цариградски“. По тази причина с променен маршрут се движат автобусите по автобусни линии № 4, 10, 17, 21 и 66. \r\nЦветана ТОНЧЕВА", "date": "2019.08.15", "title": "Пловдив: Ремонтни дейности се извършват по пътя Пловдив – Карлово при км 48 заради изграждането на кръстовище при село Труд"}
{"url": "http://www.focus-news.net/news/2019/08/15/2689612/gl-komisar-nikolay-nikolov-situatsiyata-s-nezakonnoto-smetishte-do-am-struma-e-absurdna.html", "text": "Ситуацията в момента с незаконното сметище до АМ „Струма“ е абсурдна. Това каза директорът на Главна дирекция „Пожарна безопасност и защита на населението“ Николай Николов в предаването „Тази сутрин“ по  бТВ . По думите му има няколко възможности за това как е станал пожарът. „Едната възможност е да е умисъл, за да се накаже собственикът. Другото е при извършването а товарно-разтоварни дейности да е изхвърлена цигара – това са лесно запалими вещества и материали“, посочи той. Николай Николов добави, че пожарникарите бързо са реагирали и са поставили измервателни станции. „Получихме увереност, че не е опасно за хората“, заяви комисарят.", "date": "2019.08.15", "title": "Гл. комисар Николай Николов: Ситуацията с незаконното сметище до АМ „Струма“ е абсурдна"}
{"url": "http://www.focus-news.net/news/2019/08/15/2689625/silistra-konsultatsii-za-opredelyane-sastava-na-obshtinskata-izbiratelna-komisiya-shte-se-provedat-v-dulovo.html", "text": "Консултации за определяне състава на Общинската избирателна комисия в Дулово за изборите за общински съветници и кметове на населени места ще се проведат на 16 август. Това съобщи за  Радио „Фокус“ - Шумен  Ваня Петрова, гл. експерт. „Връзки с обществеността“ в Община Дулово. Срещата е от 14.00 часа в зала 13 в сградата на Община Дулово. Изборите са насрочени за 27 октомври 2019 г. Кметът на Общината д-р Юксел Ахмед е изпратил покана до парламентарно представените партии в 44-тото Народно събрание, до партиите и коалициите, които имат избрани членове на Европейския парламент от Република България. \r\nИвелина ИВАНОВА", "date": "2019.08.15", "title": "Силистра: Консултации за определяне състава на Общинската избирателна комисия ще се проведат в Дулово"}
{"url": "http://www.focus-news.net/news/2019/08/15/2689626/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . В най-високите части на Стара планина има мъгла. Температурите са от 11 до 16 градуса. Работят съоръженията в Банско, Добринище, Боровец и Пампорово.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.08.15", "title": "ПСС: Добри са условията за туризъм в планините"}
{"url": "http://www.focus-news.net/news/2019/08/15/2689627/sliven-praznichen-obyad-shte-ima-pred-katedralen-hram-sv-dimitar-za-uspenie-bogorodichno.html", "text": "Празничен обяд ще има пред катедрален храм „Св. Димитър” за Успение Богородично. Това съобщиха от  Църковното настоятелство  на храма. По случай големия Богородичен празник ще бъде отслужена светата Божествена Литургия в чест на Божията Майка, а от 11.30 часа настоятелството ще предложи на всички осветен празничен обяд.", "date": "2019.08.15", "title": "Сливен: Празничен обяд ще има пред катедрален храм „Св. Димитър” за Успение Богородично"}
{"url": "http://www.focus-news.net/news/2019/08/15/2689623/pazardzhik-tsarkvata-uspenie-bogorodichno-v-grada-otbelyazva-hramov-praznik-i-180-godini-ot-izgrazhdaneto-si.html", "text": "Светата православна църква отбелязва един от най-забележимите празници в календара – Успение на Пресвета Богородица, каза за  Радио „Фокус“ – Пазарджик  отец Стефан Йорданов, от Архиерейското наместничество в Пазарджик. Той обясни, че Богородица се възнася пред сина си – нашият Господ. „Майката Божия успя да събере по чуден начин от всички краища разпръсналите са христови ученици и апостоли наши, за да им даде последните си земни напътствия. Тя не престава да се моли пред нашия Бог за всички, потърсили нейната помощ“, каза също отец Стефан. Той допълни, че в катедралния храм „Успение на Света Богородица“ се отслужва света божествена литургия, оглавена от Константийския епископ Яков в съслужение с други свещеници. \r\nАлбена ЖИЛЕКОВА", "date": "2019.08.15", "title": "Пазарджик: Църквата „Успение Богородично“ в града отбелязва храмов празник и 180 години от изграждането си"}
{"url": "http://www.focus-news.net/news/2019/08/15/2689628/d-r-atanas-kambitov-kmet-na-blagoevgrad-bozhiyata-mayka-e-pokrovitel-na-semeystvoto-na-doma-i-na-choveshkite-tsennosti.html", "text": "Божията Майка е покровител на семейството, на дома и на човешките ценности. Това се казва в поздравителен адрес на кмета на Благоевград д-р  Атанас Камбитов по повод големия християнски празник Успение Богородично, съобщиха от пресцентъра на  Община Благоевград . „Отбелязваме един от най-големите християнски празници - Успение на Пресвета Богородица! Нека във всеки дом да има мир, разбирателство, хармония! На всички именици пожелавам здраве и късмет! Честит празник!“, пише още д-р Камбитов.", "date": "2019.08.15", "title": "Д-р Атанас Камбитов, кмет на Благоевград: Божията Майка е покровител на семейството, на дома и на  човешките ценности"}
{"url": "http://www.focus-news.net/news/2019/08/15/2689631/pazardzhik-250-dushi-sa-evakuirani-ot-hotelski-kompleks-vav-velingrad-zaradi-pozhar.html", "text": "Пазарджик: 250 души са евакуирани от хотелски комплекс във Велинград заради пожар, съобщиха от  ОД МВР - Пазарджик . Сигнал за пожара е получен малко след 22.40 часа снощи на телефон 112. Сигналът е подаден от служителка в хотела. Незабавно към мястото са насочени два противопожарни автомобила от районната служба във Велинград, заедно с дежурната смяна огнеборци. От Пазарджик е изпратен и микробус за евентуално превозване на хора, а от РУ - Велинград са насочени автопатрули. По първоначални данни огънят тръгнал от приземния етаж, където е разположено СПА отделението. Успоредно с предприетите гасителни действия пожарникари и полицаи са обходили всички етажи, за да може гостите на хотела и персонала да бъдат евакуирани своевременно. От сградата са изведени общо 200 гости и 50 човека персонал. Пожарът е изгасен, размерът на нанесените щети тепърва ще се изяснява. В светлата част на деня предстои да бъде извършен оглед от дежурна група при Районното управление в курорта. По случая е образувано полицейско производство.", "date": "2019.08.15", "title": "Пазарджик: 250 души са евакуирани от хотелски комплекс във Велинград заради пожар"}
{"url": "http://www.focus-news.net/news/2019/08/15/2689630/gabrovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo.html", "text": "В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафикът се регулира със знаци, поясниха за  Радио „Фокус“ – Велико Търново  от ОПУ. Времето в Габровска област е предимно слънчево, а настилките – сухи и нормално проходими. Трафикът към в началото на работния ден е интензивен. Нови въведени ограничения за изминалото денонощие няма. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 август. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.08.15", "title": "Габрово: В едната лента се осъществява движението в участък от пътя между Дряново и Габрово"}
{"url": "http://www.focus-news.net/news/2019/08/15/2689632/pss-provezhda-se-aktsiya-po-spasyavaneto-na-postradala-zhena-v-rayona-na-hizha-malyovitsa.html", "text": "Провежда се акция по спасяването на пострадала жена в района на хижа „Мальовица“. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Жената е пострадала при битов инцидент. Планинските спасители поясниха, че тя е контузена вследствие на падане. Към нея се движи екип на Планинската спасителна служба, който да и окаже помощ и да я свали от хижата.  \r\nВ сряда са проведени още две спасителни акции в планините. Едната се е провела в района на Рилските езера. Там планински спасители са оказали помощ на изгубено дете. Акцията приключва успешно, детето е намерено в добро състояние. Втората спасителна акция се е провела в Пирин планина, под връх Вихрен. Там планинските спасители са се погрижили за жена със счупен крак.  \r\nНадежда ИВАНОВА", "date": "2019.08.15", "title": "ПСС: Провежда се акция по спасяването на пострадала жена в района на хижа „Мальовица“"}
{"url": "http://www.focus-news.net/news/2019/08/15/2689629/plovdiv-chetvarti-den-prodalzhava-gaseneto-na-pozhara-na-depoto-za-otpadatsi-kray-shishmantsi.html", "text": "Четвърти ден продължава гасенето на пожара на депото за отпадъци край Шишманци. Това съобщи за  Радио „Фокус“ - Пловдив  дежурният в пожарната. Огнището тлее и теренът се облива с вода и се насипва пръст. Дълбочината на тлеене е до 10 метра и това предполага, че то ще продължи още поне седмица. \r\nИ тази сутрин няколко граждани на съседните села до Шишманци се събраха на пътя към депото за да изразят недоволството си от замърсяването на въздуха от дима на пожара. Хората искат гаранции, че това няма да се повтаря повече. \r\nОт РИОСВ вчера изнесоха данни за качеството на въздуха, в които имаше леко превишаване на фини прахови частици. Според експертите това не представлява сериозна опасност за хората. Замерванията продължават. \r\nРегионалната инспекция по околната среда и водите даде предписания на ръководството на депото за стриктно спазване на изискванията за предотвратяване на опасностите от пожари. \r\nЦветана ТОНЧЕВА", "date": "2019.08.15", "title": "Пловдив: Четвърти ден продължава гасенето на пожара на депото за отпадъци край Шишманци"}
{"url": "http://www.focus-news.net/news/2019/08/15/2689633/veliko-tarnovo-ovladyan-e-pozharat-na-smetishteto-kray-svishtov.html", "text": "Овладян е пожарът, който се разрази снощи на бившето сметище край града. Това увери за  Радио „Фокус“ – Велико Търново  Светлин Михайлов, началник на Районната пожарна служба в крайдунавския град. Той допълни, че гасенето продължава и към този час, но дейностите на огнеборците са затруднени от силния вятър, който се разрази. „На място има два екипа от пожарната, има доброволци от Общината, помощ осигуряват и колеги от Полски Тръмбеш“, коментира още началникът на РС „ПБЗН“ – Свищов. По думите му пламъците са ограничени в района на сметището. Няма опасност пожарът да се разпространи в намиращите се в близост вилна зона и гора. Трудности при гасенето създават спецификата на терена – площта е голяма, сметището гори в дълбочина, има много отпадъци. Причините за възникване на инцидента ще се установяват, след като той бъде изцяло потушен. \r\nЛуиза ТРАНЧЕВА", "date": "2019.08.15", "title": "Велико Търново: Овладян е пожарът на сметището край Свищов"}
{"url": "http://www.focus-news.net/news/2019/08/15/2689640/burgas-balgaro-italianski-biznes-forum-shte-nasarchava-vzaimnite-investitsii.html", "text": "Българо-италиански бизнес форум, насочен към добрите практики, възможностите за инвестиции и партньорство между България и Италия, ще се проведе на 12 септември в Бургас (Грандхотел \"Приморец\").Това съобщиха от пресцентъра на  Община Бургас . Събитието е организирано от Индустриален и логистичен парк - Бургас, сп. Enterprise и Конфиндустрия България, с официалното партньорство на КРИБ - Бургас и под патронажа на Община Бургас. \r\nПо време на форума ще бъдат представени успешните инструменти за нови инвестиции и развитие на бизнеса между двете държави. В допълнение ще бъдат дискутирани и възможностите за партньорство в направление търговия и производство на текстилни стоки и машини, мебели, хранително-вкусова промишленост и др., както и формите за привличане на туристи от Италия в България и обратно. Специално участие ще вземат италиански фирми, предприемачи и инвеститори с интерес за бизнес в България и региона. \r\nИдеята на събитието е да бъде и платформа за организирани двустранни срещи между италиански и български фирми, които да допринесат за създаването на нови и утвърждаване на съществуващите контакти между бизнеса от двете страни. \r\nПо официални данни на Министерството на икономиката, Италия е един от основните търговско-икономически партньори на България, като заедно с Германия, Румъния, Гърция, Франция и Белгия приема 68 % от износа ни за единния пазар. От януари износът на български стоки за ЕС нараства с 11,1 %, достигайки близо 25 млрд. лв. \r\nНа форума ще бъдат представени актуални данни и анализ на инвестиционния климат в България от страна на Българската агенция за инвестиции, както и основните предимства и макроикономически показатели на България. \r\nСпециален гост на събитието ще бъде Н.Пр. Стефано Балди, посланик на Италия у нас. \r\nЗа участие като гост-лектори са поканени някои от най-големите италиански инвеститори в България. Събитието е насочено към представители на български и италиански фирми - собственици, управители и изпълнителни директори на компании от различни сектори и индустрии, предприемачи, инвеститори с интерес към развитие на съвместни проекти. \r\nРаботните езици са български италиански. \r\nOфициални партньори на форума са: УниКредит Булбанк, Бургас Трък Сервиз, Металсистем, Едоардо Миролио, Кафе Милани и Mac Port.", "date": "2019.08.15", "title": "Бургас: Българо-италиански бизнес форум ще насърчава взаимните инвестиции"}
{"url": "http://www.focus-news.net/news/2019/08/15/2689637/tass-mun-dzhe-in-prizova-za-savmestno-ikonomichesko-razvitie-na-yuzhna-i-severna-koreya-i-otkaz-ot-konfrontatsiyata.html", "text": "Република Корея се стреми към съвместен икономически разцвет с Корейската народно-демократична република (КНДР) и сигурност в региона. Това заяви в четвъртък южнокорейският президент Мун Дже-ин в рамките на реч, посветена на годишнината от края на японската окупация на Корейския полуостров, продължила от 1910 до 1945 година, предава  ТАСС . \r\n„Нашата цел не е да окажем едностранна помощ на Северна Корея. Ние се стремим към това, двете Кореи, гарантирайки сигурността една на друга, да могат да благоденстват съвместно“, подчерта Мун Дже-ин. По неговите думи, заедно Сеул и Пхенян могат да създадат нови механизми за икономически растеж. „Не можем да си позволим повече да изразходваме ресурсите си за конфронтация. Трябва да отворим вратите за създаване на нов Корейски полуостров, който ще хвърли всичките си сили за развитие на мирна икономика“, добави южнокорейският лидер. \r\nПо неговите думи, това би било възможно, ако Югът и Северът обединят усилията си и започнат пълномащабно сътрудничество. „Освобождението ще завърши само тогава, когато преодолеем последствията от разделението и тогава Корея ще стане страна, която не може да бъде спряна от нищо“, резюмира Мун Дже-ин. \r\nПрезидентът също така посочи, че ще продължи политиката на сближение с КНДР, независимо от провежданите пускове на балистични ракети. „Нашата главна цел е диалогът, а не конфронтацията“, подчерта лидерът на Южна Корея. \r\n \r\nПревод и редакция:", "date": "2019.08.15", "title": "ТАСС: Мун Дже-ин призова за съвместно икономическо развитие на Южна и Северна Корея и отказ от конфронтацията"}
{"url": "http://www.focus-news.net/news/2019/08/15/2689638/vratsa-tyaloto-na-67-godishen-mazh-e-otkrito-v-dvora-na-imota-mu-v-selo-beli-izvor.html", "text": "Тялото на 67-годишен мъж е открито в двора на имота му в село Бели извор. Това съобщиха от   ОДМВР – Враца . Сигналът за откритото тяло е подаден в 07.59 часа в РУ – Враца. Образувано  е досъдебно производство.", "date": "2019.08.15", "title": "Враца: Тялото на 67-годишен мъж е открито в двора на имота му в село Бели извор"}
{"url": "http://www.focus-news.net/news/2019/08/15/2689634/bloomberg-ako-haresvate-italianska-politicheska-drama-sledvashtata-sedmitsa-predlaga-pirshestvo.html", "text": "Италия е свикнала с политическите сътресения, но последната правителствена криза, предизвикана от амбицията на председателя на „Лигата“ Матео Салвини да стане премиер, е една от най-сложните в новата история, пише  Bloomberg  в материал, представен без редакторска намеса. \r\nТрудно е да се предвидят резултатите. Това, което е сигурно, е, че независимо от лятната ваканция пазарите ще бъдат съсредоточени върху събитията в Рим през следващата седмица. Кризата ще се отрази на активите на третата икономика в Европа и извън нея и може да помогне да се определи дали бунтуващите се популярни движение по света ще наберат скорост, или ще изгубят моментума си. \r\n \r\n Ето кратко ръководство за цялата драма:  \r\n \r\n Вторник \r\nПремиерът Джузепе Конте ще се обърне към Сената в 15:00. в Рим, което може да доведе до вот на доверие, макар че може да не се проведе същия ден. \r\nОчаква се Конте да отговори на обвинението на Салвини, че неудобната коалиция на Антимигрантската „Лига“ и бунтовното „Движение 5 Звезди“ - на власт от юни 2018 г. - сега е развален брак, неспособен да постигне ключови мерки като намаляване на данъците. \r\nКонте със сигурност осъзнава, че управляващо мнозинство вече не съществува. Това беше ясно, когато Салвини се опита да насрочи вот на недоверие за тази седмица, като повлече сенаторите обратно в Рим от летните им ваканции. Друг неприсъщ съюз - на Демократическата партия и Пет звезди - блокира тази маневра. \r\nКонте може да се откаже от вота на доверие и да се насочи директно към президентския дворец Куиринале, за да подаде оставката си. Повечето коментатори обаче твърдят, че той иска да премине през предложенията за гласуване в интерес на прозрачността. \r\nЧовекът, който трябва да се справи с кризата, е 78-годишният президент на Италия, Серджо Матарела. Той решава дали да търси алтернативна коалиция или да свика предсрочни избори. \r\nСпоред съобщения на италианските медии, Матарела не иска да застрашава приемането на бюджета за 2020 г. Последният план за финансиране ще бъде строго наблюдаван от засегнатите инвеститори за това, дали Италия може да наруши правилата за дефицит на Европейския съюз, което може да предизвика по-нататъшни сътресения на пазара и нов сблъсък с Брюксел. \r\n \r\n Сряда \r\nПредвижда се Конте да се обърне към долната камара на парламента в 11:30 ч. Но ако той подаде оставка във вторник или ако сенатът проведе вот на доверие, тогава сесията в камарата на депутатите ще бъде отменена \r\n \r\n Четвъртък \r\nСякаш правителствената криза бе недостатъчна, а в долната камара е насрочен дебат за провеждане на последно гласуване по конституционна реформа, която предвижда драстично намаляване на броя на депутатите. \r\nПървоначално това е предложение за пет звезди, но Салвини каза на 13 август, че ще подкрепи мярката в замяна на подкрепа за предсрочни избори. Но ако Конте е подал оставка дотогава или е загубил вота на доверие в Сената, тогава гласуването не може да бъде проведено. \r\n \r\nПревод и редакция:", "date": "2019.08.15", "title": "Bloomberg: Ако харесвате италианска политическа драма, следващата седмица предлага пиршество"}
{"url": "http://www.focus-news.net/news/2019/08/15/2689642/politico-v-evropeyskiya-parlament-pobesnyaha-sled-kato-im-vdignaha-supata-ot-80-tsenta-na-1-evro-a-na-ek-i-saveta-ne-bilo-nedemokratichno-obedno-menyu-v-stola-na-nay-demokratichnata-institutsiya.html", "text": "Служителите на Европейския парламент побесняха заради внезапно увеличение на цените в стола на учреждението и заявиха, че това оставя „най-демократичната европейска институция с най-недемократичното обедно меню“, пише европейската редакция на  Politico  в материал, представен без редакторска намеса. \r\nУвеличенията, извършени през последните дни, докато повечето членове на ЕП и служителите на Парламента са на почивка или работят извън Брюксел, повишиха цените на някои от продуктите с 25% и повече – и предизвикаха официално оплакване от синдикатите на европейските служители. \r\nЕдна порция пържени картофки, която преди това струва две евро, сега струва 2,50 евро – увеличение с 25%, докато цената на супата du jour — oignon a la cheddar се увеличи космически до 1 евро от 80 цента, също с 25%. \r\nУвеличенията включват добавяне на белгийски данък добавена стойност, който по-рано не бе таксуван за институцията, както и повишаване на цените, които съвпадат с подписване на нови договори с частни доставчици, които влязоха в сила на 5 август. \r\n„Супата е едно, но салата и дори кафето са много по-скъпи“, каза един служител на Парламента от Полша, докато хрупаше порция апетайзери за 8 евро. \r\nГоворителят на парламента заяви, че промените, включително новите такси за ДДС в Брюксел и планът за издаване на нови договори на нови доставчици, са били съобщени на членовете на ЕП и служителите, както преди, така и след публикуването на новия търг през декември 2018 г. \r\nЕдин съюз обаче се подигра с обяснението на Парламента, позовавайки се на последните фискални директиви на ЕС, като каза, че предишната директива относно ДДС е от 2006 г. И служителите на Парламента се оплакват, че по-високите цени, съвпадащи с новите договори за доставчици, никога не са били обявени предварително, което е довело до шок, докато те са зареждали  подносите си през последните дни. \r\nЗа да се добави сол, а може би табаско, в раната, служителите на Парламента забелязват, че цените в столовете на Европейската комисия и Съвета са чувствително по-ниски – институциите, за които мнозина в парламента смятат, че вече получават ненужно благоприятно отношение от пресата и обществото. \r\nАко смятате, че няма основа за междуинституционални съперничества в Брюксел, освен отвратителни разногласия по отношение на миграционната политика и дългосрочния бюджет на ЕС, помислете отново: Цената на супата сама е причина работниците в Парламента да се побъркат \r\nВ четвъртък супа от боб от борлоти и паста в столовата в Берлеймон, изпълнителният щаб на Комисията, беше предложена само за 63 цента. В Парламента органичният минестрон беше 1,30 евро, дори по-скъп от супата с лук от 1 евро. (Не се разсейвайте от въпроса кой яде супа през август. Това е Брюксел, където палта често са необходими и по това време на годината). \r\nВъв всеки случай ситуацията не се различава с лятната кухня. Салатения бар? Чудовищните 1,30 евро на 100 грама в Парламента в сравнение с 82 цента за 100 грама в Комисията. \r\nИли какво ще кажете за вегетарианска чиния? Зеленчуков кус-кус беше 7,50 евро в Парламента в четвъртък, в сравнение с едва 4,95 евро за вегетариански вариант на Комисията: чили грах карне. \r\nА какво ще кажете за Съвета - където държавните и правителствените ръководители се събират за срещите на върха (и за собствените си специално приготвени ястия)? Всички ресторанти са затворени в момента - може би доказателство в подкрепа на заявлението на председателя на Комисията Жан-Клод Юнкер, че Съветът работи само на непълно работно време. \r\nНо дори когато са отворени, цените в столовите на Съвета все още са по-ниски, отколкото в Парламента. \r\nПържолите в столовата Justus Lipsius на Съвета (сега затворен за целогодишен ремонт) никога не струваха повече от 8 евро, казаха дългогодишни служители и това включваше безалкохолна напитка. В Парламента ентрекотът е 11,50 евро в сравнение с 9,17 евро за контрафиле (най-близкото сравнение) в Комисията или само 6,01 евро за обикновен стейк де боф. \r\nПредставителите на парламента заявиха, че една от причините за сравнително по-високите им цени е решението за премахване на субсидиите за данъкоплатците, които все още продължават да съществуват в другите институции - което означава, че всъщност цените са по-демократични, тъй като европейските избиратели не се радват на субсидирани обеди. \r\nСпоред протокола от заседание на служителите на Парламента през март, субсидиите, които някога струваха на европейските данъкоплатци 5 милиона евро или повече на година, на практика са елиминирани, а годишният бюджет за обществено хранене намаля до под 1 милион евро. (Парламентът управлява столове в Брюксел, Страсбург и Люксембург). \r\n„Краят на преките хранителни субсидии през 2015 г. и постепенното ценообразуване, свързано с развитието на цените на хранителните продукти на пазара, позволиха намаление от 70 процента в бюджета на Парламента, отпуснат за сектора на храните и ресторантьорството“, каза говорителят на парламента Делфин Колард пред Politico. \r\nКолард каза, че таксата за ДДС \"не означава, че цените автоматично са с 12 процента по-високи от преди\". Някои заведения за обществено хранене вече бяха начислявали данъка, каза тя, а новите цени отразяват и премахването на субсидиите. \r\nРаботниците на Парламента обаче заявиха, че по-високите цени, начислени от новите доставчици, са само едно от няколкото увеличения през последните години, които по-рано са привлекли оплаквания. И когато се комбинират с налагането на 12-процентов ДДС, който по-рано не беше прилаган, те казват, че увеличението на цените в процентна база е далеч надминало всяко увеличение на заплатата. \r\nНезависимо от цените, храната в Парламента е сравнително добра, казаха служители и една бърза дегустация изглежда потвърди тази присъда. Определено не е като НАТО, където някои служители на Алианса оприличават храната в столовата с атака с химическо оръжие срещу свободния свят. \r\nВсе пак, в епоха от нула до отрицателни лихвени проценти и продължителна ниска инфлация в много страни от еврозоната, увеличението от 25 процента на всичко изглежда неразумно. \r\nСпоред служителите на профсъюзите, това не е просто неразумно, но несъобразно, като се има предвид, че много служители, които използват столовата, не са с голяма власт, високоплатени политически помощници, а скромно компенсирани секретари, портиери, служители по сигурността и, е, работници от столовата. \r\nИ дори най-добрата храна в стола продължава да е... храна от стола - факт, който по някакъв начин влиза в по-ясен фокус в контекста на повишаването на цените. \r\nНапример, заслужава ли порция предястие mille-feuilles de légumes (които изглеждаха подозрително като куца лазаня) с цена от 8 евро? Или какво ще кажете за същата цена за другото предястие: чиния с нарязана шунка (суха и крехка в краищата) с малко твърдо сварено яйце, маруля и домат? \r\nНаистина ли парче от чийзкейк в Парламента струва наистина 4,70 евро, особено когато тортите и пайовете в Комисията могат да се предлагат само за 2,74 евро? \r\nВ известие до персонала, Генерална дирекция „Инфраструктура и логистика“ на Парламента каза, че служителите получават много повече храна при новия режим - те също получават по-питателни възможности и по-екологосъобразни операции. И данъкоплатците спестяват благодарение на един единствен голям договор, който се раздели на осем различни концесии с различна големина, казаха служители. \r\n„Според новите договори офертата за кетъринг ще бъде допълнително усъвършенствана, включително нови менюта със здравословни, свежи и качествени съставки, разширен избор на хранителни вещества, намаляване на използването на материали за еднократна употреба и подход без отпадъци, нов дизайн, модерна комуникация, позволяваща на членовете и персонала да се информират по-добре ида получават обратна връзка и удължено работно време“, се казва в бележката. „Всички договори имат силно екологично и социално измерение и постепенно ще предлагат напълно безплатни услуги.“ \r\n„Всеки ресторант ще продължи да предлага ежедневно ястие на фиксирана цена, като допълнително намаление се отпуска на обучаващите се и студентите“, добавя бележката, отбелязвайки, че 12-процентовият ДДС е намалената ставка за храна. \r\nЕдин служител на Парламента, който разнасяше купа с лукова супа, призна, че цените са по-високи, но не изглеждат възмутителни. Служителят, който не би дал името си, но говореше с ясно изразен френски акцент, призна, че храната не е лоша, но бързо добави: „Мисля, че е по-добре в Страсбург.“ \r\n \r\nПревод и редакция:", "date": "2019.08.15", "title": "Politico: В Европейския парламент побесняха, след като им вдигнаха супата от 80 цента на 1 евро, а на ЕК и Съвета – не; било недемократично обедно меню в стола на най-демократичната институция"}
{"url": "http://www.focus-news.net/news/2019/08/15/2689641/blagoevgrad-tri-simitliyski-sela-otbelyazvat-golyama-bogoroditsa.html", "text": "Три симитлийски села отбелязват Голяма Богородица. Това съобщиха за  Радио „Фокус“ – Пирин  от Община Симитли. В село Полето в почти всяка къща има курбан. За това традицията повелява цялото село да се стече с приготвените постни гозби около параклиса. Всички семейства се събират на параклиса, наречен на Божията Майка, който е на поляните точно на входа на селото. Граден е преди години, когато преместили каменните плочи от оброчището на св. Дух. На мястото, където днес е параклисът „Успение на Пресвета Богородица”, в началото на миналия век местни от Полето преместили трите каменни плочи от оброчището на св. Дух в дъбовата гора край селото. За да им е по-удобно. Тогава обаче големи злини застигнали селото. Заради това върнали каменните плочи на мястото им, където има данни, че са били още от тракийски времена. А на поляните на входа на Полето съградили параклиса „Успение на Пресвета Богородица”.  \r\nКурбани на Голяма Богородица правят миряните и в село Мечкул. В планинското селце се извисява 11-метров кръст точно при параклиса, граден през 2007 година и наречен на Божията Майка.  \r\nВ село Брежани на Голяма Богородица е един от най-големите празници. В Горната махала има параклис, изграден през 1995 година от семейство Стоименови. Мястото е свещено, по думи на най-старите в селото, които предават завещаните разкази от своите баби. Стар камък във форма на кръст е белегът от столетия, че някога на това място е имало църква. Вече над 20 години параклисът събира миряни на Голяма Богородица. В някога многолюдното Горно Ораново в църквата Свети Архангел Михаил има тържествени водосвети на 3 празника през годината – Архангеловден, Голяма Богородица и Великден.", "date": "2019.08.15", "title": "Благоевград: Три симитлийски села отбелязват Голяма Богородица"}
{"url": "http://www.focus-news.net/news/2019/08/15/2689636/dots-kostadin-nushev-bogoslov-uspenie-bogorodichno-e-nay-golemiyat-bogorodichen-praznik-v-tsarkovniya-kalendar.html", "text": "Успение Богородично е най-големият Богородичен празник в църковния календар. Това каза богословът доц. Костадин Нушев в интервю за  Агенция „Фокус“  за Успение Богородично. Той каза, че всички богородични празници, които са в църковния календар, изразяват почитта към определено събитие от живота на Света Богородица, което е свързано с подготовката за спасението на човешкия род, раждането на Иисус Христос. „Но Успението на Света Богородица е особено тържествен празник, защото според църковните учители чрез своето блажено успение и преминаване от земния към небесния свят, Света Богородица се удостоява да приключи своето велико достойнство на небесна царица, на владичица“, добави доц. Нушев. Богословът каза още, че разликите в отбелязването на празника от православни християни и католици не са значими. „Православната църква отбелязва този богородичен празник с тържествено богослужение, разбира се със Света божествена литургия. В римокатолическата църква преобладава един акцент върху чистотата на детството, който присъства и в православието, защото Света Богородица на първо място е Приснодева, тоест тя остава в своето достойнство на детство и чистота – нещо, което надминава дори чистотата на ангелите“, поясни Костадин Нушев какви са разликите и добави, че най-съществената разлика е във вероучението. Той обясни, че християните на този ден присъстват на тържествената литургия в храмовете, а преди това спазват пост. „Тази тържествена атмосфера е особено присъща за тези именно богородични храмове, които имат и своя храмов празник на Успение Богородично“, добави богословът Нушев.   \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.15", "title": "Доц. Костадин Нушев, богослов: Успение Богородично е най-големият Богородичен празник в църковния календар"}
{"url": "http://www.focus-news.net/news/2019/08/15/2689639/dots-petya-bankova-etnolog-kultat-kam-bogoroditsa-e-dalboko-vkorenen-i-vseobhvaten-po-tsyalata-balgarska-etnicheska-teritoriya.html", "text": "Култът към Богородица е дълбоко вкоренен и всеобхватен по цялата българска етническа територия. Това каза в интервю за  Агенция „Фокус“  етнологът доц. Петя Банкова за празника Успение Богородично. „На 15-ти август християните, и католици, и православни, отдават почит към Божията майка – Мария. Наричана още Богородица и Пресвета майка. Празникът Успение на Пресветата Богородица\" е установен от Апостолите. Разказите за чудесното възнасяне в плът на Божията Майка на небето се отнасят към IV век. От далечни времена празникът се предшества от пост, който съединява в себе си два древни поста: някога едни християни са постили преди празника Преображение Господне, а други - преди Успение на Пресветата Богородица“, каза етнологът. „Обикновено краят на поста се отбелязва с богата трапеза на която задължително присъстват обредни хлябове, богато украсени, курбан от агне или пилешки гозби, жито, царевица и много плодове. Приема се, че Богородица е покровителка на пчелите, затова на трапезата задължително се слага и мед“, каза още тя.  „Както пише доц. Валентина Шарланова от Института за етнология и фолклористика с етнографски музей към БАН: „Култът към Богородица е дълбоко вкоренен и всеобхватен по цялата българска етническа територия. Божията майка е почитана като лечителка, като покровителка на майчинството, брака и семейството, като защитница на бедни и онеправдани“, разказа Банкова. Тя обясни, че се вярва, че светицата помага на бездетни невести да се сдобият с рожба. „Затова на Голяма Богородица младите булки или жените, които още не са родили, не трябва да похващат ръчна женска работа. Те отиват в черквата, палят голяма свещ за Божията майка и поднасят дарове – домашно изработени кърпи, престилки, чорапи. Окичват иконата с цветя, най-често богородички. На нея закачат и специални вотиви – малки метални изображения на бременна жена или на пеленаче. Правят това с надеждата, че скоро ще забременеят и ще родят“, допълни етнологът. Тя разказа, че след тържествената празнична служба жените раздават за здраве богородични пити с пожелание: нека Света Богородица да ни е на помощ!“.  \r\nТеодора ПАТРОНОВА \r\n Пълния текст на интервюто четете по-късно в „Мнение”", "date": "2019.08.15", "title": "Доц. Петя Банкова, етнолог: Култът към Богородица е дълбоко вкоренен и всеобхватен по цялата българска етническа територия"}
{"url": "http://www.focus-news.net/news/2019/08/15/2689643/pazardzhik-tsarkvata-sveta-bogoroditsa-v-selo-patalenitsa-otbelyazva-hramov-praznik-na-uspenie-bogorodichno.html", "text": "Църквата „Света Богородица“, разположена в старото село Баткун, което вече е обединено с пазарджишкото село Паталеница, ще отпразнува по традиция своя храмов празник на 15 август, каза за  Радио „Фокус“-Пазарджик  Ангел Налбатски, кмет на населеното място. По думите му в сутрешните часове на деня ще се извърши празнична литургия и ще се раздаде курбан за здраве. Много вярващи се събират в този ден, за да запалят свещ и да се помолят за късмет и здраве в семейството. „Църквата  в бившето село Баткун е построена през 1892 г. на мястото на стар параклис. Тя е еднокорабна, висока, невкопана в земята, защото е строена след Освобождението и има балкон в западната си част. Църковният иконостас е дървен, без дърворезби, с два реда икони, рисувани предимно в края на ХІХ век“, каза Налбатски и допълни, че през есента предстои ремонт на покривната част , а също така и изграждане на навес там, където се раздава курбанът, за да стане по-приветлив дворът, където се посрещат миряните. \r\nАлбена ЖИЛЕКОВА", "date": "2019.08.15", "title": "Пазарджик: Църквата „Света Богородица“  в село Паталеница отбелязва храмов празник на „Успение Богородично“"}
{"url": "http://www.focus-news.net/news/2019/08/15/2689645/kardzhali-zadarzhan-e-52-godishen-mazh-otglezhdal-kanabis-v-zemlishteto-na-momchilgrad.html", "text": "Нива с канабис е била разкрита от криминалисти от РУ-Момчилград в хода на специализирана операция за предотвратяване, пресичане и разкриване на престъпления, свързани с наркотични вещества, проведена вчера на територията на общината, съобщиха от  ОДМВР – Кърджали .  Растенията – 16 на брой, с височина от 70 см до 280 см, били отглеждани в землището на Момчилград, на брега на река Върбица. Наркотичната маса с общо тегло 3,5 кг е иззета и е на съхранение в полицейското управление. Видът на дрогата е установен с тест. При проведени оперативно-издирвателни действия в РУ-Момчилград за срок до 24 часа е задържан 52-годишен местен жител, който полагал грижи за накростопанството. Извършен е оглед на мястото на произшествието от дежурна оперативна група. Образувано е бързо производство по чл.354в, ал.1 от Наказателния кодекс за отглеждане на наркотични растения. Разследващ полицай и група „Криминална полиция“ продължават работата по случая.", "date": "2019.08.15", "title": "Кърджали: Задържан е 52-годишен мъж, отглеждал канабис в землището на Момчилград"}
{"url": "http://www.focus-news.net/news/2019/08/15/2689646/kyustendil-izlozhenie-na-bogorodichen-hlyab-se-predstavya-na-kulturniya-forum-panagiya.html", "text": "Изложение на Богородичен хляб се представя на културния форум „Панагия” в града. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Празникът се провежда в градинката пред Обредния дом, където представители на читалища и неправителствени организации представят своите ритуално-подредени маси. От 12.00 часа ще бъде отслужен водосвет за здраве и благоденствие, а след това ще започне празнична програма. „На 15 август по традиция жените в Кюстендил месят хляб с молитва за добруване, украсяват ги с пластики, изразяващи най-значимите идеи от бита и ги занасят в храма с благодарност към Богородица”, каза Дима Укалска. \r\nВенцеслав ИЛЧЕВ", "date": "2019.08.15", "title": "Кюстендил: Изложение на Богородичен хляб се представя на културния форум „Панагия”"}
{"url": "http://www.focus-news.net/news/2019/08/15/2689635/sliven-blokadata-kray-krushare-e-vdignata-vazstanoveno-e-dvizhenieto-po-glavniya-pat-sliven-yambol.html", "text": "Движението по главния път Сливен – Ямбол е възстановено, съобщи областният управител на Сливен Чавдар Божурски, съобщиха от пресцентъра на  Областната администрация . Блокадата, която бе организирана от протестиращи против мерките срещу разпространението на африканската чума по свинете, е вдигната. „Извинявам се на гражданите за търпението, което се наложи да проявят, въпреки сериозните за тях затруднения заради блокадата. Изказвам благодарност за съдействието на кмета на Община Сливен Стефан Радев, на директора на ОДМВР ст. комисар Димитър Величков, на началника на РУ на МВР – Сливен гл. инспектор Димитър Кикьов, както и на служителите на реда, които бяха на терен”, заяви Чавдар Божурски. След като на 14 август свиневъдите заявиха, че напускат протеста, кметът на Община Сливен Стефан Радев издаде заповед за прекратяването му. \r\nГлавният път в участъка на сливенското с. Крушаре бе блокиран на 2 август от неколцина протестиращи срещу предприетите мерки в 20-километровите зони около промишлените свинекомплекси. Областният управител бе инициатор на редица срещи с тях, информира за исканията им земеделския министър Десислава Танева и многократно ги призова да спазват законите, като преместят протеста встрани от главния път и освободят движението. Със съдействието на институциите в Сливен не бяха допуснати инциденти по време на протеста.", "date": "2019.08.15", "title": "Сливен: Блокадата край Крушаре е вдигната, възстановено е движението по главния път Сливен – Ямбол"}
{"url": "http://www.focus-news.net/news/2019/08/15/2689644/adelina-stefanova-hram-vavedenie-bogorodichno-blagoevgrad-dneshniyat-praznik-se-naricha-uspenie-bogorodichno-za-da-se-izbegne-negativniya-smisal-na-dumata-smart.html", "text": "Народното наименование на празника Успение на Пресветата Божия Майка е Голяма Богородица. Това каза за  Радио „Фокус“ – Пирин  Аделина Стефанова, църковен уредник в храма „Въведение Богородично“ – Благоевград. Тя отбеляза, че на църковно-славянски „успение“ означава заспиване, но завинаги, в смисъл умиране. „Целта празникът да се нарича така е да се избегне негативния смисъл на думата смърт, затова макар и да се нарича успение, това означава не край, а начало на нов живот, събуждане за друг живот, възкресение и успокоение на душата“, посочи Стефанова. Богородица била на 64 години, когато ѝ се явил Архангел Михаил с палмово клонче в ръка, казвайки ѝ, че скоро Бог ще я призове. „Изпълнена с велика радост Светата Майка събрала пръсналите се по света апостоли и им съобщила новината, легнала на одъра с палмовото клонче в ръка и чакала. Сам Христос дошъл с ангелите и отнесъл душата ѝ, а тялото погребали в пещера край Йерусалим. От апостолите само Тома не успял да дойде на погребението, бил далеч, чак в Индия“, допълни уредникът на храм „Въведение Богородично“. Богородица е погребана в пещера край Гетсимания, като входът е затворен с камък. „Когато няколко дни по-късно го отварят, за да се поклони пред светицата закъснелият апостол Тома, намират само плащеницата ѝ\", отбеляза Аделина Стефанова. \r\nЛивия НИНОВА", "date": "2019.08.15", "title": "Аделина Стефанова, храм „Въведение Богородично“ - Благоевград: Днешният празник се нарича Успение Богородично, за да се избегне негативния смисъл на думата смърт"}
{"url": "http://www.focus-news.net/news/2019/08/15/2689650/kyustendil-v-grada-shte-se-provede-tarzhestvena-tseremoniya-za-vrachvane-na-nagradite-ot-festivala-veliki-uchiteli.html", "text": "В града ще се проведе тържествена церемония за връчване на наградите от фестивала „Велики учители”. Това съобщи за  Радио „Фокус” – Кюстендил  Иван Андонов, председател на читалище „Братство”. Церемонията ще започне от 18.00 часа в голямата зала на читалището. Ще бъдат наградени участниците и в клавирния конкурс „Виктор Мержанов”. Програмата предвижда и гала-концерт на лауреатите на конкурса.  Музикалното събитие се провежда под патронажа на кмета на Община Кюстендил – Петър Паунов, Посолството на Руската федерация в България и Посолството на  Китайската народна република. \r\nВенцеслав ИЛЧЕВ", "date": "2019.08.15", "title": "Кюстендил: В града ще се проведе тържествена церемония за връчване на наградите от фестивала „Велики учители”"}
{"url": "http://www.focus-news.net/news/2019/08/15/2689647/sliven-blizo-4-000-sa-imenitsite-v-obshtinata-koito-praznuvat-na-uspenie-bogorodichno.html", "text": "Близо 4 000 са имениците в Общината, които празнуват на  Успение Богородично. Това съобщиха от пресцентъра на  Община Сливен . \r\nВ община Сливен дамите, носещи името Мария са 3323. От тях 2451 са с постоянен адрес в града. Името Марияна носят общо 705 жени, като в Сливен те са 586. \r\nМъжете с името Мариян в община Сливен са 336. От тях 254 са с постоянен адрес в град Сливен. 135 са представителките на нежния пол, носещи името Мара. 91 от тях живеят в града. С името Мариана са регистрирани 318 жени в община Сливен, като 283 от тях са с постоянен адрес в града под Сините камъни. \r\n52 са мъжете с името Мариан. От тях 46 са от Сливен, а останалите от населените места на общината. Господата с името Марио са общо 52. От тях 46 са с постоянен адрес в града. Името Мариела носят 126 дами, като 105 от тях са с постоянен адрес в град Сливен.", "date": "2019.08.15", "title": "Сливен: Близо 4 000 са имениците в Общината, които празнуват на  Успение Богородично"}
{"url": "http://www.focus-news.net/news/2019/08/15/2689653/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще поставим акцент върху това, че през тази година в Дупница ще започне изпълнението на втория етап от предвидените ремонтни дейности в жилищен комплекс „Бистрица”. Ще чуем архитектът по проекта Григор Перчеклийски. Общинското ръководство в Дупница и частни инвеститори работят по изграждането на иновативен еко парк-галерия. Идеята на инвестиционното намерение е този парк да бъде разположен в землището на близкото до общинския център село Дяково, а в него да се провеждат и обучения на студенти от специфични специалности. По темата ще чуем  Емил Гущеров, председател на Общински съвет – Дупница.  Дневен център за пълнолетни лица с увреждания в града отваря врати и набира потребители. Социалната услуга вече е делегирана от държавата дейност и предоставя възможност на 20 възрастни хора с различни по степен и вид увреждания да получават ежедневно помощ от квалифицирани специалисти, а в същото време да бъдат ангажирани в разнообразни дейности през целия ден. Темата ще продължим със социалния експерт към община Дупница Стефи Илиева. В разгара на летния сезон общината в Дупница обяви Зелен телефон с екологична насоченост. Събеседник в предаването ще бъде Христо Апостолов, пресаташе на Община Дупница. \r\n \r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.08.15", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/08/15/2689651/burgas-dokumentalen-film-za-kauzata-cherno-more-chisto-ot-plastmasa-shte-bade-izlachen-v-lyatno-kino-yavorov-v-pomorie.html", "text": "На 17 август от 21.00 часа в Лятно кино „Яворов“ ще бъде излъчен „Wind2Win Море на вятъра“ – документален филм за каузата „Черно море, чисто от пластмаса“. Това съобщиха от пресцентъра на  Община Поморие . Лентата разказва историята на двамата сърфисти и техния нетрадиционен начин да насочват вниманието на хората към проблема със замърсяването на морето и прекомерната употреба на пластмаса, която не се рециклира с десетки години. Със силата на човешкия дух и желанието за промяна Илияна Стоилова и Йоан Колев прекосяват разстоянието от 300 км от Дуранкулак до Резово за 3 дни с уиндсърфове. Целта е да се вдигне шум по темата със замърсяването на водата с пластмасови отпадъци и да се даде отговор на два изключително важни въпроса: Колко точно е замърсено морето ни? Какво можем да направим, за да го променим?  \r\nВходът е свободен.", "date": "2019.08.15", "title": "Бургас: Документален филм за каузата „Черно море, чисто от пластмаса“ ще бъде излъчен в Лятно кино „Яворов“ в Поморие"}
{"url": "http://www.focus-news.net/news/2019/08/15/2689655/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Служителите на Европейския парламент побесняха заради внезапно увеличение на цените в стола на учреждението и заявиха, че това оставя „най-демократичната европейска институция с най-недемократичното обедно меню“, пише европейската редакция на  Politico  в материал, представен без редакторска намеса. \r\nУвеличенията, извършени през последните дни, докато повечето членове на ЕП и служителите на Парламента са на почивка или работят извън Брюксел, повишиха цените на някои от продуктите с 25% и повече – и предизвикаха официално оплакване от синдикатите на европейските служители. \r\nЕдна порция пържени картофки, която преди това струва две евро, сега струва 2,50 евро – увеличение с 25%, докато цената на супата du jour — oignon a la cheddar се увеличи космически до 1 евро от 80 цента, също с 25%. \r\nУвеличенията включват добавяне на белгийски данък добавена стойност, който по-рано не бе таксуван за институцията, както и повишаване на цените, които съвпадат с подписване на нови договори с частни доставчици, които влязоха в сила на 5 август. \r\n„Супата е едно, но салата и дори кафето са много по-скъпи“, каза един служител на Парламента от Полша, докато хрупаше порция апетайзери за 8 евро. \r\nГоворителят на парламента заяви, че промените, включително новите такси за ДДС в Брюксел и планът за издаване на нови договори на нови доставчици, са били съобщени на членовете на ЕП и служителите, както преди, така и след публикуването на новия търг през декември 2018 г. \r\nЕдин съюз обаче се подигра с обяснението на Парламента, позовавайки се на последните фискални директиви на ЕС, като каза, че предишната директива относно ДДС е от 2006 г. И служителите на Парламента се оплакват, че по-високите цени, съвпадащи с новите договори за доставчици, никога не са били обявени предварително, което е довело до шок, докато те са зареждали  подносите си през последните дни. \r\nЗа да се добави сол, а може би табаско, в раната, служителите на Парламента забелязват, че цените в столовете на Европейската комисия и Съвета са чувствително по-ниски – институциите, за които мнозина в парламента смятат, че вече получават ненужно благоприятно отношение от пресата и обществото. \r\nАко смятате, че няма основа за междуинституционални съперничества в Брюксел, освен отвратителни разногласия по отношение на миграционната политика и дългосрочния бюджет на ЕС, помислете отново: Цената на супата сама е причина работниците в Парламента да се побъркат \r\nВ четвъртък супа от боб от борлоти и паста в столовата в Берлеймон, изпълнителният щаб на Комисията, беше предложена само за 63 цента. В Парламента органичният минестрон беше 1,30 евро, дори по-скъп от супата с лук от 1 евро. (Не се разсейвайте от въпроса кой яде супа през август. Това е Брюксел, където палта често са необходими и по това време на годината). \r\nВъв всеки случай ситуацията не се различава с лятната кухня. Салатения бар? Чудовищните 1,30 евро на 100 грама в Парламента в сравнение с 82 цента за 100 грама в Комисията. \r\nИли какво ще кажете за вегетарианска чиния? Зеленчуков кус-кус беше 7,50 евро в Парламента в четвъртък, в сравнение с едва 4,95 евро за вегетариански вариант на Комисията: чили грах карне. \r\nА какво ще кажете за Съвета - където държавните и правителствените ръководители се събират за срещите на върха (и за собствените си специално приготвени ястия)? Всички ресторанти са затворени в момента - може би доказателство в подкрепа на заявлението на председателя на Комисията Жан-Клод Юнкер, че Съветът работи само на непълно работно време. \r\nНо дори когато са отворени, цените в столовите на Съвета все още са по-ниски, отколкото в Парламента. \r\nПържолите в столовата Justus Lipsius на Съвета (сега затворен за целогодишен ремонт) никога не струваха повече от 8 евро, казаха дългогодишни служители и това включваше безалкохолна напитка. В Парламента ентрекотът е 11,50 евро в сравнение с 9,17 евро за контрафиле (най-близкото сравнение) в Комисията или само 6,01 евро за обикновен стейк де боф. \r\nПредставителите на парламента заявиха, че една от причините за сравнително по-високите им цени е решението за премахване на субсидиите за данъкоплатците, които все още продължават да съществуват в другите институции - което означава, че всъщност цените са по-демократични, тъй като европейските избиратели не се радват на субсидирани обеди. \r\nСпоред протокола от заседание на служителите на Парламента през март, субсидиите, които някога струваха на европейските данъкоплатци 5 милиона евро или повече на година, на практика са елиминирани, а годишният бюджет за обществено хранене намаля до под 1 милион евро. (Парламентът управлява столове в Брюксел, Страсбург и Люксембург). \r\n„Краят на преките хранителни субсидии през 2015 г. и постепенното ценообразуване, свързано с развитието на цените на хранителните продукти на пазара, позволиха намаление от 70 процента в бюджета на Парламента, отпуснат за сектора на храните и ресторантьорството“, каза говорителят на парламента Делфин Колард пред Politico. \r\nКолард каза, че таксата за ДДС \"не означава, че цените автоматично са с 12 процента по-високи от преди\". Някои заведения за обществено хранене вече бяха начислявали данъка, каза тя, а новите цени отразяват и премахването на субсидиите. \r\nРаботниците на Парламента обаче заявиха, че по-високите цени, начислени от новите доставчици, са само едно от няколкото увеличения през последните години, които по-рано са привлекли оплаквания. И когато се комбинират с налагането на 12-процентов ДДС, който по-рано не беше прилаган, те казват, че увеличението на цените в процентна база е далеч надминало всяко увеличение на заплатата. \r\nНезависимо от цените, храната в Парламента е сравнително добра, казаха служители и една бърза дегустация изглежда потвърди тази присъда. Определено не е като НАТО, където някои служители на Алианса оприличават храната в столовата с атака с химическо оръжие срещу свободния свят. \r\nВсе пак, в епоха от нула до отрицателни лихвени проценти и продължителна ниска инфлация в много страни от еврозоната, увеличението от 25 процента на всичко изглежда неразумно. \r\nСпоред служителите на профсъюзите, това не е просто неразумно, но несъобразно, като се има предвид, че много служители, които използват столовата, не са с голяма власт, високоплатени политически помощници, а скромно компенсирани секретари, портиери, служители по сигурността и, е, работници от столовата. \r\nИ дори най-добрата храна в стола продължава да е... храна от стола - факт, който по някакъв начин влиза в по-ясен фокус в контекста на повишаването на цените. \r\nНапример, заслужава ли порция предястие mille-feuilles de légumes (които изглеждаха подозрително като куца лазаня) с цена от 8 евро? Или какво ще кажете за същата цена за другото предястие: чиния с нарязана шунка (суха и крехка в краищата) с малко твърдо сварено яйце, маруля и домат? \r\nНаистина ли парче от чийзкейк в Парламента струва наистина 4,70 евро, особено когато тортите и пайовете в Комисията могат да се предлагат само за 2,74 евро? \r\nВ известие до персонала, Генерална дирекция „Инфраструктура и логистика“ на Парламента каза, че служителите получават много повече храна при новия режим - те също получават по-питателни възможности и по-екологосъобразни операции. И данъкоплатците спестяват благодарение на един единствен голям договор, който се раздели на осем различни концесии с различна големина, казаха служители. \r\n„Според новите договори офертата за кетъринг ще бъде допълнително усъвършенствана, включително нови менюта със здравословни, свежи и качествени съставки, разширен избор на хранителни вещества, намаляване на използването на материали за еднократна употреба и подход без отпадъци, нов дизайн, модерна комуникация, позволяваща на членовете и персонала да се информират по-добре ида получават обратна връзка и удължено работно време“, се казва в бележката. „Всички договори имат силно екологично и социално измерение и постепенно ще предлагат напълно безплатни услуги.“ \r\n„Всеки ресторант ще продължи да предлага ежедневно ястие на фиксирана цена, като допълнително намаление се отпуска на обучаващите се и студентите“, добавя бележката, отбелязвайки, че 12-процентовият ДДС е намалената ставка за храна. \r\nЕдин служител на Парламента, който разнасяше купа с лукова супа, призна, че цените са по-високи, но не изглеждат възмутителни. Служителят, който не би дал името си, но говореше с ясно изразен френски акцент, призна, че храната не е лоша, но бързо добави: „Мисля, че е по-добре в Страсбург.“ \r\n*** \r\n  Според оценка, публикувана от Евростат на 14 август, , сезонно коригираният БВП нараства с 0,2% както в еврозоната (EA19), така и в ЕС28 през второто тримесечие на 2019 г. в сравнение с предходното тримесечие. През първото тримесечие на 2019 г. БВП е нараснал с 0,4% в еврозоната и с 0,5% в ЕС28, пише базираното в Брюксел издание  New Europe . \r\nБроят на заетите лица нараства с 0,2% както в еврозоната, така и в ЕС28 през второто тримесечие на 2019 г. в сравнение с предходното тримесечие. През първото тримесечие на 2019 г. заетостта нарасна с 0,4% както в еврозоната, така и в ЕС28. \r\n*** \r\n  Джереми Корбин разкри плановете си да блокира Брекзит без сделка като стане „временен“ премиер с помощта на бунтовниците в управляващата Консервативна партия, пише вестник  London Evening Standard . \r\nЛидерът на основната британска опозиционна Лейбъристка партия призова фракциите да свалят Борис Джонсън с вот на недоверие. Той обеща, че ако стигне до властта ще отложи излизането на Великобритания от Европейския съюз, ще назначи предсрочни избори и ще проведе кампания за нов референдум с опция за оставане в Съюза. \r\nПредседателят на работническото движение заяви, че администрацията ще бъде „строго ограничена във времето“ и поиска подкрепа от водещите бунтовни тори във вота на недоверие, който планира да поиска „при първа възможност, когато сме сигурни в успеха“. \r\nНо Либералдемократите не са съгласни, че именно Корбин е правилният човек да оглави временното правителство, докато от Даунинг стрийт го разкритикуваха, че възнамерява „да отмени референдума“. \r\nПо-рано в сряда Джонсън предупреди, че шансовете за Брекзит без сделка са все по-големи и той се придържа към своя „направи или умри“ ангажимент да изкара Обединеното кралство от ЕС на 31 октомври. \r\nКорбин написа в писмо: „Правителството няма мандат за Брекзит без сделка и референдумът от 2016 година не дава мандат за излизане без споразумение. По тази причина възнамерявам да внеса вот на недоверие при първата възможност, когато сме сигурни в успеха. След успешен вот на недоверие срещу правителството, аз, като лидер на опозицията, ще поискам доверието на Общините за насрочване на парламентарни избори и обезпечаване на нужното удължаване на Член 50, за да го направя“. \r\nПреди тези избори лейбъристите ще водят кампания за втори референдум за членството в Европейския съюз с възможност за избирателите да посочат, че искат оставане в Блока. \r\nКорбин се надява обещанието неговото правителство да е само временно да е достатъчно, за да осигури подкрепата на критиците, които искат да предотвратят Брекзит. \r\nНо Суинсън, която приветства бившия депутат от торите Сара Уоласън в своята фракция, набързо потопи тези надежди, като заяви, че той не е правилният политик за тази работа. \r\n„Джереми Корбин не е човекът, който ще може да формира дори и временно мнозинство в Камарата на общините за тази работа – Очаквам, че има хора в неговата собствена партия и необходимите консервативни поддръжници, които няма да го подкрепят. Това са глупости“, заяви тя.„Това писмо чертае само нови червени линии за него и неговата позиция и не е сериозен опит да се намери правилното решение и да се изгради консенсус за спиране на Брекзит без сделка“. \r\nИан Блекфорд от Шотландската национална партия обаче приветства писмото на лидера на лейбъристите и заяви, че фракцията ще помогне за свалянето на Консервативната партия във вот на недоверие. \r\nЛиз Савил Робъртс от „Плейд Кимру“ също предложи предпазливата си подкрепа, като заяви, че партията е отворена за правителство на единството, независимо кой го оглавява, но то трябва да си постави като приоритет отмяната на резултатите от референдум за излизане от Европейския съюз. \r\nДепутатът от Зелената партия Каролайн Лукас, друга получателка на писмото, също заяви, че ще подкрепи вот на недоверие, но добави, че иска г-н Корбин да гарантира подкрепата на Лейбъристите за друг депутат да ръководи временно правителство, ако неговата кандидатура да управлява се провали. \r\nИзданието обяснява, че Корбин може да сполучи във формирането на временна администрация, ако спечели подкрепата на Камарата на общините, след като победи Джонсън на вот на недоверие с мнозинство от гласовете на депутатите. \r\nСлед това, като депутат, той може да внесе предложение за предсрочни избори, което ще мине, ако получи две трети от гласовете на народните представители в парламента. \r\nГоворител на правителството заяви: „Има ясен изобр: или Джереми Корбин като премиер, който ще отмени референдума и ще разруши икономиката, или Борис Джонсън като премиер, който зачита референдума и ще осигури повече пари за здравеопазването и повече полиция по улиците“. \r\nДепутатите от Консервативната партия Доминик Грийв, сър Оливър Летуин и Дейм Каролин Спелман също получиха писмото на лидера на лейбъристите. Както и Ник Болс, независимият депутат, който излезе от торите заради Брекзит. \r\nПо-рано  Джонсън призова Брюксел да направи компромис за договаряне на нова сделка, но заяви, че тяхната позиция вероятно ще се втвърди, колкото повече вярват, че Уестминстър може да блокира Брекзит. \r\nНеговият коментар дойде, след като Филип Хамънд направи първата си голяма намеса, откакто подаде оставка като министър на финансите и заяви, че Брекзит без сделка е „също толкова голямо предателство“ на референдума от 2016 година, колкото и да не се зачете вота на хората. \r\n*** \r\n  Изабел Диас Аюсо стана новият регионален премиер на Мадрид в сряда след двудневен дебат в местния парламент, пише левичарското испанско издание  El Pais , като посочва, че испанската столица за първи път е управлявана от коалиционно правителство – това на дясноцентристките „Народна партия“ и „Суидаданос“ („Гражданите“) с подкрепата на дясната „Вокс“. Същият формат първо бе използван за формирането на правителство на най-големия автономен регион Андалусия. \r\n„Предизвикателство, чест и привилегия е да председателствам първото коалиционно правителство“, заяви Аюсо. „Ръководителите на отдели от едната страна ще трябва да предприемат мерки от другата страна и обратно. Това ще бъде чудесно упражняване на отговорност, здрав разум и уважение към гражданите“. Лидерите на леви партии в сряда поставиха под въпрос много от плановете на Аюсо за предстоящия мандат и й припомниха историята на корупционни случаи в Народната партия. \r\nКоалиционното споразумение бе постигнато два месеца и половина след регионалните избори на 26 май и отразяват сложността на испанската политика след появата на нови фракции, като „Вокс“, „Сиудаданос“ и радикално-лявата „Подемос“. \r\nВ сряда Аюсо каза на депутатите в парламента на Мадрид, че ще изпълни програмните споразумение с „Гражданите“ и „Вокс“ „в тяхната цялост“. Тя се нуждае от гласовете на тези партии, за да поддържа мнозинството си. \r\nТова публично изявление беше искане на „Вокс“, тъй като не съществува подписан документ след отказа на Сиудаданос да се ангажира директно с дясната партия. \r\nЛидерите на левите партии поставиха под въпрос много от плановете на Аюсо за предстоящия мандат и припомниха корупцията в Народната партия. \r\n„Намаляването на данъците за сметка на увеличаването на дълга, както прави [вашата партия], без да подобрява публичните услуги, беше грешка и ще продължи да бъде така“, каза Анхел Габилондо от Социалистическата партия (СП). \r\nИзабел Сера от крайно лявата Унидас Подемос направи по-лична бележка и попита Аюсо дали смята, че ще мине много време, преди да бъде преследвана заради предполагаемата й роля в дело, свързано със заем за баща си, който остана неплатен. \r\nМеждувременно, Росио Монастерио от „Вокс“ не пропусна да припомни на НП и „Суидаданос“, че са на власт, за да „изчистят помийната яма“ и отново направи призив за опростяване на правителството (което всъщност ще се увеличи от 9 до 13 департамента). „Ние сме наясно с нашата политическа сила в това събрание. Само чрез съюз с париите, които защитават същата концепция да бъдем свободни и да бъдем себе си можем да предотвратим влизането на лявото в институциите“. \r\n„Вашият страх не е да загубите свободата си, вашият страх е да загубите властта“, заяви Габилондо, като се позова на факта, че НП управлява региона без прекъсване от 1995 година. На изборите на 26 май социалистите получиха повече места – 37 срещу 30, но подкрепата от „Суидаданос“ и „Вокс“ позволи на дясно-центристите да останат на власт.", "date": "2019.08.15", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/08/15/2689648/veliko-tarnovo-s-praznichna-sveta-liturgiya-zapochnaha-chestvaniyata-na-praznika-na-selo-arbanasi.html", "text": "С празнична света Литургия започнаха честванията за празника на великотърновското село Арбанаси. Тя бе отслужена в манастира „Успение Богородично“, който има храмов празник на Успение Богородично, предаде репортер на  Радио „Фокус“ – Велико Търново . В богослужението освен стотици миряни, се включиха и представители на местната власт във Велико Търново. Програмата продължава с традиционен турнир по ускорен шах, като победителят и тази година ще получи специалната награда на кмета на селото. От 11.00 до 15.00 часа на конната база край Арбанаси ще се проведат квалификациите по прескачане на препятствия с коне. От 15.30 часа започват изпълнения на детско естрадно студио „Румина“, които ще поздравят всички жители и гости на селото със своите песни. В 19.30 ще е официалното приветствие на кмета Тошо Кръстев, а 30 минути по-късно започва концерт на Николина Чакардъкова. \r\nЛуиза ТРАНЧЕВА", "date": "2019.08.15", "title": "Велико Търново:  С празнична света Литургия започнаха честванията на празника на село Арбанаси"}
{"url": "http://www.focus-news.net/news/2019/08/15/2689652/pss-planinski-spasiteli-okazvat-sadeystvie-na-zagubila-se-zhena-v-rayona-na-rilskite-ezera.html", "text": "Планински спасители оказват съдействие на загубила се жена в района на Рилските езера. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Планинските спасители й помагат да се ориентира. По другия случай от сутринта с контузена жена в района на хижа \"Мальовица\" автомобил на ПСС се е отправил към мястото, за да транспортира жената. \r\nДеница КИТАНОВА", "date": "2019.08.15", "title": "ПСС: Планински спасители оказват съдействие на загубила се жена в района на Рилските езера"}
{"url": "http://www.focus-news.net/news/2019/08/15/2689656/riskovo-kolichestvo-dunapren-ot-tsentralen-kanal-be-izvadeno-ot-ekipi-na-sofiyska-voda.html", "text": "Аварийни екипи на „Софийска вода“, част от Веолия, регистрираха голямо количество дунапрен при отпушването на канал в близост до мол \"София\" на бул. „Александър Стамболийски“ на 12 август. Това съобщиха от пресцентъра на  дружеството . Повече от 5 часа отне на специалистите да извадят необичайния материал. Наложи се разрязването на умишлено озовалия се в съоръжението синтетичен материал, който трайно бе запушил пропускливостта му. Не е ясно колко време дунапренът е престоял в канала, нито кой е отговорен за недобросъвестната постъпка, както и мотивите на извършителя. Със сигурност обаче е отнело доста време и усилия, за да бъдат вмъкнати подобни обемисти материали в тесния канал, още повече - незабелязано.  \r\nЕкипите на „Софийска вода“ няколко поредни дни отстраняват неблагоприятните последствия от запушването на канализационното съоръжение. Те напомнят, че водата в канализацията е силно замърсена и може да представлява сериозна опасност за здравето на хората, тъй като всяко запушване на мрежата е предпоставка за връщане на отпадъчната вода назад към жилищни и обществени сгради. \r\nВ  канализационните съоръжения са откривани и далеч по-необичайни материали, включително автомобилни гуми. Дунапрен до този момент обаче в този вид не е откриван.  \r\n„Софийска вода“ използва случая още веднъж да напомни, че за нормалното функциониране на канализационната мрежа са проблем дори и дребните отпадъци, които често попадат в нея. Една мокра кърпичка, клечки за уши, хранителен отпадък или памперс, хвърлени в канала, са достатъчни да предизвикват „тапи“ в тръбите, а от там и тежки поражения на скъпоструващите съоръжения в пречиствателната станция, споделят експерти от канализационния екип на компанията.  \r\nНай-традиционните „врагове“ на канала са твърдите мазнини, трудноразтворими компактни и големи по размер хранителни остатъци, фасове, козина от домашни любимци, санитарни принадлежности, продукти от стъкло, текстил и всевъзможни картонени опаковки, както и строителни отпадъци. В канала попадат и токсични продукти като живак, лакове и бояджийски материали, домакински препарати и фармацевтични продукти, които са сериозно изпитание в процеса на пречистване и представляват риск за околната среда. Също така при едно сериозно запушване те биха могли да проникнат в мазета и приземни етажи на сгради и да се превърнат в потенциална опасност за здравето.  \r\n„Софийска вода“ се обръща с настойчива молба към всички жители на столичния град да подават сигнали на безплатния телефон на дружеството 0800 1 21 21, онлайн чрез сайта www.sofiyskavoda.bg или Фейсбук профила на дружеството, в случай че станат свидетели на подобни недобросъвестни постъпки. Така биха предотвратили евентуална здравословна или имуществена щета за своите съграждани и много неудобства, включително за себе си.", "date": "2019.08.15", "title": "Рисково количество дунапрен от централен канал бе извадено от екипи на „Софийска вода“"}
{"url": "http://www.focus-news.net/news/2019/08/15/2689659/burgas-aktyorat-dimitar-rachkov-otkriva-lyatnoto-kino-v-morskata-gradina.html", "text": "Безплатно лятно кино под звездите събира жителите и гостите на Бургас от 16 август от 21 септември в Морската градина. Те ще могат да гледат 12 култови филма в шест поредни уикенда на най-големия екран у нас. Първата прожекция е на 16 август от 20.00 часа, а старт ще даде любимецът Димитър Рачков. Това съобщиха от пресцентъра на  Община Бургас . Специалната инициатива е избрана от феновете на „Бургаско“ пиво в рамките на кампанията „Виж Звездите“, подкрепена от Община Бургас. \r\nВ продължение на повече от месец, жителите на Бургас и областта имаха възможност да гласуват на сайта www.burgasko.bg и да изберат обществената кампания, която да се реализира в града: изграждане на мобилна обсерватория в Морската градина, лятно кино или плажен спортен комплекс на Централния плаж. С 44% от гласовете, феновете решиха победителят да бъде безплатното лятно кино, което ще се открие този петък на 16-и август в Приморския парк, в близост до спирката на ул. „Константин Величков“. \r\nКампанията е подкрепена от актьора Димитър Рачков, който участва в клиповете на инициативата за социални летни преживявания. Бургаско създаде три дизайнерски кена, които визуализираха възможностите за забавни и полезни градски активности в разгара на сезона. \r\nПреди всяка прожекция, зрителите ще могат да участват в интерактивна игра, в която през своите смарт устройства ще отговарят на въпроси, свързани с предстоящия филм. Наградите в кратките куизове с кино въпроси ще бъдат безплатни пуканки и колекционерски кенове „Бургаско“. \r\nСъзвездие от български и световни актьори като Том Харди, Джъд Лоу, Александър Алексиев, Том Ханкс, Филип Аврамов, Вин Дизел, Иван Бърнев и Майкъл Фасбендър ще посрещне гостите на най-голямото кино на открито у нас с капацитет от 300 седящи места. Всеки ще може да гледа тези звезди под открито небе в компанията на освежаващия вкус на Бургаско.", "date": "2019.08.15", "title": "Бургас: Актьорът Димитър Рачков открива лятното кино в Морската градина"}
{"url": "http://www.focus-news.net/news/2019/08/15/2689658/kmetat-na-sofiya-yordanka-fandakova-4000-5000-leva-na-mesets-ikonomiya-se-ochakvat-v-bolnitsa-sheynovo-sled-remonta.html", "text": "4000-5000 лева на месец икономия се очакват в болница \"Шейново\" след ремонта. Това каза кметът на София Йорданка Фандъкова след инспекция на ремонтните дейности на II САГБАЛ \"Шейново\", предаде репортер на  Агенция „Фокус“ . \"Смятам, че е наш дълг да се грижим за общинските болници\", каза Фандъкова. По думите и, през последните години е подобрена средата в болницата. \"През последните години успяхме да ремонтираме родилното отделение, да направим подобрения, да инвестираме в апаратура, но тази година приключва санирането на сградата заедно с допълнителни мерки за енергийна ефективност\", коментира тя. Кметът добави, че се очаква намаление на разходите за енергия. \"Очакваме намаление на разходите както за топлоенергия, така и за електроенергия в порядъка между 20 % и 25 %\", поясни тя и добави, че тези средства остават в болницата и ще бъдат използвани за оборудване, но и за заплати на акушери и санитари. \"Най-важното за една болница това е екипът и\", заяви Фандъкова и благодари на екипа на болницата за работата им.  \r\nНадежда ИВАНОВА", "date": "2019.08.15", "title": "Кметът на София Йорданка Фандъкова: 4000-5000 лева на месец икономия се очакват в болница \"Шейново\" след ремонта"}
{"url": "http://www.focus-news.net/news/2019/08/15/2689654/kathimerini-pozharat-na-evbeya-e-ogranichen-do-prolom-dalech-ot-zastrashenite-sela.html", "text": "Усилията в нощта срещу четвъртък на близо 400 пожарникари, подпомогнати от по-слабите ветрове, ограничиха горския пожар на остров Евбея в пролом, далеч от село Платания, което бе под непосредствена заплаха в сряда, пише електронното издание на вестник  Kathimerini . \r\nОбщо 382-а пожарникари с 98 машини се бориха на стръмния терен през цялата нощ, за да овладеят огъня. Те бяха подпомогнати от войници, 38 доброволци и 16 други машини, осигурени от местните власти и доброволците. Малко след зазоряване в четвъртък, в 06:30 местно време, към силите се присъединиха пет хеликоптера. Противопожарните самолети и вертолети не могат да гасят през нощта. Хеликоптерите се считат за по-подходящи за целенасочени действия в стръмното дефиле. Въпреки всички тези усилия, огънят все още бушува вътре в дефилето, като поглъща силно запалими борови дървета. \r\n \r\nПревод и редакция:", "date": "2019.08.15", "title": "Kathimerini: Пожарът на Евбея е ограничен до пролом далеч от застрашените села"}
{"url": "http://www.focus-news.net/news/2019/08/15/2689657/sofiya-vav-vrazka-s-priemane-na-tol-sistemata-na-16-avgust-v-nisi-shte-se-provede-preskonferentsiya.html", "text": "Във връзка с приемането на Електронната система за събиране на пътни такси на база изминато разстояние – тол, ще се проведе пресконференция на 16 август 2019 г. от 11.00 часа в сградата на Научноизследователския строителен институт (НИСИ) на бул. „Никола Петков“ 86. Това съобщиха от пресцентъра на  Агенция „Пътна инфраструктура“ .", "date": "2019.08.15", "title": "София: Във връзка с приемане на тол системата на 16 август в НИСИ ще се проведе пресконференция"}
{"url": "http://www.focus-news.net/news/2019/08/15/2689660/sport-patyat-kam-barselona-minava-prez-zaporozhie.html", "text": "ЦСКА продължава европохода си тази вечер от 20:00 часа сре­щу Заря Луганск в Запорожие. Армейците са в по-лоша позиция, след като първият дву­бой завърши наравно 1:1 и съперникът има предимство с гол на чужд терен. Въпреки това предводи­телят на „червените“ Люпко Петрович едва ли ще изневери на познатия си стил на игра. \r\n \r\nЕлиминиране на Заря днес ще изстреля ЦСКА в плейофите на Лига Европа и визита в Барсело­на на Еспаньол (с домакинство срещу Арда преди сблъсъка в Ис­пания). \r\n \r\nНа мача в Запорожие се очакват между 6000 и 8000 зрители.", "date": "2019.08.15", "title": "Спорт: Пътят към Барселона минава през Запорожие"}
{"url": "http://www.focus-news.net/news/2019/08/15/2689661/sofiya-bezplatnite-sms-uslugi-na-chez-elektro-osiguryavat-udobstvo-na-klientite.html", "text": "Над 177 000 клиенти имат активна регистрация за безплатните sms услуги, предоставяни от „ЧЕЗ Електро България“ АД – известие преди предстоящо прекъсване на електрозахранването и проверка на сметката. От началото на тази година Дружеството изпрати близо 194 000 кратки съобщения, от които около 4% са за проверка на сметка, а с останалите 96% дружеството е напомнило на клиентите, че са пропуснали стандартния срок за плащане на сметката си. През периода януари – юли регистрациите за sms услуги достигнаха близо 15 000. Това съобщиха от пресцентъра на  \"ЧЕЗ Електро България\" АД .  \r\nВсеки месец между 20 000 и 26 000 регистрирани потребители получават напомняне, че са пропуснали стандартния срок за плащане на сметката си. Над 1 000 клиенти предпочитат ежемесечно да проверяват текущите си задължения за електроенергия чрез sms. Проверката се извършва с кратко съобщение с текст „smetka“ на 170077, без увеличение на цената, според конкретния тарифен план на клиента. Всички разходи по изпращане на информативните sms-и се поемат от „ЧЕЗ Електро България“ АД. \r\nИзползването на тези услуги би могло да спести средства и неудобства на клиентите, особено по време на летните отпуски, когато може да се пропусне срокът за плащане на месечната сметка.  \r\nПроверката на сметка и предупреждение преди прекъсване са достъпни за клиентите на мобилните оператори А1, Теленор и Виваком. Услугите могат да се заявят онлайн на www.cez.bg; с изпращане на кратко съобщение на 170077 със съдържание цифрите на клиентския номер; в центровете за клиенти на „ЧЕЗ Електро България“ АД и в офисите на „Изипей“. Регистрацията за sms услугите на Дружеството е безплатна. При регистрация чрез sms на 170077 клиентът заплаща еднократно изходящото съобщение според тарифния си план, без увеличение на цената. \r\nПолучаването на електронни известия преди прекъсване на захранването е напълно безплатно за клиентите на „ЧЕЗ Електро България“ АД. Услугите се активират в рамките на 24 часа след извършване на регистрацията. При смяна на мобилния оператор, във връзка с техническото осигуряване на услугата, е необходимо клиентът своевременно да уведоми за това Дружеството на телефон 0700 10 010, на info@cezelectro.bg или в Център за клиенти на „ЧЕЗ Електро България“ АД.", "date": "2019.08.15", "title": "София: Безплатните SMS услуги на „ЧЕЗ Електро“ осигуряват удобство на клиентите"}
{"url": "http://www.focus-news.net/news/2019/08/15/2689649/zeri-kosovo-partiite-v-kosovo-prenebregnaha-iskaneto-na-sasht-velikobritaniya-frantsiya-germaniya-i-italiya.html", "text": "Политическите партии в Косово пренебрегнаха искането на страните от „Квинтата“ (САЩ, Великобритания, Франция, Германия и Италия) да отменят 100-процентовите мита върху сръбските стоки и да продължат диалога с Косово, пише на първа страница прищинският ежедневник  Zeri , като обяснява, че нито една от фракциите не е застанала на страната на твърдението, че тарифите трябва да бъдат премахнати и всички са се фокусирали върху много вероятните предсрочни парламентарни избори. \r\nБившият главен преговарящ от страна на Прищина в диалога с Белград Едита Тахири заяви, че Косово не е готово да прави такива фундаментални промени в преговорите в момент, когато се готви за избори. „В този момент, когато Косово няма легитимни институции заради факта, че правителството подаде оставка и всички партии искат избори, мисля, че Косово не е готово да продължи диалога в Брюксел. Чак, когато се формират легитимни институции, избрани чрез свободния вот на гражданите, Косово ще може да продължи диалога“. \r\nВ същото време Джета Красничи от Косовския демократически институт заяви, че на изявлението на „Квинтата“ се гледа като на подкрепа за процеса на диалога и двете засегнати партии. „За нас е важно процеса на диалога да е подкрепен от съюзническите страни и да се провежда според разпоредбите на Конституцията – от премиера в координация с президента и под надзора на парламента“, заяви Красничи. \r\n \r\nПревод и редакция:", "date": "2019.08.15", "title": "Zeri (Косово): Партиите в Косово пренебрегнаха искането на САЩ, Великобритания, Франция, Германия и Италия"}
{"url": "http://www.focus-news.net/news/2019/08/15/2689664/nsi-indeksat-na-tsenite-na-proizvoditel-v-selskoto-stopanstvo-za-vtoroto-trimesechie-na-2019-g-se-uvelichava-s-53-spryamo-sashtiya-period-na-2018-g.html", "text": "Индексът на цените на производител в селското стопанство за второто тримесечие на 2019 г. се увеличава с 5.3% спрямо същото тримесечие на 2018 година. Това сочи  статистика на Националния статистически институт (НСИ) . Индексът на цените на продукцията от растениевъдството се повишава с 5.8%, а на продукцията от животновъдството - с 4.6%. Спрямо предходната година цените на селскостопанската продукция отбелязват увеличение с 4.1%, като в растениевъдството то е с 4.9%, а в животновъдството - с 3.0%. \r\nПрез второто тримесечие на 2019 г. спрямо същото тримесечие на 2018 г. най-голямо увеличение се наблюдава в цените на картофите - с 45.9%. По-високи са цените на: зърнените култури - с 6.4%, пресните зеленчуци - с 16.3%, техническите култури - с 1.8%, и пресните плодове - с 4.8%. Цените на фуражните култури отбелязват намаление с 6.9%. Увеличение е отчетено в цените на: меката пшеница - с 9.8%, семената от репица и рапица - с 8.1%, семената от кориандър - със 74.2%, оранжерийните домати - с 19.7%, ябълките - с 36.9%, черешите - с 8.5%, и кайсиите - с 35.3%. Понижават се цените на: царевицата за зърно - с 3.1%, фуражния грах - с 31.1%, лавандулата - с 20.0%, бялото главесто зеле - с 22.0%, и на ягодите - с 10.9%. \r\nСпрямо същото тримесечие на 2018 г. цените на живите животни се увеличават с 6.4%. Увеличението  е в резултат на ръст в цените на: едрия рогат добитък - с 14.9%, козите - с 15.5%, и на свинете - с 9.5%. Без промяна остават цените на домашните птици. При животинските продукти е регистрирано увеличение в цените на: козето мляко - с 10.0%, и кравето мляко - с 3.9%. Намаление е отчетено в цените на биволското мляко - с 12.4%, овчето мляко - с 3.6%, и на кокошите яйца за консумация - с 2.2%. \r\nПрез второто тримесечие на 2019 г. спрямо 2018 г. повишаване се наблюдава в цените на: зърнените култури - с 2.9%, техническите култури - с 3.6%, пресните зеленчуци - с 21.5%,  картофите - с 48.4%, и пресните плодове - с 4.1%. Спрямо 2018 г. намаление е отчетено в цените на фуражните култури - с 6.2%. В животновъдството цените на живите животни нарастват с 6.4%, а на животинските продукти се запазват на почти същите нива - с леко увеличение от 0.6%. \r\nПрез второто тримесечие на 2019 г. спрямо 2018 г. увеличение е отчетено в цените на: меката пшеница - с 3.4%, неолющения ориз - с 26.3%, слънчогледа - с 6.3%, оранжерийните домати - с 39.4%, черешите - с 9.5%, и кайсиите - с 10.3%. По-ниски са цените на: соята - с 4.7%, лавандулата - с 20.3%, салатите и марулите - с 13.7%, и ягодите - с 10.8%. \r\nВ животновъдството през второто тримесечие на 2019 г. спрямо 2018 г. увеличение се наблюдава в цената на всички основни категории животни. Цените на свинете се увеличават с 6.6%, на едрия рогат добитък - с 14.3%, на овцете - с 5.5%, на козите - с 12.8%, и на домашните птици - с 1.5%. При животинските продукти увеличение отбелязват цените на: кравето мляко - с 0.7%, и козето мляко - със 7.0%. Намаление е отчетено в цените на биволското мляко - с 15.2%, на овчето мляко - с 3.2%, и на кокошите яйца за консумация - с 6.5%. \r\nИндексът на цените на продуктите и услугите за текущо потребление в селското стопанство за второто тримесечие на 2019 г. е по-висок с 3.1% спрямо същото тримесечие на предходната година и с 2.5% спрямо 2018 година. \r\nПрез второто тримесечие на 2019 г. спрямо съответното тримесечие на 2018 г. по-високи са цените на: посевния и посадъчния материал - с 1.7%, електроенергията и горивата - с 1.5%, минералните торове - с 10.4%, ветеринарномедицинските продукти - с 4.0%, и на фуражите - с 3.8%. По-ниски са цените на продуктите за растителна защита - с 0.8%. \r\nПрез второто тримесечие на 2019 г. спрямо 2018 г. индексът на цените на електроенергията и горивата се увеличава с 1.3%, на посевния и посадъчния материал - с 2.1%, на минералните торове - с 5.5%, на ветеринарномедицинските продукти - с 4.9%, и на фуражите - с 3.3%. Намаляват цените на продуктите за растителна защита - с 0.3%.", "date": "2019.08.15", "title": "НСИ: Индексът на цените на производител в селското стопанство за второто тримесечие на 2019 г. се увеличава с 5.3% спрямо същия период на 2018 г."}
{"url": "http://www.focus-news.net/news/2019/08/15/2689662/veliko-tarnovo-riosv-konstatira-che-nyama-zamarsyavane-na-vazduha-sled-pozhara-na-depoto-v-svishtov.html", "text": "Няма превишения на нормите за качеството на въздуха след пожара на депото в Свищов. Това сочат данни от доклад на Регионалната инспекция по околна среда и води, съобщи за  Радио „Фокус“ – Велико Търново  Милка Асенова, отговаряща за връзки с обществеността на РИОСВ. Тя уточни, че от подаване на сигнала за инцидента експертите от РИОСВ и Регионалната лаборатория непрекъснато следят данните от автоматичната станция за контрол качеството на атмосферния въздух в града. До 8.00 часа тази сутрин не са отчетени превишения на нормите на измерваните показатели: озон, серен диоксид, азотен диоксид, азотен оксид, сероводород и серовъглерод. „Още вчера беше извършена проверка на място, по време на която с мобилна апаратура в района на депото са измерени същите показатели и не са регистрирани превишения. Докато окончателно се загаси пожарът на депото, на всеки час ще се отчитат данните от системата и при превишения ще бъдат информирани представителите на местната власт и населението“, коментира още Милка Асенова. \r\nДепото е разположено югозападно от града, като на площ от 46.26 дка са депонирани 355 000 куб. м отпадъци. През 2016 година РИОСВ – Велико Търново е издала заповед за преустановяване на дейността му поради въвеждане в експлоатация на Регионална система за управление на отпадъците в регион Левски (Никопол). \r\nОбщина Свищов е предприела мерки за закриване и рекултивация на терена. На 13 август 2019 година е сключен договор с ПУДООС за финансиране на проекта на стойност над 3 млн. лв. В най-кратък срок ще започнат дейности по техническа рекултивация на депото. \r\nЛуиза ТРАНЧЕВА", "date": "2019.08.15", "title": "Велико Търново: РИОСВ констатира, че няма замърсяване на въздуха след пожара на депото в Свищов"}
{"url": "http://www.focus-news.net/news/2019/08/15/2689663/kmetat-na-sofiya-yordanka-fandakova-mezhdu-8-i-10-mln-lv-na-godina-dofinansirame-sredstvata-koito-obshtinskite-bolnitsi-poluchavat.html", "text": "На година между 8 и 10 млн. лв. дофинансираме средствата, които общинските болници получават. Това каза кметът на София Йорданка Фандъкова след инспекция на ремонтните дейности на II САГБАЛ \"Шейново\", предаде репортер на  Агенция „Фокус“ . Кметът добави, че тази година болница \"Шейново\" също е подкрепена с допълнителни средства. \"Сега в болница \"Шейново\" има 38 новородени бебета\", каза Фандъкова. По думите и, няма нищо по-ценно от здраво родени бебета. \"Над 1270 бебета са родени тук от началото на годината. Това са малките софиянци, които в бъдеще ще изграждат нашия град\", каза още тя. Йорданка Фандъкова коментира и ремонтните дейности по самата болница. \"650 000 лв. инвестирахме в санирането тази година, променена е и отоплителната инсталация\", обясни тя.  \r\nНадежда ИВАНОВА", "date": "2019.08.15", "title": "Кметът на София Йорданка Фандъкова: Между 8 и 10 млн. лв. на година дофинансираме средствата, които общинските болници получават"}
{"url": "http://www.focus-news.net/news/2019/08/15/2689667/v-umbal-sv-ekaterina-e-spasen-100-godishen-patsient-s-trombozi-i-tezhko-ritamno-narushenie.html", "text": "В Клиниката по кардиология на УМБАЛ „Св. Екатерина“ е преведен пациент на 100-годишна възраст от Клиниката по съдова хирургия, където преди това в условия на спешност е проведено оперативно лечение. Това съобщиха от пресцентъра на  УМБАЛ „Св. Екатерина“ .Болният е с тежко придружаващо ритъмно-проводно нарушение и му е поставен временен електрокардиостимулатор и в последствие постоянен еднокухинен пейсмейкър.  \r\nНезависимо от напредналата възраст на пациента и високия риск, в УМБАЛ „Св. Екатерина“ са предприети всички необходими мерки и медицински процедури за спасяването му и той ще бъде изписан в добро общо състояние още на втория ден.", "date": "2019.08.15", "title": "В УМБАЛ „Св. Екатерина“ е спасен 100-годишен пациент с тромбози и тежко ритъмно нарушение"}
{"url": "http://www.focus-news.net/news/2019/08/15/2689665/d-r-rumen-velev-vtora-sagbal-sheynovo-za-golemite-investitsii-v-bolnitsata-razchitame-na-stolichna-obshtina.html", "text": "За големите инвестиции в болницата разчитаме на Столична община. Това каза началникът на II САГБАЛ \"Шейново\" д-р Румен Велев, предаде репортер на  Агенция „Фокус“ .Той изказа своите благодарности към Столипна община и лично към кмета Йорданка Фандъкова. \"Инвестицията в болницата е около 850 000 лева. Тя е основно в санирането на сградата отвън, цялостна пидмяна на парната инсталация\", каза д-р Велев и добави, че остава още малко работа по абонатната станция. По думите му, инвестициите в болницата от последните 5 години имат 3 основни цели. \"Първо, да подобрим условията за работа и за пациентите. Втората насока, е че инвестираме в апаратура. До края на годината очакваме нов ултразвуков апарат с цветен доплер за около 60 000 лева. За големите инвестиции разчитаме на Столична община\", поясни той. Румен Велев каза, че третата насока за инвестиции е самият персонал. \"Там започваме да обучаваме специализанти по неонатология. За периода на обучение около 100 000 лева на специализант трябва да отдели болницата. Откриваме две места в неонатологията и 3 в акушерство и генология\", каза още той. \r\nНадежда ИВАНОВА", "date": "2019.08.15", "title": "Д-р Румен Велев, Втора САГБАЛ \"Шейново\": За големите инвестиции в болницата разчитаме на Столична община"}
{"url": "http://www.focus-news.net/news/2019/08/15/2689666/kmetat-na-sofiya-yordanka-fandakova-iziskvam-ot-rayonnite-kmetove-da-napravyat-speshna-proverka-na-vsichki-podlezi.html", "text": "Изисквам от районните кметове да направят спешна проверка на всички подлези. Това каза пред журналисти кметът на София Йорданка Фандъкова за инцидента в подлез на бул. \"България\" в сряда, предаде репортер на  Агенция „Фокус“ . \"За съжаление е поддала решетката на подлез на бул. \"България\" и веднага мой авариен екип се е притекъл, за да помогне на пострадалата жена\", коментира Фандъкова. Тя добави, че тази решетка ще бъде сменена веднага. \"Знаем, че подлезите са най-честите места за вандализъм. Затова трябва да бъдат проверявани ежеседмично и да се предприемат мерки, за да не допускаме подобни инциденти\", заяви кметът на София.  \r\nНадежда ИВАНОВА", "date": "2019.08.15", "title": "Кметът на София Йорданка Фандъкова: Изисквам от районните кметове да направят спешна проверка на всички подлези"}
{"url": "http://www.focus-news.net/news/2019/08/15/2689668/nsi-obshtiyat-dohod-sredno-na-litse-ot-domakinstvo-prez-vtoroto-trimesechie-na-2019-g-e-1547-lv.html", "text": "Общият доход средно на лице от домакинство през второто тримесечие на 2019 г. е  \r\n1 547 лв. и спрямо същия период на 2018 г. се повишава с 4.9%. Това сочи  статистика на Националния статистически институт (НСИ) . \r\nВ структурата на общия доход с най-висок относителен дял e доходът от работна заплата (57.8%), следван от доходите от пенсии (27.6%) и от самостоятелна заетост (6.2%). Спрямо второто тримесечие на 2018 г. относителният дял на дохода от работна заплата нараства с 1.1 процентни пункта, доходът от пенсии намалява с 0.5 процентни пункта, а доходът от самостоятелна заетост намалява с 0.4 процентни пункта. \r\nВ номинално изражение през второто тримесечие на 2019 г. в сравнение със същото тримесечие на 2018 г. доходите средно на лице от домакинство по източници на доход се променят, както следва: \r\n- Доходът от работна заплата нараства от 835 на 894 лв. (със 7.0%). \r\n- Доходите от пенсии нарастват от 413 на 427 лв. (с 3.4%). - Доходът от самостоятелна заетост намалява от 97 на 95 лв. (с 1.8%). \r\n- Доходите от социални обезщетения и помощи нарастват от 35 на 46 лв. (с 33.0%).  \r\nПрез второто тримесечие на 2019 г. относителният дял на паричния доход на домакинствата в общия доход е 99.1%, а делът на дохода от натура е 0.9%. \r\nОбщият разход на лице от домакинство през второто тримесечие на 2019 г. е 1 402 лв. и се увеличава с 5.3% спрямо същото тримесечие на 2018 година.  \r\nВ структурата на общия разход с най-голям относителен дял са разходите за храна (31.4%), следвани от разходите за жилище (15.5%), данъци и социални осигуровки (14.2%) и разходите за транспорт и съобщения (11.7%). \r\nКато абсолютни стойности през второто тримесечие на 2019 г. в сравнение със същото  тримесечие на 2018 г. видовете разходи средно на лице от домакинство се променят, както следва: \r\n- Разходите за храна и безалкохолни напитки се увеличават от 419 на 440 лв. (с 5.0%). \r\n- Разходите за алкохолни напитки и цигари се увеличават от 59 на 61 лв. (с 4.4%). \r\n- Разходите за облекло и обувки намаляват от 44 на 43 лв. (с 3.2%). \r\n- Разходите за жилище (вода, електроенергия, отопление, обзавеждане и поддържане на дома) нарастват от 213 на 217 лв. (с 2.3%). \r\n- Разходите за здравеопазване се увеличават от 77 на 96 лв. (с 25.0%). \r\n- Разходите за транспорт и съобщения нарастват от 161 на 165 лв. (с 2.5%). \r\n- Разходите за свободно време, културен отдих и образование нарастват от 53 на 57 лв. (със 7.0%). \r\n- Разходите за данъци и социални осигуровки се увеличават от 182 на 200 лв. (с 9.5%). \r\nПрез второто тримесечие на 2019 г. настъпва промяна в потреблението на основни хранителни продукти средно на лице от домакинство в сравнение със същото тримесечие на 2018 година. Увеличение се отчита в потреблението на месо - от 8.6 на 8.9 кг, и яйца - от 39 на 40 броя. При повечето хранителни продукти има намаление на консумацията. По-съществено намалява потреблението на: хляб и тестени изделия - от 21.3 на 20.4 кг, зеленчуци - от 19.0 на 18.0 кг, кисело мляко - от 7.9 на 7.5 кг, и плодове - от 8.9 на 8.5 килограма. Без промяна остава потреблението на месни произведения, сирене, зрял фасул и захар.", "date": "2019.08.15", "title": "НСИ: Общият доход средно на лице от домакинство през второто тримесечие на 2019 г. е 1547 лв."}
{"url": "http://www.focus-news.net/news/2019/08/15/2689670/kmetat-na-sofiya-yordanka-fandakova-predstoi-da-vzema-reshenie-dali-da-se-kandidatiram-za-kmet-na-stolitsata.html", "text": "Предстои да взема решение дали да се кандидатирам за кмет на столицата. Това каза кметът на София Йорданка Фандъкова след инспекция на ремонтните дейности на II САГБАЛ „Шейново\", предаде репортер на  Агенция „Фокус“ . „През това време наистина имаме много работа\", добави Фандъкова. Тя каза още, че София е в разгара на строителния сезон. „Не само пътна инфраструктура се ремонтира, а и училища, детски градини, болници и поликлиники. София има нужда от много работа, за да продължи промяната и развитието\", поясни кметът. Фандъкова коментира, че наред с работата се обмислят и новите приоритети за столицата. „Моята работа е да правя всичко възможно да се де подобрява средата в града и да формулираме новите идеи и планове за развитие на София\", каза още тя.  \r\nНадежда ИВАНОВА", "date": "2019.08.15", "title": "Кметът на София Йорданка Фандъкова: Предстои да взема решение дали да се кандидатирам за кмет на столицата"}
{"url": "http://www.focus-news.net/news/2019/08/15/2689674/shumen-dvizhenieto-po-patya-shumen-radko-dimitrievo-shte-se-osashtestvyava-v-ednata-lenta-poradi-instalirane-na-tol-sistema.html", "text": "До 17 ч. днес движението по път ІІ-73 Шумен – Радко Димитриево при км 7 ще се осъществява в една лента поради инсталиране на оборудване за нуждите на ТОЛ системата.Това съобщиха от пресцентъра на  Агенция \"Пътна инфраструктура\" . \r\nШофьорите е необходимо да се движат с повишено внимание и съобразена скорост, като спазват указанията на \"Пътна полиция\". \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.08.15", "title": "Шумен: Движението по пътя Шумен - Радко Димитриево ще се осъществява в едната лента поради инсталиране на тол система"}
{"url": "http://www.focus-news.net/news/2019/08/15/2689671/sitel-makedoniya-vanshniyat-ministar-na-yaponiya-e-na-poseshtenie-v-sarbiya.html", "text": "Министърът на външните работи на Япония Таро Коно в четвъртък е на посещение в Сърбия, предава скопският телевизионен канал  „Сител“ . \r\nТой е първият японски министър на посещение в страната от 18 години. \r\nПредвидено е Коно да се срещне със сръбския си колега Ивица Дачич. \r\n \r\nПревод и редакция:", "date": "2019.08.15", "title": "„Сител“ (Македония): Външният министър на Япония е на посещение в Сърбия"}
{"url": "http://www.focus-news.net/news/2019/08/15/2689673/pazardzhik-izzeha-blizo-9-kg-nelegalno-vneseno-zlato-ot-targovski-obekt-v-grada.html", "text": "Мащабна полицейска акция осъществиха в рамките на няколко дни служителите от сектор „Противодействие на икономическата престъпност“, съобщиха от  ОДМВР - Пазарджик . В операцията са взели участие още данъчни инспектори от ТД НАП-Пловдив, служители от Областната инспекция по труда и Областна дирекция  „Безопасност на храните“. Вчера полицаите извършили проверка на магазин в центъра на областния град, обособен за продажба на мобилни телефони и аксесоари. Оказало се, че там се предлагат за продажба накити и украшения от злато. Ползватели на магазина са трима мъже от Пазарджик. При извършеното претърсване в него, както и в жилищата, обитавани от тримата, органите на реда открили общо 8.9 килограма изделия от злато – гривни, колиета, пръстени, обеци, медальони. Накитите не са декларирани по времето на вноса им от съседна страна, обектът не е лицензиран за продажба на изделия от благородни метали. Данъчните инспектори установили и липсата на касови бонове при контролни покупки от магазина. Очаква се днес той да бъде запечатан и подложен на щателна проверка от служителите на приходната администрация. Мъжете са задържани в ареста за срок от 24 часа, а намерените изделия от благородни метали са иззети. По случая е образувано досъдебно производство за престъпление по чл. 251, ал.1 от Наказателния кодекс.", "date": "2019.08.15", "title": "Пазарджик: Иззеха близо 9 кг нелегално внесено злато от търговски обект в града"}
{"url": "http://www.focus-news.net/news/2019/08/15/2689672/premierat-boyko-borisov-dnes-otbelyazvame-uspenie-bogorodichno-chestiti-i-blagosloveni-da-sa-vsichki-imennitsi.html", "text": "Днес отбелязваме Успение Богородично - един от големите християнски празници. Честити и благословени да са всички именици! Това написа в социалната мрежа  \"Фейсбук\"  премиерът Бойко Борисов по повод Успение Богородично.", "date": "2019.08.15", "title": "Премиерът Бойко Борисов: Днес отбелязваме Успение Богородично - честити и благословени да са всички именници"}
{"url": "http://www.focus-news.net/news/2019/08/15/2689675/makfaks-makedoniya-golyam-pozhar-na-pristanishteto-v-bar-izgoryaha-nyakolko-koraba.html", "text": "В голям пожар в пристанището на Бар тази сутрин изгоряха няколко кораба, предава агенция  „Макфакс“ . \r\nПожарът е избухнал в 05:20 местно време в частта на порта, където се намират рибарските съдове. \r\nПламъците са унищожили напълно деветметров рабарски кораб на руски гражданин, от който, според ноефициална информация, пожарът се е разпространил към няколко по-големи дървени лодки. \r\n \r\nПревод и редакция:", "date": "2019.08.15", "title": "„Макфакс“ (Македония): Голям пожар на пристанището в Бар, изгоряха няколко кораба"}
{"url": "http://www.focus-news.net/news/2019/08/15/2689669/pazardzhik-v-selo-popintsi-e-vazstanovena-traditsiyata-na-uspenie-bogorodichno-da-se-otbelyazva-praznikat-na-seloto.html", "text": "В село Попинци е възстановена традицията да се отбелязва празникът на населеното място на 15 август. Това каза за  Радио „Фокус” – Пазарджик  кметът на селото Стоянка Ставрева. Тя обясни, че този празник е бил изоставен, въведена е друга дата, а е имало и период от време, в който празник на селото не е правен. „Предложението беше съгласувано и с обществения съвет. Надявам се, че през тази година възродената традиция да се запази, защото и църквата в селото носи името „Успение Богородично” и на 15 август отбелязва храмов празник”, коментира Ставрева. Тя допълни, че освен празника на този ден се раздава и курбан за здраве на всички жители на село Попинци. \r\nАлбена ЖИЛЕКОВА", "date": "2019.08.15", "title": "Пазарджик: В село Попинци е възстановена традицията на Успение Богородично да се отбелязва празникът на селото"}
{"url": "http://www.focus-news.net/news/2019/08/15/2689679/biser-demerdzhiev-obshtinski-mladezhki-savet-asenovgrad-iskame-da-badem-most-mezhdu-mladite-hora-i-predstavitelite-na-obshtinata.html", "text": "Искаме да бъдем мост между младите хора и представителите на Общината. Това каза за дневния информационен блок „Добър ден“ на  Радио „Фокус“  един от председателите на „Общински младежки съвет-Асеновград“ Бисер Демерджиев по повод церемонията по награждаването на деца, прославили името на Асеновград, която се проведе вчера. По думите му наградените деца са благодарни за провеждането на инициативата. Те са изключително амбициозни, имат големи планове за бъдещето си и се трудят усърдно, за да постигат своите успехи, обясни той. „Когато се зароди идеята за награждаването на деца, прославили името на града, очаквахме, че ще има такива, които имат медали от конкурси и състезания, но не бяхме чак толкова добре информирани. Останахме приятно изненадани от това, че в Община Асеновград има държавни, балкански, републикански, европейски и световни шампиони по спортни танци, от музикални конкурси и най-различни други спортове. Децата са прекрасни и са постигнали успехи в световен мащаб“, обясни  Бисер Демерджиев. Той каза още, че „Общински младежки съвет-Асеновград“ стимулира младите и подкрепя свежите им идеи. Съветът организира и различни инициативи с благотворителна цел, добави един от председателите.  \r\nЕлеонора ЧОЛАКОВА", "date": "2019.08.15", "title": "Бисер Демерджиев, „Общински младежки съвет-Асеновград“: Искаме да бъдем мост между младите хора и представителите на Общината"}
{"url": "http://www.focus-news.net/news/2019/08/15/2689677/predsedatelyat-na-parlamenta-tsveta-karayancheva-golyama-bogoroditsa-e-chestit-praznik-na-vsichki-i-nay-veche-na-imennitsite.html", "text": "Голяма Богородица е! Честит празник на всички, и най-вече на имениците! Това написа председателят на 44-ото Народно събрание Цвета Караянчева в профила си във  \"Фейсбук\" . \"Скъпи Марии, нека това прекрасно име да ви закриля и да ви носи радост и здраве и да пълни сърцата ви с доброта и състрадание!\", пише още Караянчева.", "date": "2019.08.15", "title": "Председателят на парламента Цвета Караянчева: Голяма Богородица е - честит празник на всички и най-вече на именниците"}
{"url": "http://www.focus-news.net/news/2019/08/15/2689678/pri-nesaglasuvani-izkopni-i-remontni-deynosti-na-teritoriyata-na-sgradata-na-vik-sofiya-beshe-skasan-kabel-sredno-naprezhenie-na-chez.html", "text": "При несъгласувани изкопни и ремонтни дейности на територията на сградата на ВиК - София беше скъсан кабел средно напрежение на ЧЕЗ Разпределение България. Това съобщиха от пресцентъра на  ЧЕЗ . В резултат без електрозахранване останаха клиенти на компанията в кварталите Дружба и Горубляне в София, както и в село Герман. ЧЕЗ Разпределение незабавно изпрати аварийни екипи за отстраняване на повредата и ще възстанови електрозахранването по най-бързия възможен начин. Компанията призовава за спазване на изискванията на дружеството при извършване на подобни дейности с цел осигуряване на спокойствието на гражданите.", "date": "2019.08.15", "title": "При несъгласувани изкопни и ремонтни дейности на територията на сградата на ВиК - София беше скъсан кабел средно напрежение на ЧЕЗ"}
{"url": "http://www.focus-news.net/news/2019/08/15/2689676/pazardzhik-15-sa-tsarkvite-v-oblastta-koito-nosyat-imeto-na-bozhiyata-mayka.html", "text": "15 са църквите в областта, които носят името на Божията майка. Това сочи  справка в Националния регистър на храмовете в България . Най-голямата и най-посещавана от тях е катедралната църква „Успение на Пресвета Богородица” в Пазарджик. Тя е най-старият християнски храм в Пазарджик и един от символите на града. Обявена е за архитектурно-строителен и художествен паметник на културата с национално значение. Храмове, носещи името на Божията Майка, има и в градовете Панагюрище, Батак, Велинград и Пещера. Някои от тях отбелязват храмовия си празник на 8 септември, когато е Рождество на Пресвета Богородица. Църквите в селата Баткун, Бошуля, Ветрен дол, Калугерово, Огняново, Паталеница, Семчиново, Попинци, Цар Асен и Фотиново също носят името на Богородица и в повечето от тези населени места днес освен храмов има и селски празник.", "date": "2019.08.15", "title": "Пазарджик: 15 са църквите в областта, които носят името на Божията майка"}
{"url": "http://www.focus-news.net/news/2019/08/15/2689681/aktsenti-v-predavaneto-ekologichen-rezonans-na-radio-fokus.html", "text": "В Созопол възникна напрежение заради изграждане на център за опасни битови отпадъци край село Атия. Оправдано ли е недоволството хората? Необходимо ли е да се тревожат те? Отговорите на тези и други въпроси очаквайте в предаването  „Екологичен резонанс“  на  Радио „Фокус“  от инж. Тонка Атанасова, директор на РИОСВ – Бургас. \r\nПрез летния сезон опасността от пожари нараства. Основни причини за това са засушаването и небрежността на хората при боравене с открит огън. Пожарите в горски масиви са едни от най-сложните за овладяване. Те се разпростират на големи площи и загубите от тях са внушителни. Възстановяването на горите изисква много време, за това трябва да знаем как да ги опазим. За безопасност през летния пожароопасен сезон ще разговаряме с инж. Владимир Чапкънски – началник на отдел „Контрол и охрана – Север“ към Дирекция „Национален парк Рила“. \r\n \r\n Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.08.15", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/08/15/2689680/dobrich-pet-naseleni-mesta-v-obshtina-dobrichka-sa-s-narusheno-vodopodavane-zaradi-avarii.html", "text": "Пет населени места в община Добричка са с нарушено водоподаване заради аварии, съобщиха от ВиК- Добрич, предаде кореспондент на  Радио „Фокус” – Варна . Това са селата Бенковски, Безводица, Свобода, Пчелино и Ведрина. В областта с нарушено водоподаване са също в община Балчик - в кв. „Левски“ по ул. „Хр. Ботев“ и с. Соколово; в община Каварна - с. Топола и с. Хаджи Димитър; в община Тервел - с. Орляк; в община Генерал Тошево - с. Преселенци и с. Калина; в община Шабла - с. Тюленово. В Добрич с нарушено водоподаване бул. „3-ти март“ 102. \r\nЖулиета НИКОЛОВА", "date": "2019.08.15", "title": "Добрич: Пет населени места в община Добричка са с нарушено водоподаване заради аварии"}
{"url": "http://www.focus-news.net/news/2019/08/15/2689682/sliven-tri-kvartala-i-vilna-zona-v-grada-sa-bez-voda.html", "text": "Прекъснато е водоподаването в кв. „Ново село“, кв. „Българка“, кв. „Сини Камъни“ и вилна зона „Дюлева река“. Това съобщиха от  водоснабдителното дружество , обслужващо областта. Поради авария в тези квартали е прекъснато водоподаването до 15.00 часа.", "date": "2019.08.15", "title": "Сливен: Три квартала и вилна зона в града са без вода"}
{"url": "http://www.focus-news.net/news/2019/08/15/2689687/varhovniyat-administrativen-sad-othvarli-zhalbata-sreshtu-izgrazhdaneto-na-natsionalno-hranilishte-za-nisko-i-srednoaktivni-radioaktivni-otpadatsi.html", "text": "Петчленен състав на Върховния административен съд на Република България отхвърли жалбата срещу решение на Върховния административен съд от 15 ноември миналата година, касаещо легитимността на Оценката на въздействието върху околната среда (ОВОС) на съоръжението. Това съобщиха от пресцентъра на  Върховния административен съд . Това означава, че решението на Министъра на околната среда и водите от 2016 г. за одобрение на осъществяването на инвестиционното предложение за изграждане на Национално хранилище за погребване на ниско- и средноактивни радиоактивни отпадъци (НХ РАО) е в сила и няма пречки за изграждането на хранилището. Решението е окончателно и не подлежи на обжалване. Публикувано е на 13 август 2019 г. \r\nСъвременното общество генерира ниско и средно радиоактивни отпадъци постоянно. В области и индустрии като енергетиката, медицината, промишлеността, селското стопанство и науката такива отпадъци се създават ежедневно. Дори устройства, които използваме в бита, като пожароизвестителите, например, в един момент се превръщат в радиоактивен отпадък. Управлението им включва целенасочено и планирано събиране, обработване и отговорно съхраняване. За да бъде завършен напълно цикълът на тяхното управление, преработените и кондиционирани радиоактивни отпадъци трябва да бъдат погребвани завинаги в постоянно хранилище, което гарантира трайно и надеждно изолиране от човека и от околната среда.   \r\nРеализацията на този сложен проект е възложена с правителствено решение на Държавно предприятие „Радиоактивни отпадъци“ (ДП РАО) през 2005 г. Целият процес оттогава досега се провежда при активна информационна политика, а плановете за изграждане на НХ РАО са подложени на широко обществено обсъждане.  \r\nПрез 2011 г. инвестиционното предложение за „Изграждане на Национално хранилище за краткоживеещи ниско- и средноактивни радиоактивни отпадъци” беше детайлно представено на три обществени обсъждания, проведени в град Козлодуй, в село Хърлец и в град Бекет, Румъния.  \r\nПрез 2015 г. ДП РАО проведе серия от срещи за обществено обсъждане на актуализирания Доклад за оценка на околна среда (ДОВОС) на  НХ РАО. Тогава Министерството на околната среда и водите (МОСВ) определи 11 населени места, в които бе проведено обществено обсъждане: община Козлодуй и село Хърлец, на чиято територия е площадка „Радиана“, както и общините Мизия, Вълчедръм, Хайредин, Оряхово, Борован, Лом, Криводол, Бойчиновци и Бяла Слатина. Докладът или подробно резюме към него, както книги и формуляри за становища бяха изложени на публичен достъп в 51 различни места в 30-километровата зона около АЕЦ „Козлодуй”, в чиято непосредствена близост е площадка „Радиана”. Пълният ДОВОС и всички други съпътстващи документи – на български и английски език, бяха публикувани предварително, в законоустановените срокове, на Интернет страниците на ДП РАО, МОСВ и Европейската банка за възстановяване и развитие (ЕБВР). \r\nПрез 2016 г. ДП РАО проведе обществено обсъждане на проекта за НХ РАО и в град Крайова, Румъния.  \r\nНа 23 декември 2016 г. МОСВ издаде Решение по ОВОС № 7-7/2016 г.  за одобряване осъществяването на инвестиционно предложение „Изграждане на национално хранилище за погребване на ниско- и средноактивни радиоактивни отпадъци – по технология за погребване на ниско- и средноактивни радиоактивни отпадъци в многобариерно инженерно приповърхностно хранилище траншеен тип”  с възложител Държавно предприятие „Радиоактивни отпадъци”. На 5 май 2017 г. Председателят на Агенцията за ядрено регулиране издаде  Разрешение за строителство на   НХ РАО. На 9 юни 2017 г. в  „Държавен вестник” бе публикувано разрешение за строеж на НХ РАО на площадка „Радиана“, издадено от Министерството на регионалното развитие и благоустройството на ДП РАО (Разрешение за строеж № РС-21/25.05.2017 г.).", "date": "2019.08.15", "title": "Върховният административен съд отхвърли жалбата срещу изграждането на Национално хранилище за ниско- и средноактивни радиоактивни отпадъци"}
{"url": "http://www.focus-news.net/news/2019/08/15/2689685/nim-pri-redovnite-arheologicheski-prouchvaniya-na-kaliakra-e-otkrito-bogato-pogrebenie-ot-xiv-vek-na-neizvesten-do-momenta-aristokrat.html", "text": "При редовните археологически проучвания на Калиакра е открито богато погребение от XIV век на неизвестен до момента аристократ. Това съобщиха от пресцентъра на  Националния исторически музей. \r\nРазкопките се провеждат под научното ръководство на доц. д-р Бони Петрунова, директор на Националния исторически музей. Тя проучва средновековната морска столица на България от 2004 година. Финансирането на разкопките през 2019 година е от Министерство на Културата и Община Каварна. \r\nЗа последните 16 сезона са откривани множество богати погребения на калиакренската аристокрация, но за пръв път се открива погребение на наследник на Палеолозите, Господин на Калиакра и вероятно родственик на Балик и Добротица (известни в историята като владетели на Добруджанския деспотат през XIV век).  \r\nВ гроба археологическият екип разкри богати дарове, които дават възможност да се възстанови ритуала по изпращането на младия покойник. Погребението е извършено през втората половина на XIV век, като ямата е оформена върху скалата с ограждане от камъни. Благородникът е бил положен в ковчег, от който има добре запазени следи. Лицето му е било покрито с луксозна материя, върху тялото му са поставени дарове и стъклен съд, в който според тогавашните вярвания са се събирали сълзите на оплаквачките. Най – впечатляващият предмет от гробните дарове е масивен златен пръстен, който разкри името на погребания – Георги, както и знатното му потекло. Пръстенът е от известния „Калоянов тип“, но с много по–детайлна и изящна украса по халката, изображение на гълъб, надпис и монограм на императорската фамилия в Константинопол.  \r\nПроучванията на средновековния некропол ще продължат до края на август, като през 2019 година Националният исторически музей ще публикува каталог на миналогодишната находка от Калиакра –„Татарска плячка“, която съдържа 950 предмета от злато и сребро.", "date": "2019.08.15", "title": "НИМ: При редовните археологически проучвания на Калиакра е открито богато погребение от XIV век на неизвестен до момента аристократ"}
{"url": "http://www.focus-news.net/news/2019/08/15/2689689/burgas-natovareno-e-dvizhenieto-na-izhod-za-leki-i-tovarni-avtomobili-na-gkpp-malko-tarnovo.html", "text": "Натоварено е движението на изход за леки и товарни автомобили на ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образувани големи колони от автомобили и преминаването се осъществява без съществено забавяне. \r\nМария ПОПЧЕВА", "date": "2019.08.15", "title": "Бургас: Натоварено е движението на изход за леки и товарни автомобили на ГКПП „Малко Търново“"}
{"url": "http://www.focus-news.net/news/2019/08/15/2689688/dobrich-vyara-i-religii-e-edin-ot-sedemte-turisticheski-marshruta-koito-predlaga-regionalniyat-istoricheski-muzey.html", "text": "Регионалният исторически музей (РИМ) - Добрич предлага разнообразни туристически маршути с образователен характер и тематична насоченост, предаде кореспондентът на  Радио „Фокус” – Варна . Маршрутите са седем, еднодневни, с различна тематика. Един от тях е наречен „Вяра и религии“. За него разказва специалистът в РИМ – Добрич Ивелина Романова: „Този туристически маршрут включва няколко обекта, като стартът е изложбата „Икони от Добруджа“, която е експонирана в Художествената галерия. Един акцент на музея ни. Тя е изключително интересна със своите оригинали – икони от XVII – XIX век. Те представят предимно тревненски майстори зографи. Известни са имената на иконописците Захария Цанюв, Койчо Досюв, Недко Тодорович, които са оставили изключително иконно богатство в Добруджа и една трайна следа. Тези икони са част от нашата национална съкровищница“. Маршрутът включва посещение на църквата „Св. Георги“. Тя е интересен архитектурен паметник. Напомня за стила на Колю Фичето. Строена е през 1843 година. Била е опожарявана по време на Руско-турската война. Впоследствие е изградена отново върху основата на стария храм. Иконостатът е оригинален и е паметник на културата. Там иконите също са дело на тревненски майстори иконописци. Стенописите са дело на един майстор от Дебърско – Кузма Блаженов. В тази църква е било създадено и първото килийно училище в добруджанския град. Недалеч от центъра е друг интересен православен храм – „Св. троица“. Той е трикорабен, с купол. Известен е с това, че там възниква първото възрожденско училище в Добрич. Маршрутът представя и една арменска църква, също текеджамията в Етнографския комплекс „Старият Добрич”. Тя е един от малкото паметници на културата – прекрасен образец на мюсюлманската култова архитектура от периода ХV – ХІХ в. \r\nЖулиета НИКОЛОВА", "date": "2019.08.15", "title": "Добрич: „Вяра и религии“ е един от седемте туристически маршрута, които предлага Регионалният исторически музей"}
{"url": "http://www.focus-news.net/news/2019/08/15/2689691/veliko-tarnovo-v-strazhitsa-se-otbelyazva-50-godishninata-na-grada.html", "text": "Отбелязват се 50 години от обявяването на Стражица за град. Това съобщиха за  Радио „Фокус“ – Велико Търново  от Общината. По традиция, програмата започна с литургия, която бе отслужена в храма „Рождество Богородично“. Последва тържественото вдигане на знамената на Общината на България и Европейския съюз, както и откриване на нов паметен кът „50 години Стражица“, който се намира пред сградата на Общината. В 17.00 часа е предвидено посрещане на официалните гости, а час по-късно започва и тържествената сесия на Общинския съвет, на която ще бъдат официално обявени новите почетни граждани на Стражица, които тази година са трима. В 19.00 часа те ще бъдат представени пред обществеността в летния кино-театър „Рачко Ябанджиев“. Вечерта ще завърши с концерт на Васил Найденов и фолклорен ансамбъл „Шоплука“ в летния театър и с празнични илюминации.", "date": "2019.08.15", "title": "Велико Търново: В Стражица се отбелязва 50-годишнината на града"}
{"url": "http://www.focus-news.net/news/2019/08/15/2689693/montana-dve-detsa-ot-varshets-sa-namerili-i-varnali-izguben-skap-mobilen-telefon.html", "text": "В първата неделя на август две 11-годишни момчета от Вършец са открили скъп смартфон в градския парк. Това съобщиха от пресцентъра на  МВР . Децата не се поколебали, отишли веднага в близкото Районно управление и предали изгубената вещ на дежурните полицейски служители. Днес директорът на ОДМВР - Монтана ст. комисар Пламен Томов се срещна с тях в РУ - Вършец. В присъствието на състава на Районното управление им благодари сърдечно за честната им постъпка. Като знак на признателност за проявената морална постъпка той им връчи благодарствени писма, в които се посочва, че поведението им е пример за подражание за хората от всички възрасти.", "date": "2019.08.15", "title": "Монтана: Две деца от Вършец са намерили и върнали изгубен скъп мобилен телефон"}
{"url": "http://www.focus-news.net/news/2019/08/15/2689692/burgas-mariana-pramatarova-predstavya-knigata-si-sakralno-chudesata-blizo-do-nas-po-vreme-na-festivala-s-kniga-na-plazha.html", "text": "Премиерата на най-новата книга на  журналистът Марияна Праматарова ще се състои на 18 август в Експозиционен център \"Флора\", съобщиха от пресцентъра на  Община Бургас . Представянето на книгата \"Сакрално: Чудесата близо до нас\" е включено във фестивала \"С книга на плажа\". Събитието се организира от Община Бургас и  Регионална библиотека \"Пейо Яворов\" - Бургас.  \r\nМариана Праматарова е доктор по културно-историческо наследство. Живее и работи в Бургас. Пише поезия, публицистика и проза.   В книгата \"Сакрално: Чудесата близо до нас\" са представени православни манастири и светци, места с чудодейни мощи, лечебни води и чудотворни икони, които се намират близо до нас - в България, Гърция, Румъния, Северна Македония, Турция и на Балканите. Повечето от описаните места и светци са свързани с българската история, култура и православна традиция, но има и такива, които са непознати на широката публика и  се нуждаят от повече гласност. В този смисъл книгата има познавателно значение и информативен характер. Подходяща е за всички, които се интересуват от туризъм, поклоннически пътувания, история, култура, и които с вяра пристъпват светите места за да потърсят подкрепа в трудни моменти и благодат в щастието си, защото: \"Всичко, каквото бихте поискали в молитва, вярвайте, че ще получите и ще ви бъде дадено\". (Марк 11:24). Вярата, надеждата и любовта са най-важните неща в живота и това не бива да забравяме никога. \r\nНа културно-историческа тематика са и следните книги от същия автор: \"Искри от вечността\", 2008 \"Бургаски музи по света\", 2009  \"Градове, храмове, колоси\", 2011 \"Културно-историческото наследство и новите медии - трансформации и модерности\", 2015.", "date": "2019.08.15", "title": "Бургас: Мариана Праматарова представя книгата си „Сакрално: Чудесата близо до нас\" по време на фестивала „С книга на плажа\""}
{"url": "http://www.focus-news.net/news/2019/08/15/2689683/rtk-kosovo-mitata-ostavat-ako-veseli-oglavi-novoto-pravitelstvo-na-kosovo.html", "text": "Заместник-председателят на Демократическата партия на Косово (ПДК) Мемли Красничи заяви, че вносните мита върху стоките от Сърбия и Босна и Херцеговина ще останат в сила, ако лидерът на фракцията Кадри Весели оглави новото правителство, предава обществената  „Радио и телевизия Косово“ (RTK) . \r\n„За съжаление, митата станаха „завеса“, с която се покриват всички други проблеми и въпроси в Косово. Когато ги наложихме, това беше решение, с което искахме да протестираме срещу дипломатическата агресия на Сърбия, а сега то стана като цел, а не средство. Премиерът Рамуш Харадинай ги превърна в цел. Имахме предложение в координация със съюзниците на Косово да отменим митата“, заяви той. \r\n \r\nПревод и редакция:", "date": "2019.08.15", "title": "RTK (Косово): Митата остават, ако Весели оглави новото правителство на Косово"}
{"url": "http://www.focus-news.net/news/2019/08/15/2689686/plovdiv-v-bachkovskiya-manastir-sas-sveta-bozhestvena-liturgiya-otbelyazvat-uspenie-na-sveta-bogoroditsa.html", "text": "Бачковската обител празнува своя храмов празник, съобщиха за  Радио „Фокус“- Пловдив  от манастира. Братството на манастира и игуменът на светата обител отправят смирена покана към православния народ за съвместно отпразнуване Успението на нашата Майка небесна, Пресветата Дева, в посветения й манастир. Да изпълним думите на Спасителя: „Дето са двама в мое име и аз съм посред тях!”, та в благодатно единение приемем закрилата и застъпничеството Богородично от Чудотворната икона на Христовата майка, с която сама е удостоила Бачковската обител. \r\nВ 18:00 ч. вчера в манастира бе отслужена Вечерня с опело на Света Богородица. \r\nТази сутрин започна с Плолунощница, а в 08:00 ч. е отслужена Утреня. В 09:00 ч.  започна Света Божествена литургия, която продължава. \r\nЦветана ТОНЧЕВА", "date": "2019.08.15", "title": "Пловдив: В Бачковския манастир със Света божествена литургия отбелязват Успение на Света Богородица"}
{"url": "http://www.focus-news.net/news/2019/08/15/2689690/prof-kostadin-dinchev-folklorist-narodnoto-vyarvane-glasi-che-na-uspenie-bogorodichno-tryabva-da-se-pomogne-na-razkayal-se-greshnik.html", "text": "Народното вярване гласи, че на Успение Богородично трябва да се помогне на разкаял се грешник. Това каза за  Радио „Фокус“ – Пирин  проф. Костадин Динчев, български фолклорист, носител на орден „Стара планина“ втора степен и „Почетен гражданин на Благоевград“. По думите му според друго схващане от този празник започва да настъпва края на лятото и с него завършва така наречения „Богородичен пост“. „Постът представлява преход от едно състояние в друго. На много места от двете страни на Струма и Места на този ден се колят курбани, които се опяват от свещеника, а в черквата  се носят плодове и мед от пчелите. Раздава се богородична погача за здраве на цялото семейство и особено на малките деца, помага се на разкаял се грешник. Постът и въздържанието имат за цел своеобразно да ни пречистят. На този ден се правят и общоселски събори, край църкви и манастири носещи името на християнската светица майка, готвят се курбани за цялото население“, каза още проф. Динчев. Той добави, че такива събирания се правели в село Богородица, днес Сестрино, Петричко, в село Кашина и в село Катунци. „В миналото в село Капатово, Петричко в дните около Голяма Богородица жените не ходели да перат на реката, а дори и вкъщи. „Преселниците от Беломорието в село Калапот твърдят, че на този ден палели малък огън пред портите, който всички прескачали за здраве. В песните, посветени на Богородица и Христо, тя се срещала като жена – божия майка, която се мъчи от Игнажден до Коледа, та да се роди рожба. В песнопенията наблюдаваме едно сливане на традицията с канона, едно общуване на древните езически празници с каноничното християнство“, посочи проф. Динчев. \r\nЛивия НИНОВА", "date": "2019.08.15", "title": "Проф. Костадин Динчев, фолклорист: Народното вярване гласи, че на Успение Богородично трябва да се помогне на разкаял се грешник"}
{"url": "http://www.focus-news.net/news/2019/08/15/2689694/api-dvizhenieto-po-pat--813-v-rayona-na-selo-shuma-pri-km-2-se-izvarshva-v-edna-lenta-dvuposochno-poradi-patnotransportno-proizshestvie.html", "text": "Движението по път III-813 в района на село Шума при км 2 се извършва в една лента двупосочно поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Необходимо е шофьорите да се движат с повишено внимание и съобразена скорост, като спазват указанията на „Пътна полиция\".", "date": "2019.08.15", "title": "АПИ: Движението по път III-813 в района на село Шума при км 2 се извършва в една лента двупосочно поради пътнотранспортно произшествие"}
{"url": "http://www.focus-news.net/news/2019/08/15/2689695/desetki-se-vklyuchiha-v-litiynoto-shestvie-s-chudotvornata-ikona-na-sveta-bogoroditsa-navrah-praznika-na-varna.html", "text": "Десетки жители и гости на Варна се включиха днес преди обед в общоградското литийно шествие около Катедралния храм „Св. Успение Богородично“ по случай празника на града, предаде репортер на  Радио „Фокус“ – Варна . По традиция, шествието беше предвождано от Духовия оркестър на Военноморските сили, а след музикантите, военни моряци носеха чудотворната икона на Божията майка. Малко преди шествието да тръгне, на площад „Св. Св. Кирил и Методий“, пред събралото се множество, в присъствието на Варненския и Великопреславски митрополит Йоан, представителите на държавната и местната власт, общественици и граждани, бяха издигнати флаговете на Варна и на Европейският съюз, както и националното знаме. Още от 9 часа в Катедралния храм започна архиерейска Света литургия. Тя беше отслужена лично от Варненския и Великопреславски митрополит Йоан. Стотици се редяха на опашка от сутринта, за да могат да влязат и да запалят свещ за здраве навръх празника Голяма Богородица, както и да се поклонят и да оставят цветя пред иконата на Света Богородица. Служби имаше и в останалите църкви в града, където и към този час продължават да се стичат много хора. Празничната програма днес във Варна продължава с редица събития. От 15 ч. до 19 ч. до Аквариума ще има образователни игри за водния свят, организирани от световната природозащитна организация WWF. От 18.30 ч. Богдан Томов ще пее за децата на сцена Раковина в Морската градина. По традиция в 20 ч. в Летния театър ще започне церемонията по връчване на почетни звания и отличия. За настроението на зрителите ще се погрижат ансамбъл „Варна“, камерният ансамбъл „Св. Йоан Кукузел – Ангелогласния“, квартет „Светоглас“, Донко Марков и група „Вакали“. В 20.30 ч. на пл. „Независимост“  е началото на традиционния концерт със солисти и оркестър на Държавната опера – Варна, с диригент Кръстин Настев. Събитията са организирани от Община Варна, със съдействието на Военноморските сили и Варненската и Великопреславска митрополия. \r\n \r\nДиана СТОЕВА", "date": "2019.08.15", "title": "Десетки се включиха в литийното шествие с чудотворната икона на Света Богородица навръх празника на Варна"}
{"url": "http://www.focus-news.net/news/2019/08/15/2689684/blagoevgrad-parvi-sluchay-na-afrikanska-chuma-po-svinete-e-registriran-v-oblastta.html", "text": "Първи случай на африканска чума по свинете е регистриран в Област Благоевград, положителна проба е дало намерено в Кресна умряло прасе. Това стана ясно по време  на свиканата от областния управител на Благоевград извънредна епизоотична комисия, предаде репортер на  Радио „Фокус“ – Пирин . Заразеното животно е било намерено в река Струма край града. На срещата бяха обсъдени мерките, които ще бъдат предприети във връзка с установения случай на африканска чума. \r\n Очаквайте подробности. \r\nЛивия НИНОВА", "date": "2019.08.15", "title": "Благоевград: Първи случай на африканска чума по свинете е регистриран в областта"}
{"url": "http://www.focus-news.net/news/2019/08/15/2689699/izpalnitelnata-komisiya-na-gerb-utvardi-kandidatite-za-kmetove-na-ruse-plovdiv-i-haskovo.html", "text": "На свое заседание днес Изпълнителната комисия на ГЕРБ се запозна с проведени номинационни събрания за кандидати за кметове и утвърди Диана Иванова за кандидат за кмет на община Русе, съобщиха от пресцентъра на  ПП ГЕРБ . В момента Иванова е директор на Професионалната гимназия по облекло в града. Тя е магистър по „Автоматизация на производството“ от РУ „Ангел Кънчев“. Освен това през 2018 г. е отличена с наградата „Директор на годината“ на Синдиката на българските учители, притежава и грамота „Посланик на Русе“ за високи постижения и принос към подобряването на имиджа на Русе и утвърждаването му като модерен и културен европейски център. Присъдено ѝ е и почетното отличие „Неофит Рилски“ за дългогодишна цялостна високопрофесионална трудова дейност в системата на народната просвета на МОН. \r\nНа същото заседание членовете на ИК на ГЕРБ утвърдиха Здравко Димитров като кандидат за кмет на Пловдив. В момента Димитров е областен управител на Пловдив. Той е завършил Пловдивския университет „Паисий Хилендарски“ като бакалавър по „Спортна икономика“, след което защитава магистратури по „Психология“, „Публична администрация“ и „Финансов мениджмънт“. Димитров е награден от министъра на отбраната с медал за принос към Министерството на отбраната, а през 2015 г. е отличен с най-високото църковно отличие „Св. Апостол Ерм“. Той е и дългогодишен състезател по баскетбол, а от 1994 г. до 2007 г. президент на БК „Академик“ - Пловдив. Иван Тотев остава областен координатор на ГЕРБ в града. \r\nЗа кмет на Хасково Изпълнителната комисия на ГЕРБ утвърди кандидатурата на Станислав Дечев. В момента той е областен управител на Хасково. Дечев е магистър по \"Автоматика и системотехника\" от пловдивския филиал на Техническия университет в София. Работил е в ДФ „Земеделие” – Хасково, бил е и общински съветник в Хасково.", "date": "2019.08.15", "title": "Изпълнителната комисия на ГЕРБ утвърди кандидатите за кметове на Русе, Пловдив и Хасково"}
{"url": "http://www.focus-news.net/news/2019/08/15/2689700/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Все повече се засилва натиска върху Сърбия, както и Република Сръбска, да изоставят политиката си на военен неутралитет и да влязат под чадъра на НАТО, а последното от поредицата порицания към Белград бе отправено чрез изявлението на Квинтата за по-скорошно разрешаване на косовския въпрос, пише белградският ежедневник  „Вечерне новости“  в материал, представен без редакторска намеса. \r\nПеторката в състав САЩ, Великобритания, Германия, Франция и Италия поиска от Сърбия да спре да лобира за оттегляне на признанията на независимостта на Косово, за да бъде възобновен диалога с Прищина, а всичко това е с целта „по-широка евроатлантическа на двете държави“. \r\nСъбеседниците на „Новости“ посочват, че споменаването на тази добре позната мантра не е пуста „езикова формулировка“, а сериозна аларма за това, какви са намеренията на някои от великите сили на Балканите. Белград обаче казва, че опитите да се използва защитата на националните интереси на Сърбия във връзка с Косово като „жетон“  в играта на привличане към военни блокове също са неподходящи и неприемливи. \r\nМинистърът на отбраната Александър Вулин казва за Новости, че Сърбия е свободна и суверенна държава и „никой чужденец не трябва да се тревожи за нас или да представя своите желания и очаквания като наши“. \r\n„Докато президентът Сърбия ръководи Сърбия и е върховен главнокомандващ на Армията, докато съм министър на отбраната, ще бъдем военно неутрални и ще взимаме решенията сами. Сами избираме как ще се оборудваме и укрепваме. Никой не може да очаква от Сърбия да не се бори за себе си и своите интереси, както и не може да очаква президентът Вучич да промени политиката на военен неутралитет. Вместо искане, в деня, когато си спомняме за убитите сръбски деца от Гораждевац, беше по-подходящо да получим подкрепа за възобновяване на разследването на онова ужасяващо и ненаказано престъпление или поне съболезноване за нашата болка“. \r\nВъншният министър Ивица Дачич също посочва фалшивта уравниловка, която страните от Квинтата се опитат да направят между действията на Белград и Прищина: \r\n„Оказва се, че Прищина имаше право да въвежда мита, защото Белград води кампания за оттегляне на признаването! Ще продължим да лобираме, тъй като нашата цел е броят на страните, които признават независимостта на Косово, да падне под половината от броя на членовете на ООН. Тяхното желание е Косов да стане член на всички международни организации, да бъде признато от колкото се може повече страни, а Сърбия трябва да приветства всичко това“ \r\nЗападът обаче очевидно бърза да закръгли политическото си влияние и сигурността в региона. Докато руският посланик в Белград Александър Боцан-Харченко предупреждава за явно пренебрежение към позицията на Сърбия по отношение на военния неутралитет, неговият колега от САЩ, Кайл Скот, в сряда отново заяви, че „е дошъл моментът да се сложи край на конфликтите от 90-те години на миналия век и призова Белград и Прищина да възобновят веднага диалога“. \r\nВъншнополитическият анализатор Неманя Старович изтъква за „Новости“, че изявлението на „Квинтата“ най-добре отразява цялата мощ на инерционните сили, които се опитват да задържат големите държави , що се отнася до подхода към балканските проблеми: \r\n„Твърденията за евроатлантическа интеграция, които предполагат присъединяване към ЕС, както и към НАТО, са механично приложение на установената формула от дипломатически служители, участващи във „петорния формат“ без сериозно обмисляне на позицията на Сърбия, чийто военен неутралитет официално е одобрен от всички държави от Квинтата. През последните две години проблемът с Косовобеше повдигнат на много по-високо ниво на международната арена и за разлика от по-ранен период, когато беше разглеждан от служители и длъжностни лица от по-нисък ранг днес в стремежа за устойчиво политическо решение в южната ни провинция се включват висшите служители на администрациите на Вашингтон, Париж и Берлин. \r\nЗа Драгомир Анжелкович, политически анализатор, няма съмнение какви са намеренията на великите на Балканите: \r\n„Първият им ход е да вкарат Косово в НАТО, а за да се случи това, трябва да има дефинирани граници и международен статут и затова настояват да се постигне споразумение между Прищина и Белград. В следващата фаза ще се насочат към Белград и Баня Лука. Сърбия в никакъв случай не трябва да се отказва не заради присъединяването на Косово към НАТО, а защото е наша територия и ние не можем да приемем нищо без някакво фундаментално споразумение. \r\nНатискът върху Република Сръбска да подкрепи пътя на Босна и Херцеговина към НАТО се увеличава, въпреки че официалната позиция на институциите в Баня Лука е военна неутралност и позицията на Сърбия по този въпрос се спазва. В сряда в кабинета на сръбския член на председателството на БиХ пристигна документ за годишния национален план за НАТО (ANP). \r\n„Документът дойде от кабинета на члена на председателството на БиХ Желко Комшич, той съдържа много таблици, данни на 65 страници, но не се казва кой го е направил и чий е. Нямаме ясна информация дали това е документ на Комисията за интеграция в НАТО на БиХ“, заяви Драголюб Релич, съветник на Додик по конституционно-правни въпроси. \r\nКомшич каза в сряда, че Додик има три варианта за разрешаване на кризата с ANP и ако той откаже всички, няма да подкрепи назначаването на представителя на РС от Съюза на независимите социалдемократи в Съвета на министрите на БиХ Зоран Тегелтий. \r\nЦелият процес около Косово е несправедлив, а върхът на лицемерието на международната общност е призивът към Белград и Прищина да се върнат към диалога, докато в същото време косовските албанци не са санкционирани за неспазванията на договорите и въвеждането на митата, заяви бившият американски посланик в Сърбия Уилям Монтгомъри по повод изявлението на „Квинтата“. Той попита защо Сърбия би се съгласилана допълнителни отстъпки, когато в замяна би получила празни обещания. \r\nРуският посланик в Сърбия Александър Боркан-Харченко заяви, че Косово е проблем, който се нуждае от допълнителни действия на международната общност и че Русия е готова да съдейства за установяване или подновяване на диалога между Белград и Прищина. Боцан-Харченко каза пред „ТВ Първа“, че Русия е готова да помогне на диалога, ако Белград потърси помощта й, предимно в Съвета за сигурност на ООН, както и в отношенията на Сърбия с ЕС и САЩ. \r\n„Ако Белград или други фактори искат участието на Русия, ние сме готови за това, но искаме да сме сигурни, че диалогът ще се развива строго в рамките на международното право, тоест Резолюция 1244 на Съвета за сигурност на ООН“, каза Боцан-Харченко. \r\n*** \r\n  Изпълнението на плана за връщането от Сирия и Ирак на босненските бойци от „Ислямска държава“ и членовете на семействата на терористите в родината им е блокирано заради вътрешни спорове в Босна и Херцеговина (БиХ). Там още не е създаден оперативен орган, който да координира и наблюдава процеса, съобщава сараевският вестник  Dnevni Avaz . \r\nАмериканските власти, които през февруари поискаха от БиХ да си прибере джихадистите, заловени в хода на борбата срещу силите на „Ислямска държава“, не са склонни да разрешат репатриране на тези лица, докато Съветът на министрите на БиХ не създаде оперативен орган за проверка на потенциалните завръщащи се, да се определи точната им идентичност и връзки в БиХ. \r\n*** \r\n  Усилията в нощта срещу четвъртък на близо 400 пожарникари, подпомогнати от по-слабите ветрове, ограничиха горския пожар на остров Евбея в пролом, далеч от село Платания, което бе под непосредствена заплаха в сряда, пише електронното издание на вестник  Kathimerini . \r\nОбщо 382-а пожарникари с 98 машини се бориха на стръмния терен през цялата нощ, за да овладеят огъня. Те бяха подпомогнати от войници, 38 доброволци и 16 други машини, осигурени от местните власти и доброволците. Малко след зазоряване в четвъртък, в 06:30 местно време, към силите се присъединиха пет хеликоптера. Противопожарните самолети и вертолети не могат да гасят през нощта. Хеликоптерите се считат за по-подходящи за целенасочени действия в стръмното дефиле. Въпреки всички тези усилия, огънят все още бушува вътре в дефилето, като поглъща силно запалими борови дървета. \r\n*** \r\n  Политическите партии в Косово пренебрегнаха искането на страните от „Квинтата“ (САЩ, Великобритания, Франция, Германия и Италия) да отменят 100-процентовите мита върху сръбските стоки и да продължат диалога с Косово, пише на първа страница прищинският ежедневник  Zeri , като обяснява, че нито една от фракциите не е застанала на страната на твърдението, че тарифите трябва да бъдат премахнати и всички са се фокусирали върху много вероятните предсрочни парламентарни избори. \r\nБившият главен преговарящ от страна на Прищина в диалога с Белград Едита Тахири заяви, че Косово не е готово да прави такива фундаментални промени в преговорите в момент, когато се готви за избори. „В този момент, когато Косово няма легитимни институции заради факта, че правителството подаде оставка и всички партии искат избори, мисля, че Косово не е готово да продължи диалога в Брюксел. Чак, когато се формират легитимни институции, избрани чрез свободния вот на гражданите, Косово ще може да продължи диалога“. \r\nВ същото време Джета Красничи от Косовския демократически институт заяви, че на изявлението на „Квинтата“ се гледа като на подкрепа за процеса на диалога и двете засегнати партии. „За нас е важно процеса на диалога да е подкрепен от съюзническите страни и да се провежда според разпоредбите на Конституцията – от премиера в координация с президента и под надзора на парламента“, заяви Красничи.", "date": "2019.08.15", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/08/15/2689698/dnevni-avaz-bih-bosna-i-hertsegovina-ne-iska-da-pribira-boytsite-si-ot-islyamska-darzhava.html", "text": "Изпълнението на плана за връщането от Сирия и Ирак на босненските бойци от „Ислямска държава“ и членовете на семействата на терористите в родината им е блокирано заради вътрешни спорове в Босна и Херцеговина (БиХ). Там още не е създаден оперативен орган, който да координира и наблюдава процеса, съобщава сараевският вестник  Dnevni Avaz . \r\nАмериканските власти, които през февруари поискаха от БиХ да си прибере джихадистите, заловени в хода на борбата срещу силите на „Ислямска държава“, не са склонни да разрешат репатриране на тези лица, докато Съветът на министрите на БиХ не създаде оперативен орган за проверка на потенциалните завръщащи се, да се определи точната им идентичност и връзки в БиХ. \r\n \r\nПревод и редакция:", "date": "2019.08.15", "title": "Dnevni Avaz (БиХ): Босна и Херцеговина не иска да прибира бойците си от „Ислямска държава“"}
{"url": "http://www.focus-news.net/news/2019/08/15/2689697/stefan-radev-kmet-na-sliven-izvinyavam-se-na-vsichki-za-prichinenoto-neudobstvo-zaradi-blokadata-na-patya-sliven-yambol-i-blagodarya-na-horata-za-proyavenoto-tarpenie.html", "text": "Извинявам се на всички за причиненото неудобство заради блокадата на пътя Сливен – Ямбол и благодаря на хората за проявеното търпение. Това каза кметът на Общината Стефан Радев, съобщиха от пресцентъра на  Община Сливен . „Радвам се, че всичко приключи по мирен път и не се стигна до ескалация на напрежението. Благодаря и на всички институции за съдействието и за това, че заедно съумяхме да опазим реда“, посочи кметът Радев.", "date": "2019.08.15", "title": "Стефан Радев, кмет на Сливен: Извинявам се на всички за причиненото неудобство заради блокадата на пътя Сливен – Ямбол и благодаря на хората за проявеното търпение"}
{"url": "http://www.focus-news.net/news/2019/08/15/2689705/inzh-miroslav-maznev-ksb-napadkite-na-arhitektite-i-proektantite-sreshtu-inzheneringa-sa-demagogiya-s-tsel-izvlichane-na-politicheski-divident.html", "text": "Нападките на архитектите и проектантите срещу инженеринга са демагогия с цел извличане на политически дивидент. Това каза инж. Мирослав Мазнев, изп. директор на КСБ, съобщиха от  Камарата на строителите в България . \"Проектите са много отговорна част от реализацията на инвестиционните намерения и това трябва да бъде подкрепено със съответните изисквания и отговорности към проектантите. Те трябва да носят отговорност за проекта и за допуснатите от тях грешки, както го правят строителите, изпълняващи строежа. За това настояваме от Камарата на строителите в България\", посочи той.  \r\n\"През последните десетилетия страната ни и данъкоплатците са изгубили милиони левове заради некачествени проекти. Забавянето на проектирането бе причина страната ни да не успее да усвои голяма част от предоставеното ни безвъзмездно финансиране през първия програмен период на европомощта. Затова и едно от изискванията за подобряване на ефективността на усвояването на европейските средства по оперативните програми бе търговете да се възлагат на принципа на инженеринга, който включва проектиране и строителство. Като резултат проектите за подобряване на живота в градовете и селата ни започнаха да се случват по-бързо, по-качествено и по-евтино, каквото бе и настояването от страна на Брюксел\", каза още той.  \r\nПо думите му инженерингът е широко използвана практика в Европа, тя е законово утвърдена в европейското законодателство. \"Фактите показват, че когато проектантите не работят в тясна връзка със строителите, както е при инженеринга, те често правят съществени пропуски в работата си, които водят до скъпи за обществото последици, като неугледна градска среда, архитектурни безумия, оскъпяване на стойността на проектите и продължителното им забавяне. В същото време проектантите не носят отговорност за своята работа, съизмерима с лошите последствия от нея, защото остават анонимни, прикривайки се умело зад гърба на изпълнителите\", добави той.  \r\n\"Примерите за лошо проектиране са хиляди, но бихме искали да припомним за един случай с широко медийно отразяване – ремонтите на ремонта на Ларгото в София, които трябваше да бъдат направени заради сериозни проектантски грешки. За пропуска информира и заместник-градоначалникът на столицата Тодор Чобанов. Кметът на София Йорданка Фандъкова също нееднократно е заявявала, че проблемите с ремонтите в столицата са в резултат на лоши проектантски решения. „Често решенията на проектантите забавят и компрометират проекти“, казва Фандъкова.  \r\nНо вместо да бъдат наложени солени глоби на проектантите за некачествената им работа, която довежда до големи преки загуби и още толкова косвени, те често остават извън погледа на обществото и институциите и вината се прехвърля основно на строителя\", посочи Мазнев.   \r\n\"Заради липсата на достатъчно сериозна наказателна отговорност част от проектантите си позволяват буквално да копират съществуващи и изпълнени вече проекти, като в отделни случаи дори не посещават сградата или улицата, на която правят проект. Затова и се „изготвят“ сериозни проекти в абсурдни срокове. Само за два дни се проектира детска градина, за десетина дни – 44 обекта или такъв за укрепване на училище. За тези проблеми признават и представителите на Камарата на архитектите в България. Сметката от това очевидно несериозно отношение към проектирането обаче плащат изпълнителите, които носят и най-голяма отговорност за качественото изпълнение на обектите и, разбира се, данъкоплатците\", добави той.  \r\nПо думите му голяма част от рисковете, които водят до архитектурни и градоустройствени недоразумения, се избягват с възлагането на инженеринг. \"При тези поръчки проектирането се извършва от правоспособни специалисти. За качеството на работата им обаче следят тези, които ще носят отговорността за крайния резултат. Така се дава и възможност за бърза реакция според реалните, а не според предполагаемите условия на терена.  \r\nЗа проблемите с качеството на обектите представителите на КАБ и Камарата на инженерите в инвестиционното проектиране непрекъснато прехвърлят отговорността на някой друг – на възложителите за това, че не са упражнили достатъчен контрол върху изготвените от тях проекти, на изпълнителите, на законодателството, на начина на провеждане на търговете и т.н.\", каза още той.  \r\n\"И това обикновено се случва в навечерието на избори, за да се калкулират политически дивиденти и някои техни представители да се възползват за политическата си кариера, а не с цел подобряване на строителството като цяло. Те вече се показаха на политическата сцена, с което демагогията на говоренето им против инженеринга вече е ясна за българското общество\", допълни Мазнев.", "date": "2019.08.15", "title": "Инж. Мирослав Мазнев, КСБ: Нападките на архитектите и проектантите срещу инженеринга са демагогия с цел извличане на политически дивидент"}
{"url": "http://www.focus-news.net/news/2019/08/15/2689703/pregled-na-mezhdunarodnite-novini-do-13-chasa-agentsiya-fokus.html", "text": "Съединените щати подадоха молба за изземване на ирански нефтен танкер, задържан в Гибралтар, който е в центъра на спор между Техеран и Лондон, съобщи прокурорът по делото, предава  AFP . \r\nСъобщението на адвокат Джоузеф Трией дойде преди решение на съда дали да се удължи задържането на Grace 1, който е заподозрян в контрабанда на петрол в Сирия и е задържан от 4 юли. \r\nРешението на Върховния съд на Гибралтар относно съдбата на кораба е отложено до 16 часа. \r\n*** \r\n  Изпълнението на плана за връщането от Сирия и Ирак на босненските бойци от „Ислямска държава“ и членовете на семействата на терористите в родината им е блокирано заради вътрешни спорове в Босна и Херцеговина (БиХ). Там още не е създаден оперативен орган, който да координира и наблюдава процеса, съобщава сараевският вестник  Dnevni Avaz . \r\nАмериканските власти, които през февруари поискаха от БиХ да си прибере джихадистите, заловени в хода на борбата срещу силите на „Ислямска държава“, не са склонни да разрешат репатриране на тези лица, докато Съветът на министрите на БиХ не създаде оперативен орган за проверка на потенциалните завръщащи се, да се определи точната им идентичност и връзки в БиХ. \r\n*** \r\n Заместник-председателят на Демократическата партия на Косово (ПДК) Мемли Красничи заяви, че вносните мита върху стоките от Сърбия и Босна и Херцеговина ще останат в сила, ако лидерът на фракцията Кадри Весели оглави новото правителство, предава обществената  „Радио и телевизия Косово“ (RTK) . \r\n„За съжаление, митата станаха „завеса“, с която се покриват всички други проблеми и въпроси в Косово. Когато ги наложихме, това беше решение, с което искахме да протестираме срещу дипломатическата агресия на Сърбия, а сега то стана като цел, а не средство. Премиерът Рамуш Харадинай ги превърна в цел. Имахме предложение в координация със съюзниците на Косово да отменим митата“, заяви той. \r\n*** \r\n  В голям пожар в пристанището на Бар тази сутрин изгоряха няколко кораба, предава агенция  „Макфакс“ . \r\nПожарът е избухнал в 05:20 местно време в частта на порта, където се намират рибарските съдове. \r\nПламъците са унищожили напълно деветметров рабарски кораб на руски гражданин, от който, според ноефициална информация, пожарът се е разпространил към няколко по-големи дървени лодки. \r\n*** \r\n  Усилията в нощта срещу четвъртък на близо 400 пожарникари, подпомогнати от по-слабите ветрове, ограничиха горския пожар на остров Евбея в пролом, далеч от село Платания, което бе под непосредствена заплаха в сряда, пише електронното издание на вестник  Kathimerini . \r\nОбщо 382-а пожарникари с 98 машини се бориха на стръмния терен през цялата нощ, за да овладеят огъня. Те бяха подпомогнати от войници, 38 доброволци и 16 други машини, осигурени от местните власти и доброволците. Малко след зазоряване в четвъртък, в 06:30 местно време, към силите се присъединиха пет хеликоптера. Противопожарните самолети и вертолети не могат да гасят през нощта. Хеликоптерите се считат за по-подходящи за целенасочени действия в стръмното дефиле. Въпреки всички тези усилия, огънят все още бушува вътре в дефилето, като поглъща силно запалими борови дървета. \r\n*** \r\n  Политическите партии в Косово пренебрегнаха искането на страните от „Квинтата“ (САЩ, Великобритания, Франция, Германия и Италия) да отменят 100-процентовите мита върху сръбските стоки и да продължат диалога с Косово, пише на първа страница прищинският ежедневник  Zeri , като обяснява, че нито една от фракциите не е застанала на страната на твърдението, че тарифите трябва да бъдат премахнати и всички са се фокусирали върху много вероятните предсрочни парламентарни избори. \r\nБившият главен преговарящ от страна на Прищина в диалога с Белград Едита Тахири заяви, че Косово не е готово да прави такива фундаментални промени в преговорите в момент, когато се готви за избори. „В този момент, когато Косово няма легитимни институции заради факта, че правителството подаде оставка и всички партии искат избори, мисля, че Косово не е готово да продължи диалога в Брюксел. Чак, когато се формират легитимни институции, избрани чрез свободния вот на гражданите, Косово ще може да продължи диалога“. \r\nВ същото време Джета Красничи от Косовския демократически институт заяви, че на изявлението на „Квинтата“ се гледа като на подкрепа за процеса на диалога и двете засегнати партии. „За нас е важно процеса на диалога да е подкрепен от съюзническите страни и да се провежда според разпоредбите на Конституцията – от премиера в координация с президента и под надзора на парламента“, заяви Красничи. \r\n*** \r\n  Република Корея се стреми към съвместен икономически разцвет с Корейската народно-демократична република (КНДР) и сигурност в региона. Това заяви в четвъртък южнокорейският президент Мун Дже-ин в рамките на реч, посветена на годишнината от края на японската окупация на Корейския полуостров, продължила от 1910 до 1945 година, предава  ТАСС . \r\n„Нашата цел не е да окажем едностранна помощ на Северна Корея. Ние се стремим към това, двете Кореи, гарантирайки сигурността една на друга, да могат да благоденстват съвместно“, подчерта Мун Дже-ин. По неговите думи, заедно Сеул и Пхенян могат да създадат нови механизми за икономически растеж. „Не можем да си позволим повече да изразходваме ресурсите си за конфронтация. Трябва да отворим вратите за създаване на нов Корейски полуостров, който ще хвърли всичките си сили за развитие на мирна икономика“, добави южнокорейският лидер. \r\nПо неговите думи, това би било възможно, ако Югът и Северът обединят усилията си и започнат пълномащабно сътрудничество. „Освобождението ще завърши само тогава, когато преодолеем последствията от разделението и тогава Корея ще стане страна, която не може да бъде спряна от нищо“, резюмира Мун Дже-ин. \r\nПрезидентът също така посочи, че ще продължи политиката на сближение с КНДР, независимо от провежданите пускове на балистични ракети. „Нашата главна цел е диалогът, а не конфронтацията“, подчерта лидерът на Южна Корея. \r\n*** \r\n  Според оценка, публикувана от Евростат на 14 август, , сезонно коригираният БВП нараства с 0,2% както в еврозоната (EA19), така и в ЕС28 през второто тримесечие на 2019 г. в сравнение с предходното тримесечие. През първото тримесечие на 2019 г. БВП е нараснал с 0,4% в еврозоната и с 0,5% в ЕС28, пише базираното в Брюксел издание  New Europe . \r\nБроят на заетите лица нараства с 0,2% както в еврозоната, така и в ЕС28 през второто тримесечие на 2019 г. в сравнение с предходното тримесечие. През първото тримесечие на 2019 г. заетостта нарасна с 0,4% както в еврозоната, така и в ЕС28. \r\n*** \r\n  Осем затворници са хоспитализирани след бунт в затвор в Северна Калифорния, предава  CNN , като се позовава на източници от изправителното заведение. \r\nОбщо около 50 още лишени от свобода имат леки травми, за които са получили помощ от медицинския персонал на затвора. \r\nИнцидентът се е случил малко след 11 часа местно време, когато около 200 затворници са се сбили в двора на Поправителното учебно заведение в Соледад, южно от град Сан Хосе, съобщават властите. \r\nКогато затворниците не са изпълнили заповедите на надзирателите, властите са използвали химически агенти и не-смъртоносни оръжия. Освен това охраната на затвора е произвела девет предупредителни изстрела, за да прекрати инцидента, но това е спряло само една група от лишените от свобода. \r\nПървоначално втората група отказва да изпълни заповедта да легне на земята, но 12 минути по-късно пристига подкрепление и затворниците биват принудени да направят, каквото им е казано. \r\nОсемте хоспитализирани затворници получиха наранявания, включително прободни рани, порязвания и синини в областта на главата, шията и торса, съобщиха от отдела за корекции. Те са в стабилно състояние. \r\nПо време на безредиците не са пострадали служители на затвора. \r\n*** \r\n  Иранският танкер, който бе задържан от британските власти на Гибралтар на 4 юли, ще бъде освободен в четвъртък, 15 август, предава  ТАСС . \r\nЗа това съобщава вестник The Sun, като се позовава на източници, близки до главния министър на Гирбралтар Фабиано Пикардо. \r\nПо думите на информаторите, Пикардо е удовлетворен, че корабът няма да отиде към Сирия. \r\n„Няма причина да продължим да задържаме Grace 1 в Гибралтар, ако повече не смятаме, че той нарушава санкциите срещу сирийския режим“, заяви източникът. „Може да очаквате, че утре (в четвъртък) той ще бъде на път“. \r\nПо-рано медийната компания IRIB, позовавайки се на свои източници, информира, че властите на Гибралтар ще освободят задържания танкер в течение на 48 часа. Според съобщението, танкерът ще бъде освободен в резултат от юридически и дипломатически усилия на иранската страна. \r\n*** \r\n  Хиляди китайски военнослужещи бяха изведени на парад в спортен стадион в близост до границата на Хонконг в четвъртък, съобщава кореспондент на  AFP  от мястото на събитието. \r\nНа стадиона в Шенжен е имало и бронирани машини, а френската агенция отбелязва, че парадът се случва в момент, когато от Вашингтон предупреждават, че армията може да се намеси, за да въведе ред в Хонконг, където от 10 седмици има протести. \r\n*** \r\n  Помощникът на президента на САЩ по националната сигурност Джон Болтън обвини Русия в кражба на американски технологии, свързани включително със създаването на хиперзвуково оръжие, предава  ТАСС . \r\nВ излъчено по радио The Voice of America интервю той бе помолен да коментира инцидента на военния полигон край Северодвинск. \r\n„Този инцидент показва, че макар руската икономика да е приблизително с размерите на нидерландската, тя (Русия) все пак отделя достатъчно средства за отбрана, така че не само да модернизира ядрения си потенциал, но и да създаде нови видове средства за доставка – хиперзвукови планиращи летателни апарати, хиперзвукови крилати ракети, откраднати до голяма степен от американските технологии“, заяви Болтън. \r\nСпоред него, „този потенциал и възможността други страни да успеят да постигнат това, остава реален проблем за САЩ и техните съюзници“. \r\n„Няма съмнение в това“, посочи помощникът на президента Доналд Тръмп. \r\nТой счита, че инцидентът на военния полигон край Северодвинск демонстрира опитите на Русия да се придвижи напред в създаването на средства за доставка на ядрено оръжие. „Това е пример за това, че Русия се опитва да постигне технически прогрес в своите възможности за достаква на ядрено оръжие. Очевидно тук нещо се е объркало“, обясни той. \r\nПо-рано прессекретарят на руския президент Дмитрий Песков отказа да коментира инцидента и призова журналистите да се съсредоточат върху информацията от руски организации и по-конкретно от организацията, провеждала изпитанията, а не върху заявленията на американския лидер. \r\nРуската агенция припомня, че на 8 август на военен полигон край Северодвинск (Архангелска олбаст) се случи инцидент. На 10 август държавната корпорация „Росатом“ информира, че  петима нейни служители са станали жертва на пожара и последвалата експлозия по време на ракетно изпитание на офшорна платформа, трима са хоспитализирани.", "date": "2019.08.15", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/08/15/2689696/vecherne-novosti-sarbiya-zapadat-natiska-republika-srabska-i-sarbiya-da-vlyazat-v-nato.html", "text": "Все повече се засилва натиска върху Сърбия, както и Република Сръбска, да изоставят политиката си на военен неутралитет и да влязат под чадъра на НАТО, а последното от поредицата порицания към Белград бе отправено чрез изявлението на Квинтата за по-скорошно разрешаване на косовския въпрос, пише белградският ежедневник  „Вечерне новости“  в материал, представен без редакторска намеса. \r\nПеторката в състав САЩ, Великобритания, Германия, Франция и Италия поиска от Сърбия да спре да лобира за оттегляне на признанията на независимостта на Косово, за да бъде възобновен диалога с Прищина, а всичко това е с целта „по-широка евроатлантическа на двете държави“. \r\nСъбеседниците на „Новости“ посочват, че споменаването на тази добре позната мантра не е пуста „езикова формулировка“, а сериозна аларма за това, какви са намеренията на някои от великите сили на Балканите. Белград обаче казва, че опитите да се използва защитата на националните интереси на Сърбия във връзка с Косово като „жетон“  в играта на привличане към военни блокове също са неподходящи и неприемливи. \r\nМинистърът на отбраната Александър Вулин казва за Новости, че Сърбия е свободна и суверенна държава и „никой чужденец не трябва да се тревожи за нас или да представя своите желания и очаквания като наши“. \r\n„Докато президентът Сърбия ръководи Сърбия и е върховен главнокомандващ на Армията, докато съм министър на отбраната, ще бъдем военно неутрални и ще взимаме решенията сами. Сами избираме как ще се оборудваме и укрепваме. Никой не може да очаква от Сърбия да не се бори за себе си и своите интереси, както и не може да очаква президентът Вучич да промени политиката на военен неутралитет. Вместо искане, в деня, когато си спомняме за убитите сръбски деца от Гораждевац, беше по-подходящо да получим подкрепа за възобновяване на разследването на онова ужасяващо и ненаказано престъпление или поне съболезноване за нашата болка“. \r\nВъншният министър Ивица Дачич също посочва фалшивта уравниловка, която страните от Квинтата се опитат да направят между действията на Белград и Прищина: \r\n„Оказва се, че Прищина имаше право да въвежда мита, защото Белград води кампания за оттегляне на признаването! Ще продължим да лобираме, тъй като нашата цел е броят на страните, които признават независимостта на Косово, да падне под половината от броя на членовете на ООН. Тяхното желание е Косов да стане член на всички международни организации, да бъде признато от колкото се може повече страни, а Сърбия трябва да приветства всичко това“ \r\nЗападът обаче очевидно бърза да закръгли политическото си влияние и сигурността в региона. Докато руският посланик в Белград Александър Боцан-Харченко предупреждава за явно пренебрежение към позицията на Сърбия по отношение на военния неутралитет, неговият колега от САЩ, Кайл Скот, в сряда отново заяви, че „е дошъл моментът да се сложи край на конфликтите от 90-те години на миналия век и призова Белград и Прищина да възобновят веднага диалога“. \r\nВъншнополитическият анализатор Неманя Старович изтъква за „Новости“, че изявлението на „Квинтата“ най-добре отразява цялата мощ на инерционните сили, които се опитват да задържат големите държави , що се отнася до подхода към балканските проблеми: \r\n„Твърденията за евроатлантическа интеграция, които предполагат присъединяване към ЕС, както и към НАТО, са механично приложение на установената формула от дипломатически служители, участващи във „петорния формат“ без сериозно обмисляне на позицията на Сърбия, чийто военен неутралитет официално е одобрен от всички държави от Квинтата. През последните две години проблемът с Косовобеше повдигнат на много по-високо ниво на международната арена и за разлика от по-ранен период, когато беше разглеждан от служители и длъжностни лица от по-нисък ранг днес в стремежа за устойчиво политическо решение в южната ни провинция се включват висшите служители на администрациите на Вашингтон, Париж и Берлин. \r\nЗа Драгомир Анжелкович, политически анализатор, няма съмнение какви са намеренията на великите на Балканите: \r\n„Първият им ход е да вкарат Косово в НАТО, а за да се случи това, трябва да има дефинирани граници и международен статут и затова настояват да се постигне споразумение между Прищина и Белград. В следващата фаза ще се насочат към Белград и Баня Лука. Сърбия в никакъв случай не трябва да се отказва не заради присъединяването на Косово към НАТО, а защото е наша територия и ние не можем да приемем нищо без някакво фундаментално споразумение. \r\nНатискът върху Република Сръбска да подкрепи пътя на Босна и Херцеговина към НАТО се увеличава, въпреки че официалната позиция на институциите в Баня Лука е военна неутралност и позицията на Сърбия по този въпрос се спазва. В сряда в кабинета на сръбския член на председателството на БиХ пристигна документ за годишния национален план за НАТО (ANP). \r\n„Документът дойде от кабинета на члена на председателството на БиХ Желко Комшич, той съдържа много таблици, данни на 65 страници, но не се казва кой го е направил и чий е. Нямаме ясна информация дали това е документ на Комисията за интеграция в НАТО на БиХ“, заяви Драголюб Релич, съветник на Додик по конституционно-правни въпроси. \r\nКомшич каза в сряда, че Додик има три варианта за разрешаване на кризата с ANP и ако той откаже всички, няма да подкрепи назначаването на представителя на РС от Съюза на независимите социалдемократи в Съвета на министрите на БиХ Зоран Тегелтий. \r\nЦелият процес около Косово е несправедлив, а върхът на лицемерието на международната общност е призивът към Белград и Прищина да се върнат към диалога, докато в същото време косовските албанци не са санкционирани за неспазванията на договорите и въвеждането на митата, заяви бившият американски посланик в Сърбия Уилям Монтгомъри по повод изявлението на „Квинтата“. Той попита защо Сърбия би се съгласилана допълнителни отстъпки, когато в замяна би получила празни обещания. \r\nРуският посланик в Сърбия Александър Боркан-Харченко заяви, че Косово е проблем, който се нуждае от допълнителни действия на международната общност и че Русия е готова да съдейства за установяване или подновяване на диалога между Белград и Прищина. Боцан-Харченко каза пред „ТВ Първа“, че Русия е готова да помогне на диалога, ако Белград потърси помощта й, предимно в Съвета за сигурност на ООН, както и в отношенията на Сърбия с ЕС и САЩ. \r\n„Ако Белград или други фактори искат участието на Русия, ние сме готови за това, но искаме да сме сигурни, че диалогът ще се развива строго в рамките на международното право, тоест Резолюция 1244 на Съвета за сигурност на ООН“, каза Боцан-Харченко. \r\n \r\nПревод и редакция:", "date": "2019.08.15", "title": "„Вечерне новости“ (Сърбия): Западът натиска Република Сръбска и Сърбия да влязат в НАТО"}
{"url": "http://www.focus-news.net/news/2019/08/15/2689704/s-nad-300-sabitiya-balgariya-otbelyazva-evropeyskite-dni-na-nasledstvo-prez-septemvri.html", "text": "Европейските дни на наследството през 2019 г. ще бъдат отбелязани с над 300 събития на територията на цялата страна през месец септември.Това съобщиха от пресцентъра на  Министерство на културата . Над 500 000 души се очаква да се включат в инициативите, според получената до момента информация от общинските администрации.  \r\nРазлични прояви са организирани от общини във всички области на България – фестивали, празници на градовете, обществени дискусии, кръгли маси, концерти, изложби, поетични конкурси, театрални постановки на открито, образователни игри за деца и др. Десетки музеи, културни и природни обекти ще осигурят свободен вход за посетителите си в определени дни на идния месец.  \r\nКалендарът на празничната програма е изготвен от Министерството на културата като национален координатор по провеждане на Европейските дни на наследството у нас, съвместно с общинските администрации, които от години активно съдействат за популяризирането на богатото историческо и културно наследство на регионите и страната. \r\nВсяка година през месец септември 50-те държави, подписали Европейската културна конвенция, участват в Европейските дни на наследството (ЕДН) - съвместна инициатива на Съвета на Европа и Европейската комисия. В нея се включват повече от 20 милиона европейски граждани, което прави Дните най-голямото и най-споделено културно събитие не само в Европа, но и в света.  \r\nВ продължение на вече повече от 25 години Европейските дни на наследството събират хора от всички обществени сфери като голямо семейство с една идея: да опознаят и да ценят наследството си, да усетят създадените благодарение на него връзки между европейските народи.  \r\nТази година ЕДН извеждат на преден план развлекателния аспект на културното наследство. По този начин те целят да припомнят, че променящите се през годините изкуство и забавление имат важна роля при изграждането на нашата идентичност. Затова и общоевропейските чествания през 2019 година ще бъдат обединени в темата „Изкуства и развлечение“. Общата тема през настоящата година предполага провеждането на различни прояви, които интерпретират по свой начин връзката на наследството с изкуствата и развлеченията. От уличното шоу до концертната зала, от традиционните театър и музей до модерното кино и цифровото изкуство, европейското наследство ще бъде показано на местни, национални и международни сцени за посетители и гости от всички възрасти. Всеобхватната тема включва също спорт, фотография, туризъм, цирк, панаири, визуални изкуства, кино, радио, телевизия и др.  \r\nПовече информация за отбелязване на ЕДН в други европейски страни може да бъде намерена на интернет страницата на ЕДН в раздел „Публикации“: www.europeanheritagedays.com.", "date": "2019.08.15", "title": "С над 300 събития България отбелязва Европейските дни на наследство през септември"}
{"url": "http://www.focus-news.net/news/2019/08/15/2689707/kmetat-na-pomorie-ivan-aleksiev-gradat-e-poseshtavan-ot-izklyuchitelno-mnogo-turisti.html", "text": "Поморие е посещаван от изключително много туристи. Това каза в интервю за  Агенция „Фокус“  кметът на Поморие Иван Алексиев за летния сезон в града. „Ние имаме богата програма лятото. Хубавото е, че когато посрещахме Нептун – това е традиция той да излиза от морето – времето беше много добро, много хубаво и имаше страшно много хора, които го посрещнаха“, каза кметът Иван Алексиев. Той добави, че по през лятото се е провел и парадът на морските съдове, който също се е радвал на вниманието на много туристи. „Това е част от  нашата лятна културна програма, която да дава едно допълнително развлечение на гостите и туристите на нашия град, защото те идват за плажа и за морето, но все пак вечер, когато тръгнат да се разхождат по крайбрежната алея или по главната пешеходна зона, да има и такива атракции“, поясни Алексиев. По думите му, в Седмицата на морето е изнесен и концерт на градския духов оркестър. „Малко градове останаха в България, които имат общински духови оркестри, ние сме го запазили и хората се радват“, заяви Иван Алексиев. Той каза още, че освен миналите събития, в Поморие предстоят и други събития. „За 15 август правим голям концерт с Дичо и групата, както и други певци – Теди Кацарова, Дичо, водещ ще бъде Наско от „БГ Радио“ – една кампания, която е наречена „Роди дете в България“, коментира Алексиев културните събития, които предстоят за Поморие.  \r\nНадежда ИВАНОВА \r\n Пълния текст на интервюто четете по-късно в „Мнение”", "date": "2019.08.15", "title": "Кметът на Поморие Иван Алексиев: Градът е посещаван от изключително много туристи"}
{"url": "http://www.focus-news.net/news/2019/08/15/2689710/pleven-127-rasteniya-konop-sa-otkriti-pri-proverka-na-imot-v-selo-kamenets.html", "text": "127 растения коноп са открити при проверка на имот в село Каменец. Това съобщиха от пресцентъра на  МВР . Растенията са намерени в хода на специализирана операция, извършена на 14 август. Проверен е необитаем частен дом в село Каменец и на място е установен 16-годишен младеж, докато поливал засетите в двора растения от рода на конопа. При извършения оглед на място са открити гумени маркучи, кофи, туби, торове, две пластмасови лейки, мотика, мобилен телефон и други предмети. По случая е образувано досъдебно производство. 16-годишният е задържан с полицейска мярка за 24 часа. Уведомена е прокуратурата. Работата продължава.", "date": "2019.08.15", "title": "Плевен: 127 растения коноп са открити при проверка на имот в село Каменец"}
{"url": "http://www.focus-news.net/news/2019/08/15/2689706/daniel-panov-kmet-na-veliko-tarnovo-nie-balgarite-tryabva-da-se-obrashtame-po-chesto-kam-hristiyanstvoto-zashtoto-to-e-krepilo-naroda-ni-i-v-dobro-i-v-losho.html", "text": "Да се обръщаме по-често към християнството и религията. За това призова кметът на Община Велико Търново Даниел Панов, който се включи в чествания за празника на село Арбанаси в манастира „Св. Богородица“, където бе отслужена света Литургия, предаде репортер на  Радио „Фокус“ – Велико Търново . Панов припомни, че именно вярата на народа ни в Бога и църквата са му помогнали да се съхрани толкова много хилядолетия. „На днешния ден нашите предци са организирали родови срещи, празнували са и са почитали паметта на Божията майка, това трябва да правим и ние днес – да следваме традициите и обичаите, да следваме българското“, каза още кметът. Той поздрави всички великотърновци, жителите и гостите на Арбанаси и им пожела да са здрави, благословени и да предават достойно християнските ценности на децата си. \r\nЛуиза ТРАНЧЕВА", "date": "2019.08.15", "title": "Даниел Панов, кмет на Велико Търново: Ние българите трябва да се обръщаме по-често към християнството, защото то е крепило народа ни и в добро, и в лошо"}
{"url": "http://www.focus-news.net/news/2019/08/15/2689708/dots-petya-bankova-etnolog-v-kulta-kam-presvetata-mayka-nie-otkrivame-drevnite-poveriya-koito-sa-svarzani-s-maykata-priroda-i-otazhdestvyavane-s-zhenskoto-nachalo.html", "text": "В култа към Пресветата майка ние откриваме онзи тип древни поверия, култове, легенди, които са свързани със създателката на земята, с майката природа, с онова, което отъждествява женското начало в различни култури и има универсална стойност. . Това каза в интервю за  Агенция „Фокус“  етнологът доц. Петя Банкова за празника Успение Богородично. Тя обясни, че най-често срещано е названието на празника като Голяма Богородица или Голяма чорква. „Именно защото е задължително посещението на черква в този ден и изслушването на тържествената литургия и даряването на иконите на Пресвета Богородица със съответните дарове“, допълни етнологът. „В този случай защитната сила е насочена към младите жени, към бъдещите майки, към тези, които са родили, защото Богородица е закрилница на майчинството. Прието в някои части на страната по традиция, която срещаме само в архивните източници и в изследванията на етнографите, от Голяма Богородица до Малка Богородица жените не подхващат дейности, свързани с тъкане, предене, шиене в домашни условия, защото се приема, че това се прави в почит и чест на Божията майка“, допълни Банкова.  \r\nТеодора ПАТРОНОВА \r\n Пълния текст на интервюто четете в „Мнение”", "date": "2019.08.15", "title": "Доц. Петя Банкова, етнолог: В култа към Пресветата майка ние откриваме древните поверия, които са свързани с майката природа и отъждествяване с женското начало"}
{"url": "http://www.focus-news.net/news/2019/08/15/2689702/afp-sasht-poiskaha-iranskiya-tanker-v-gibraltar-da-bade-zadarzhan.html", "text": "Съединените щати подадоха молба за изземване на ирански нефтен танкер, задържан в Гибралтар, който е в центъра на спор между Техеран и Лондон, съобщи прокурорът по делото, предава  AFP . \r\nСъобщението на адвокат Джоузеф Трией дойде преди решение на съда дали да се удължи задържането на Grace 1, който е заподозрян в контрабанда на петрол в Сирия и е задържан от 4 юли. \r\nРешението на Върховния съд на Гибралтар относно съдбата на кораба е отложено до 16 часа. \r\n \r\nПревод и редакция:", "date": "2019.08.15", "title": "AFP: САЩ поискаха иранския танкер в Гибралтар да бъде задържан"}
{"url": "http://www.focus-news.net/news/2019/08/15/2689701/sliven-5-281-praseta-sa-umartveni-dobrovolno-v-46-ot-obshto-74-naseleni-mesta-v-oblastta.html", "text": "5 281 прасета са умъртвени доброволно в 46 от общо 74 населени места в областта, които попадат в 20-километровите зони на промишлените свинеферми. Това каза директорът на ОДБХ д-р Пламен Пенчев. Той представи данните по време на провелото се днес заседание на Областната епизоотична комисия под председателството на областния управител Чавдар Божурски. На него са били отчетени резултатите от мерките срещу разпространението на АСЧ в област Сливен, съобщиха от пресцентъра на  Областната администрация . \r\nОтново ще бъдат извършени проверки от служителите на ОДБХ в 66 обекта от типа „заден двор”, където е продължило отглеждането на общо 269 домашни свине и са издадени предписания за изпълнение на разпоредените указания. При необходимост в тези проверки ще участват представители на МВР, посочи той. \r\nПаралелно с това Областната дирекция по земеделие извършва информационна кампания сред арендаторите на земеделски земи относно изискванията за прибиране и съхранение на фуража от тазгодишната реколта, както и за действията, които трябва да се предприемат, ако в земеделските площи бъдат открити трупове на диви свине. \r\nСъгласно приетите решения от предходни заседания на Областната епизоотична комисия, РДГ е изградила в горските площи 25 селективни капана за улов на диви прасета. Предстои създаването на още 11. \r\nОбластното пътно управление продължава дезинфекцията на местата за смет. Обработката се извършва един път седмично около главните пътища и два пъти – край магистрала „Тракия”. \r\nОДМВР продължава оперативните мероприятия, свързани с контрола срещу нерегламентираното транспортиране на месо и нелегалното отглеждане на прасета. Досега сериозни нарушения не са открити. \r\nОт Община Сливен съобщиха, че започват проверки във вилните зони на града, за да се установи броя на домашните прасета, които се отглеждат там. \r\nНа заседанието на Областната епизоотична комисия бе отчетено, че в резултат на активната информационна кампания сред населението и проявената от гражданите отговорност в неблагоприятната обстановка, рисковете от нахлуването на панзоотията от африканска чума по свинете са силно занижени. Въпреки това областният управител Чавдар Божурски даде указания срещите със стопаните и арендаторите да продължат, както и контролните дейности за спазването на правилата за дезинфекция и на санитарни изисквания. Това се налага, за да не се допусне разпространението на африканска чума по свинете в Южна България, в частност – и в Сливенска област.", "date": "2019.08.15", "title": "Сливен: 5 281 прасета са умъртвени доброволно в 46 от общо 74 населени места в областта"}
{"url": "http://www.focus-news.net/news/2019/08/15/2689712/toplinnite-schetovoditeli-predadoha-90-ot-okonchatelnite-izravnitelni-smetki-na-toplofikatsiya-sofiya.html", "text": "Топлинните счетоводители предадоха изравнителните сметки за парно и топла вода на близо 90% от клиентите на „Топлофикация София“ ЕАД. Това съобщиха от пресцентъра на  дружеството . От утре те ще са достъпни на Интернет страницата на „Топлофикация София“ и в центровете за обслужване на клиенти.  \r\nСумите за доплащане, заедно с месечните сметки за топла вода, могат да бъдат внесени във всеки център за обслужване на клиентите или по безкасов път, онлайн чрез ePay, чрез банкомати, електронно банкиране или открита разплащателна сметка. \r\nНа клиентите, които имат суми за получаване „Топлофикация София“ ЕАД предлага няколко възможности, от които потребителите могат да си изберат най-удобния за тях начин. Сумите могат да бъдат преведени по банков път, получени на каса на „Топлофикация София” или оставени за покриване на следващи сметки. \r\nПотребителите, желаещи да ги получат по банков път, трябва да попълнят заявление, което е налично в сайта на дружеството   в раздел „Битови клиенти“, рубрика „Изравнителни сметки“. Попълненото заявление, заедно с удостоверение за банкова сметка, трябва да бъде изпратено на и-мейл адрес: inf_r@toplo.bg. \r\nАбонатите, които предпочитат да получат парите си в брой, могат да го направят във всички центрове за обслужване на клиентите на „Топлофикация София“ ЕАД. За целта е необходимо титулярът на партидата или упълномощено лице от него лице да посети център за обслужване на клиенти на дружеството.  \r\nЗа удобството на потребителите към клиентските центрове са пренасочени допълнително служители, които ще гарантират бързина и качество на обслужването.  \r\nРаботното време и адресите на касите може да намерите на уебсайта на дружеството   .  \r\n„Топлофикация София” ЕАД напомня, че дружеството може да възстановява суми на онези клиенти, които нямат просрочени неплатени сметки.  \r\nКлиентите, които все още не са осигурили достъп на топлинните счетоводители до дома си, имат възможност да го направят до 1 октомври. За целта трябва да се свържат с тях и да заявят допълнителна дата за отчет и проверка на уредите. След това няма да имат възможност да поискат преизчисление на сметките си. Дори да не сте ползвали топлинна енергия или консумацията да е била занулена, уредите трябва да бъдат отчетени от представител на фирмата за дялово разпределение. В противен случай, на основание Наредбата за топлоснабдяването и Методиката за дялово разпределение, ще бъдат начислени сметки на максимална мощност на отоплителните тела.  Напомняме, че при преизчисление на една изравнителна сметка, всички сметки на останалите потребители в сградата, ще претърпят корекции.", "date": "2019.08.15", "title": "Топлинните счетоводители предадоха 90% от окончателните изравнителни сметки на „Топлофикация София”"}
{"url": "http://www.focus-news.net/news/2019/08/15/2689711/novoe-vremya-ukrayna-vladimir-zelenski-oglavi-klasatsiyata-za-nay-vliyatelnite-hora-v-ukrayna.html", "text": "Държавният глава на Украйна Владимир Зеленски оглави класацията за най-влиятелните хора в страната, съобщава киевското електронно издание  \"Новое время\" . \r\nВ изготвянето на списъка са се включили 74 експерти от различни области. Класацията, в която са включени 100-те най-влиятелни личности в страната, се изготвя за 13-ти път. След Зеленски на второ място е поставен министър-председателят на страната Андрей Богдан, а на трето - Ринат Ахметов, най-богатият човек в Украйна. Отбелязва се, че \"Топ 100\" затварят 24-мата моряци, които бяха задържани от руските власти при инцидента в Керченския проток от ноември миналата година. \r\n \r\n Тереза Герова", "date": "2019.08.15", "title": "\"Новое время\" (Украйна): Владимир Зеленски оглави класацията за най-влиятелните хора в Украйна"}
{"url": "http://www.focus-news.net/news/2019/08/15/2689709/plovdiv-kapani-za-ulov-na-divi-praseta-shte-badat-zalozheni-v-planinski-i-goristi-mestnosti-kray-asenovgrad-zaradi-chumata.html", "text": "Капани за улов на диви прасета ще бъдат заложени в планински и гористи местности край Асеновград във връзка с мерките по повод продължаващото разпространение на африканска чума по свинете. Това съобщи за  Радио „Фокус“ - Пловдив  директорът на Държавното горско стопанство в Асеновград, инженер Слави Богутев. По думите му залагането на селективни капани е един от начините за намаляването на популацията от диви свине. „Търси се начин да се уловят повече прасета, така както се прави подборен отстрел. Но когато има разпространение на чума е необходимо драстично намаляване на популацията им, като по този начин вероятността за разпространение на заразата ще бъде минимална“, посочи Богутев. Той добави още, че тези капани не са забранени от закона и целта е да се направят повече такива. Според Богутев в последните няколко години отстрелът на дива свиня е значително по-малък и се наблюдава по-голяма популация. Това е свързано с плодовитостта на дивата свиня, тъй като горското стопанство се е развило, както и хранителната му база. \r\nВ момента са изградени три селективни капана в местността 40-те извора и в землището на село Новаково. „Правят се още три, които ще бъдат заложени край асеновградските села Тополово и Бачково“, информира Богутев. Ще бъдат заложени общо осем капана. Те се поставят на места, където има повече диви прасета и където могат да се уловят повече. \r\n„Засега в стопанството няма открити случаи на чума по прасетата“, каза още Слави Богутев. \r\nЦветана ТОНЧЕВА", "date": "2019.08.15", "title": "Пловдив: Капани за улов на диви прасета ще бъдат заложени в планински и гористи местности край Асеновград заради чумата"}
{"url": "http://www.focus-news.net/news/2019/08/15/2689717/inzh-tonka-atanasova-riosv-burgas-vremenen-tsentar-za-sahranyavane-na-opasni-bitovi-otpadatsi-shte-bade-izgraden-v-atiya-a-ne-depo-za-koeto-se-pritesnyavat-zhitelite-na-obshtina-sozopol.html", "text": "Временен център за съхраняване на опасни битови отпадъци ще бъде изграден в Атия, а не депо, за което се притесняват жителите на Oбщина Созопол. Това каза в интервю за предаването  „Екологичен резонанс“  на  Радио „Фокус“  инж. Тонка Атанасова, директор на РИОСВ – Бургас, във връзка с възникналото напрежение в Созопол, свързано с изграждането на центъра. Стари лекарства, батерии, бои, лакове и други продукти от бита ще се събират в центъра за временно съхраняване на опасни битови отпадъци в Атия, който се изгражда по Българо-швейцарската програма за сътрудничество, каза тя.  В момента на повечето места опасните отпадъци от бита се изхвърлят в контейнерите, което води до депонирането им, а това е свързано с риск за човешкото здраве и околната среда. „По проекта по Българо-швейцарската програма ще бъде обособена площадка за временно съхранение на отпадъци от бита, които са с код опасен по Закона за управление на отпадъците. Но това са отпадъци, които ежедневно са в нашия бит и за които всяка една община в България до 2020-2021 година трябва да изгради такъв тип площадки за временно съхранение на отпадъците от бита, като опаковки от бои, лакове, батерии, лекарства, киселини, разтворители, акумулатори. Именно такъв център се обособява в Атия, който ще бъде в полза на всички граждани от общините Созопол,  Приморско и Царево“, обясни експертът. Инж. Атанасова отбеляза, че в рамките на година събраните отпадъци трябва да бъдат предадени на фирми, които ще ги оползотворят, обезвредят или унищожат. Разрешителният режим, издаден на Община Созопол, е достъпен на страницата на екоинспекцията и всички желаещи могат да се запознаят с вида битови отпадъци, които ще се съхраняват във временния център, каза още инж. Атанасова. Тя увери, че не може да се говори за замърсяване от центъра, тъй като той ще бъде изграден по всички стандарти и изисквания и ще бъде под контрола на Българо-швейцарската програма и инспекцията в Бургас. В района ще бъде изградено постоянно видеонаблюдение, ще има и охрана, която ще премине предварително обучение. За спокойствието на жителите от екоинспекцията в Бургас предлагат и организирането на граждански контрол. „Няма риск за човешкото здраве по отношение на къщите в жилищната територия“, каза още инж. Атанасова. Срокът за изпълнение на проекта е до края на годината, като средствата за изграждане на центъра са изцяло дотирани от швейцарското правителство. Ако това не може да се случи, общината трябва да довърши центъра със собствени средства“, добави инж. Тонка Атанасова. \r\n \r\nЙоланда ПЕЛОВА", "date": "2019.08.15", "title": "Инж. Тонка Атанасова, РИОСВ-Бургас: Временен център за съхраняване на опасни битови отпадъци ще бъде изграден в Атия, а не депо, за което се притесняват жителите на Oбщина Созопол"}
{"url": "http://www.focus-news.net/news/2019/08/15/2689715/agentsiya-patna-infrastruktura-registrira-chetvarti-dostavchik-na-tol-uslugi.html", "text": "Агенция „Пътна инфраструктура“ (АПИ) вписа в регистъра четвърти национален доставчик на услуги за електронно събиране на пътни такси на база изминато разстояние – тол. Това съобщиха от пресцентъра на  Агенция „Пътна инфраструктура“ . С решение на Управителния съвет на АПИ като национален доставчик на услуги е регистрирана фирмата „Иком” ООД, която иска да партнира само в събирането на тол такси.  \r\nСъгласно Общите условия предстои дружеството да премине втория етап от процедурата за подписване на договор, след което да докаже оперативна съвместимост с електронната система и едва тогава да започне дейност по предоставяне на услуги.  \r\nДо момента АПИ има договор за Национален доставчик на услуги с „Интелигентни Трафик Системи“ ЕАД, с „Телетол“ АД и с „Конкорд Смарт Инфраструктура“ АД, като две от дружествата вече продават електронни винетки – „Интелигентни Трафик Системи“ и „Конкорд Смарт Инфраструктура“, а „Телетол“ АД не продава електронни винетки, тъй като не постигна оперативна съвместимост със системата на АПИ. \r\nС въвеждане в търговска експлоатация на електронната система за събиране на пътни такси на база изминато разстояние „Интелигентни Трафик Системи“ ЕАД, „Телетол“ АД и „Конкорд Смарт Инфраструктура“ АД ще имат възможност да предлагат и тол услуги след доказване на оперативна съвместимост с електронната система. \r\nПроцедурата за кандидатстване и одобряване на националните доставчици на услуги е описана в Закона за пътищата и Наредбата за условията, реда и правилата за изграждане и функциониране на смесената система за таксуване на различните категории пътни превозни средства на база време и на база изминато разстояние. Първият етап е подаване на заявление за регистрация, съгласно изисквания разписани в Наредбата. След като е установено, че лицето отговаря на условията, АПИ одобрява неговото вписване в Национален електронен регистър на националните доставчици на услуги за електронно събиране на такси. \r\nСъгласно Наредбата лицата, които са вписани в регистъра, могат да подадат заявление за извършване на тази дейност. Процедурата за кандидатстване е отворена и всяко лице, което отговаря на условията, може да подаде заявление. Процедурата и изискванията са еднакви за всички кандидати, желаещи да предоставят услуги и да бъдат национален доставчик на такива.", "date": "2019.08.15", "title": "Агенция „Пътна инфраструктура“ регистрира четвърти доставчик на тол услуги"}
{"url": "http://www.focus-news.net/news/2019/08/15/2689714/ivo-dimov-kmet-na-dimitrovgrad-investirahme-blizo-6-mln-lv-v-obrazovatelnata-infrastruktura.html", "text": "Инвестирахме близо 6 млн. лв. в образователната инфраструктура на Димитровград. Това каза в интервю за  Агенция „Фокус“  кметът на Димитровград Иво Димов. „В тези училища се обучават 75% от учениците в общината“, добави той. По думите му, са извършени основни ремонти на няколко училищни дворове и игрища. „Напълно ремонтирани са училищните дворове, с игрища, с възможности за развитие на спорта, сградите са санирани с изолация, тоест наистина имаме прекрасни условия за учащите на територията на общината, и не само в училищата, а и в детските градини.“, каза Димов. Кметът на Димитровград коментира още, че са модернизирани и спортните бази на града заедно с парковете и зелените пространства. „Спортната ни зала не беше ремонтирана близо 45 години, а миналата година с близо 3 млн. лв. успяхме да направим така, че да имат възможност различните клубове да спортуват и децата на хората да се възползват от това“, поясни той . \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.15", "title": "Иво Димов, кмет на Димитровград: Инвестирахме близо 6 млн. лв. в образователната инфраструктура"}
{"url": "http://www.focus-news.net/news/2019/08/15/2689719/veliko-tarnovo-v-grada-beshe-pochetena-pametta-na-d-r-stefan-cherkezov.html", "text": "Паметта на д-р Стефан Черкезов, патрон на областната болница, беше почетена от медици в града, предаде репортер на  Радио „Фокус“ – Велико Търново . На 15 август честваме Денят на спасението и паметта на лекарите, загинали при изпълнение на служебния си дълг в мирно време. Д-р Стефан Филев, изпълнителен директор на МОБАЛ „Д-р Стефан Черкезов“, посочи, че на 15 август през 1963 г. между Велико Търново и Горна Оряховица, автобус, пълен с хора, се удря в камион и избухва пожар. Доктор Стефан Черкезов спасява живота на 47 души, пострадали при катастрофата. На следващия ден умира от тежките изгаряния. В негова чест от 2005 година 15 август, когато се отбелязва големият християнски празник Успение на Св. Богородица, е обявен за Ден на спасението. \r\nВ церемонията участваха още д-р Христо Димитров, председател на Регионалната колегия на Български лекарски съюз, десетки лекари, медицински сестри и служители на лечебното заведение. Поднесени бяха венци и цветя на паметната плоча на д-р Черкезов, която се намира в двора на областната болница. Последва минута мълчание, под звуците на сиренен вой от линейка. \r\n „Фокус“ припомня , че  името на д-р Стефан Черкезов носят Многопрофилната болница за активно лечение във Велико Търново, улицата в село Виноград, на която се намира родната му къща, и здравната служба в населеното място. \r\nЛуиза ТРАНЧЕВА", "date": "2019.08.15", "title": "Велико Търново: В града беше почетена паметта на д-р Стефан Черкезов"}
{"url": "http://www.focus-news.net/news/2019/08/15/2689716/pazardzhik-stotitsi-hora-se-sabraha-v-tsarkvata-uspenie-bogorodichno.html", "text": "Православната църква чества един от най-големите християнски празници – Успение на Пресвета Богородица. По този повод във всички храмове в Пазарджик се отслужва тържествена света литургия, предаде репортер на  Радио „Фокус“ – Пазарджик . Според народната традиция празникът се нарича Голяма Богородица. Днешният ден е храмов празник на един от символите на Пазарджик – църквата “Успение на Света Богородица”. Стотици хора са в храма и чакат реда си, за да се поклонят пред иконата на Божията майка. Пред храма се продават обичайните за празника босилек и цветя, наречени „богородички“. Продават се и бели гълъбчета, които хората освещават и пускат в небето за здраве. \r\nАлбена ЖИЛЕКОВА", "date": "2019.08.15", "title": "Пазарджик: Стотици хора се събраха в църквата \"Успение Богородично\""}
{"url": "http://www.focus-news.net/news/2019/08/15/2689713/blagoevgrad-okolo-135-domashni-praseta-tryabva-da-badat-umartveni-v-grad-kresna-zaradi-registriraniya-sluchay-na-afrikanska-chuma.html", "text": "Около 135 домашни прасета трябва да бъдат умъртвени в град Кресна заради регистрирания случай на африканска чума. Това стана ясно по време на провелото се извънредно заседание на Областната епизоотична комисия, предаде репортер на  Радио „Фокус“ – Пирин . Директорът на Областната дирекция по безопасност на храните д-р Михаил Бащавелов призова стопаните, отглеждащи животни за лична консумация, сами да пристъпят към тази мярка не само в град Кресна, но и в цялата Област Благоевград. Той добави, че специално за населеното място, в което бе открито болно прасе, институциите вече са започнали подготовка за принудителното умъртвяване на животните. „Всички стопани, независимо от това дали са заклали животните си или са принудително умъртвени, ще бъдат обезщетени. Това важи и за големите ферми“, каза още д-р Бащавелов. Той посочи, че тези, които са отглеждали прасета тип „заден двор“, но не са ги регистрирали също ще бъдат подпомогнати за извършване на биосигурност и дезинфекция със сумата от 300 лв. Д-р Бащавелов заяви, че се въвежда и 10 км зона около Кресна. „10 км зона, в която съветваме стопаните да пристъпят към умъртвяване на прасетата с цел ограничаване на заболяването обхваща следните населени места: Сливница, Стара Кресна, Ощава, Влахи, Долна Градешница, Будилци, Струмяни, Брезница, Горна Крушица, Каменица, Илинденци, Кърпельово и Въркукувица“, посочи д-р Бащавелов. Той обясни, че загробването на животните ще се извършва на място, което е съгласувано от Община Кресна с РИОСВ. То се намира на 2 -3 км преди влиза в село Стара Кресна. По време на заседанието стана ясно, че институциите ще започнат принудителното умъртвяване на прасетата в Кресна в понеделник, тъй като е необходимо да се изкопае траншея, а така също експертите да се подготвят. Освен това бе съобщено, че в област Благоевград има около 5 000 прасета, половината от които се отглеждат в стопанства тип „заден двор“, останалите са във ферми, в които е осигурена биосигурност. \r\nЛивия НИНОВА", "date": "2019.08.15", "title": "Благоевград: Около 135 домашни прасета трябва да бъдат умъртвени в град Кресна заради регистрирания случай на африканска чума"}
{"url": "http://www.focus-news.net/news/2019/08/15/2689720/plovdiv-spetsializirana-politseyska-operatsiya-za-predotvratyavane-na-nezakonnite-sastezaniya-se-provezhda-na-teritoriyata-na-oblastta.html", "text": "Специализираната полицейска операция е насочена към предотвратяване на нерегламентирани състезания с моторни превозни средства и недопускане на нарушения на Закона за движение по пътищата. Това съобщиха от пресцентъра на  МВР . \r\nАкцията през последните пет дни е в рамките на активните мерки за осигуряване безопасността на движението в Пловдив и региона. От 10 до 14 август основно във времевите интервали между 22.00 ч. и 2.00 ч. общият контрол по Закона за движение по пътищата е осъществен от екипи на сектори „Пътна полиция“ и „Специализирани полицейски сили“. Акцентът е поставен на всички проблемни точки в областния град – най-вече големи булеварди и възлови кръстовища, за които е постъпвала информация за нерегламентирани автомобилни състезания или нарушения от водачи на мотоциклети. Снощи след получени общо 6 сигнала на тел. 112 и предприети незабавни действия полицейските служители предотвратили автомобилни гонки в жк „Тракия“ и на бул. „Свобода“. Проверени са 34 моторни превозни средства, спрямо 15 водачи е взето административно отношение за нарушения на ЗДвП. Спрян от движение е лек автомобил „БМВ“ и е съставен акт на 21-годишния му шофьор, който нарушил скоростния режим в събота вечер на Асеновградско шосе, преминавайки с над 170 км/ч. Във вторник срещу сряда, в района на бензиностанция на същия път били установени 16 мотористи, на  шестима от които са издадени глоби с фишове.  В рамките на акцията на четирима шофьори са отнети свидетелствата за правоуправление, заради незаплатени в срок наказателни постановления.  \r\nПродължават ежедневните действия на служителите от ОДМВР – Пловдив за ограничаване на пътнотранспортния травматизъм и недопускане на тежки катастрофи.  В изпълнение на планираните мерки са предприети и съвместни инспекции с представители на ТДНАП и ДАИ на учебните центрове за обучение на водачи на МПС.", "date": "2019.08.15", "title": "Пловдив: Специализирана полицейска операция за предотвратяване на незаконните състезания се провежда на територията на областта"}
{"url": "http://www.focus-news.net/news/2019/08/15/2689721/sport-pobedi-za-plishkova-i-halep-v-sinsinati.html", "text": "Каролина Плишкова и Симона Халеп се класираха за третия кръг на турнира на твърди кортове в Синсинати с награден фонд 2,944 милиона долара. Поставената под номер 3 Плишкова надделя над \"щастливата губеща\" от квалификациите Ифан Ван от Китай с 6:1, 6:3.  \r\nВицешампионката от предишните две издания на турнира Халеп направи успешно завръщане на корта, след като миналата седмица се отказа на четвъртфиналите в Торонто заради болки в левия крак.  \r\nШампионката от 2013 година Виктория Азаренка отпадна във втория кръг след поражение от Дона Векич с 2:6, 5:7. Хърватката ще играе за място на четвъртфиналите срещу представителката на домакините Винъс Уилямс.", "date": "2019.08.15", "title": "Спорт: Победи за Плишкова и Халеп в Синсинати"}
{"url": "http://www.focus-news.net/news/2019/08/15/2689723/veliko-tarnovo-s-tarzhestvena-sveta-liturgiya-zapochnaha-proyavite-za-otbelyazvane-praznika-na-selo-arbanasi.html", "text": "С тържествена Света литургия започнаха проявите за отбелязване празника на село Арбанаси. Това съобщиха от пресцентъра на  Община Велико Търново . \r\nОще в ранните сутрешни часове нd големия християнски празник стотици жители и гости на архитектурния резерват се стекоха пред манастира „Свето Успение Богородично“, за да се поклонят пред чудотворната икона „Св. Богородица Троеручица“ и да запалят свещ за здраве. Сред тях бе и кметът на Велико Търново Даниел Панов, придружен от кмета на с. Арбанаси Тошо Кръстев. В манастира, чийто храмов празник също е на 15 август, бе отслужена литургия.  \r\nДаниел Панов пожела на всички великотърновци, на жителите и гостите на с. Арбанаси да бъдат здрави и благословени. „Нека никога не забравяме нашите изконни ценности – български и християнски. Вярата, традициите и обичаите ни – те винаги са ни обединявали и помагали. Нека пазим тези ценност и ги предаваме на децата и младите хора, нека ги възпитаваме в дух на родолюбие. Но най-важното – нека следваме заветите на предците ни да бъдем добронамерени в мислите и делата си, да правим добрини“, коментира Панов. Той пожела здраве и благоденствие и на всички именици.   \r\nПразничната програма в Арбанаси продължава през целия ден. В конната база се провежда държавна квалификация по прескачане на препятствия, а кметството бе арена на турнир по ускорен шах. В 18,00 ч. в централния парк започват изпълненията на младите таланти от детско студио „Румина“.  \r\nКулминацията на тържествата е в 19,00 ч. на централния площад, където ще бъде отслужен водосвет. В 20,00 ч. започва празничният концерт на Николина Чакърдъкова и Неврокопски танцов ансамбъл.", "date": "2019.08.15", "title": "Велико Търново: С тържествена Света литургия започнаха проявите за отбелязване празника на село Арбанаси"}
{"url": "http://www.focus-news.net/news/2019/08/15/2689727/varna-rayonnata-prokuratura-zadarzha-mazh-za-dve-izmami-sled-kato-se-predstavyal-za-sluzhitel-na-nap.html", "text": "Районната прокуратура в града задържа за срок до 72 часа мъж за две измами, представял се като служител на НАП. Това съобщиха от  Апелативна прокуратура – Варна . \r\n57-годишният Стефан Д. е привлечен като обвиняем за извършени от него две измами в курорта Златни пясъци – престъпления по член 210, ал. 1, предл. 1, във връзка с член 209, ал. 1 от НК. С постановление на дежурен прокурор от Районната прокуратура във Варна той е задържан за срок до 72 часа. \r\nНа 10 август тази година мъжът, който е роден в русенското село Ветово, се представил като служител на НАП пред жена, работеща в курорта, въвел я в заблуждение, че е длъжностно лице, и така успял да й причини вреда за 50 евро. Същия ден, представяйки се отново за служител на приходната агенция, той въвел в заблуждение и друга жена в курорта и успял да й причини имотна вреда за 150 лева.  \r\nПрестъплението, в което е обвинен 57-годишният мъж, се наказва с лишаване от свобода от 1 до 8 години.  \r\nРайонната прокуратура във Варна ще внесе искане във Варненския районен съд за вземане на най-тежката мярка за процесуална принуда – задържане под стража, спрямо Стефан Д.", "date": "2019.08.15", "title": "Варна: Районната прокуратура задържа мъж за две измами, след като се представял за служител на НАП"}
{"url": "http://www.focus-news.net/news/2019/08/15/2689718/ivitsa-dachich-sasht-nyama-da-poemat-vodeshtata-rolya-v-dialoga-mezhdu-belgrad-i-prishtina.html", "text": "Министърът на външните работи на западната ни съседка Ивица Дачич бе категоричен, че САЩ няма да поемат водеща роля в диалога за нормализирането на двустранните отношения между Белград и Прищина, но се опитват да намерят печеливша комбинация за компромис, цитира думите му македонската електронна медия  A1 On . \r\nДачич увери, че диалогът ще продължи да бъде воден от Европейския съюз, но че САЩ ще искат компромисно решение за Косово, което да използват в предстоящите президентски избори в страната. \r\nНа въпрос дали Вашингтон подкрепя разделянето на Косово, първият дипломат на Белград заяви, че е разговарял със съветника по националната сигурност на САЩ Джон Болтън два пъти и че той никога не е пояснявал дали страната му ще подкрепи подялбата на най-младата държава на Балканите или има някаква друга концепция. \r\n\"САЩ подкрепят желанието ни да постигнем компромис. Това е огромна разлика, тъй като предишните администрации дори не искаха да говорят за това и заявяваха, че въпросът е затворен\", подчерта Дачич. \r\n \r\n Тереза Герова", "date": "2019.08.15", "title": "Ивица Дачич: САЩ няма да поемат водещата роля в диалога между Белград и Прищина"}
{"url": "http://www.focus-news.net/news/2019/08/15/2689724/sofiya-52-godishen-mazh-e-zadarzhan-za-poboy-na-zhena-i-zakani-za-ubiystvo.html", "text": "52-годишен мъж е задържан за побой на жена и закани за убийство. Това съобщиха от пресцентъра на  МВР . Той е обвинен и задържан за 72 часа. Около 7.20 часа вчера 48-годишна жена потърсила помощ от полицията, като съобщила, че мъжът, с когото преди време е живяла на семейни начала, ѝ е нанесъл множество удари с юмруци, придружени със закани за убийство. Веднага след получаването на сигнала криминалистите предприели незабавни издирвателни действия за установяването на извършителя, в хода на които 52-годишният мъж скоро бил задържан в полицейския арест. Още същия ден, след доклад на събраните доказателства в районната прокуратура, извършителят е привлечен като обвиняем. Наложена му е 72-часова мярка за неотклонение „Задържане под стража“.", "date": "2019.08.15", "title": "София: 52-годишен мъж е задържан за побой на жена и закани за убийство"}
{"url": "http://www.focus-news.net/news/2019/08/15/2689725/faz-varshava-zashtiti-dislotsiraneto-na-amerikanskite-voyski-na-iztok.html", "text": "Министърът на външните работи на Полша Яцек Чапутович защити плана на САЩ за преместване на разположените в Европа американски войски по Източния фланг на НАТО, съобщава германският национален ежедневник  Die Frankfurter Allgemeine Zeitung . \r\n\"Присъствието на американски войски в Полша играе много важна възпираща роля, по-важна от наличието им в по-западните части на ЕС\", подчерта Чапутович. Министърът изрази надежда, че в хода на посещението на американския президент Доналд Тръмп във Варшава след две седмици, плановете ще бъдат конкретизирани. \r\nСАЩ искат да увеличат войските си в Полша от 4500 на 5500. Но Тръмп обяви, че няма да изпраща допълнителни войници, а ще прехвърли 1000 от други части на Европа. Възможно е това да са военнослужещи на САЩ, които към настоящия момент са разположени на територията на Германия. \"Решението е на американците\", отбеляза Чапутович. Въпреки че подчерта, че американските войници играят важна роля и в Германия, той посочи, че броят им е значително по-голям. \r\nПолша е сериозно притеснена от положението си със сигурността. \"Трябва да сме готови, в случай че Русия иска да продължи да нарушава международното право или да провежда агресивни политики. Русия ще удвои използването на военни ресурси, когато види присъствието на международни войски - особено американски\", увери полският министър. \r\nС 35 000 войници и 17 000 цивилни служители, Германия в момента е най-голямата американска военна база в Европа. Тръмп оправда намеренията си за преместването на войските от Германия в Полша с липсата на военни разходи от страна на Берлин. Посланикът на САЩ във ФРГ Ричард Гренел отново изостри тона миналата седмица. Той каза: \"Наистина е обидно да очакваме данъкоплатците от САЩ да продължат да плащат за над 50 000 американци в Германия, а германците да използват търговския си излишък за вътрешни нужди\". \r\nСпоред Чапутович американците са ядосани, че Германия не се чувства достатъчно отговорна за сигурността си и че САЩ ще трябва да плащат за разполагане на войски на територията й. „От гледна точка на американците, това не изглежда добра инвестиция. Приносът за сигурността на Германия не е достатъчно оправдан в очите на американската общественост\".  \r\nТръмп ще посети Полша в периода между 31 август и 2 септември. Чапутович се надява, че тогава ще има повече яснота относно разполагането на войските в Полша. \"След това трябва да бъдат потвърдени някои технически проблеми, като местоположението на разполагането и вида на силата, която идва тук\". \r\n \r\n Тереза Герова", "date": "2019.08.15", "title": "FAZ: Варшава защити дислоцирането на американските войски на Изток"}
{"url": "http://www.focus-news.net/news/2019/08/15/2689726/inzh-vladimir-chapkanski-np-rila-predprieti-sa-neobhodimite-merki-za-osiguryavane-na-protivopozharnata-bezopasnost-v-zashtitenata-teritoriya.html", "text": "Предприети са необходимите мерки за осигуряване на противопожарната безопасност в Национален парк „Рила“. Това каза за предаването  „Екологичен резонанс“  на  Радио „Фокус“  инж. Владимир Чапкънски – началник на отдел „Контрол и охрана – Север“ към Дирекция „Национален парк Рила“. „Изготвен е годишен оперативен план за противопожарна дейност за 2019 година в защитената територия. Определени са схеми за навременно оповестяване при възникване на пожари. С цел по-добра координация са изготвени и схеми за реакция на отговорните лица и институции. Проверена е наличната противопожарна техника. Сключени са споразумения с общини, граничещи с Национален парк „Рила“. Други превантивни мерки са дейностите на служителите от „Паркова охрана и контрол“, обясни той. Инж. Владимир Чапкънски каза още, че при нужда в дирекцията се назначават служители, изпълващи функциите на пожарни наблюдатели, но към момента няма такава необходимост. Посетителите на Национален парк „Рила“ незабавно да сигнализират в случай на пожар на територията му, апелира той.  \r\n \r\nЙоланда ПЕЛОВА", "date": "2019.08.15", "title": "Инж. Владимир Чапкънски, НП „Рила“: Предприети са необходимите мерки за осигуряване на противопожарната безопасност в защитената територия"}
{"url": "http://www.focus-news.net/news/2019/08/15/2689722/d-r-mihail-bashtavelov-odbh-blagoevgrad-izvarshva-se-razsledvane-chiya-sobstvenost-e-bilo-otkritoto-martvo-prase-v-kresna-s-polozhitelna-proba-za-afrikanska-chuma.html", "text": "Извършва се разследване чия собственост е било откритото мъртво прасе в Кресна, дало положителна проба за африканска чума. Това каза пред журналисти д-р Михаил Бащавелов, директор на Областна дирекция по безопасност на храните – Благоевград, след провелата се извънредна епизоотична комисия, предаде репортер на  Радио „Фокус“ – Пирин . По време на заседанието бе оповестено, че тялото на животното е намерено в коритото на река Струма в началото на град Кресна. Към момента не е ясно как животното се е озовало там. Експертите подчертаха, че макар то да е намерено в реката, няма опасност заболяването да се разпространи по нея, тъй като вирусът се е размил в по-голямото количество вода. Д-р Бащавелов коментира, че пробите от намереното животно са изследвани двукратно, тоест изследвано е веднъж, след което пробата е потвърдена от Националната референтна лаборатория. Той подчерта, че за да се предотврати възможността заболяването да се разпространи, се препоръчва на всички стопани в област Благоевград да умъртвят своите прасета, за да могат да оползотворят месото. \r\nД-р Бащавелов припомни, че другите два вектора, по които става разпространението на заболяването, са хората и дивите свине. Той обясни, че почти през ден се правят изследвания на диви прасета за заболяването, но до момента всички те са отрицателни. Последната проба е била взета от животно в района на Община Симитли. „Към този момент все още не мога да кажа каза заболяването е влязло в Кресна. За мен лично е необяснимо. Виждате, че около нас единият случай с болно животно бе от Самоковско, а другите са в Доспат. В Кюстендил и Перник за сега няма регистрирани случаи. Но изведнъж се появява този случай в Кресна“, каза д-р Бащавелов. Той отбеляза, че за щастие в област Благоевград няма големи стопанства, в които се отглеждат свине. \r\nЛивия НИНОВА", "date": "2019.08.15", "title": "Д-р Михаил Бащавелов, ОДБХ – Благоевград: Извършва се разследване чия собственост е било откритото мъртво прасе в Кресна с положителна проба за африканска чума"}
{"url": "http://www.focus-news.net/news/2019/08/15/2689729/plovdiv-v-kalofer-beshe-otkrit-xx-iyat-praznik-na-dantelata.html", "text": "Заместник-кметът на община Карлово Антон Минев бе присъства на официалното откриване на XX-ият Празник на дантелата в Калофер. Това съобщиха от пресцентъра на  Община Карлово . \r\nСлед отслужения водосвет, зам.-кметът разгледа експозициите в Даскал Ботевото училище и Творческия център на Калоферската дантела, представящи уникалните изработки на старите майсторки, на майстор-плетачките и на кръжока по калоферска дантела; присъства на демонстрациите на открито. Антон Минев посети и атрактивната изложба „Кой създава и кой използва дантелата”, организирана от Института за етнология и фолклористика с Етнографски музей – БАН в партньорство с калоферската група „СедянкаТА”. Експозицията е разположена на първия етаж в сградата на бившата Гимназия по облекло в центъра на града на Ботев. \r\nЗаместник-кметът, от името на кмета на община Карлово д-р Емил Кабаиванов, поздрави миряните с храмовия празник на църквата „Успение на Пресвета Богородица”.", "date": "2019.08.15", "title": "Пловдив: В Калофер беше открит XX-ият Празник на дантелата"}
{"url": "http://www.focus-news.net/news/2019/08/15/2689731/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  и тази седмица ще ви представим актуални теми от Асеновград и региона. Ще разберем как там се борят с чумата по свинете, като ще търсим отговора от директора на Държавното горско стопанство в Асеновград, инженер Слави Богутев. \r\nТърсят финансиране за ремонт на спортна зала „Асеновец“ в Асеновград. Сградата се нуждае от цялостен ремонт. Общата сума, необходима за изпълнение на тези дейности, възлиза на над 1 200 000 лева. Ще разберем повече и по тази тема в предаването ни. \r\nЖивописен стенопис, датиращ от XIV век, реставрират в църквата „Свети Архангели“ в Бачковския манастир. повече за това ще ни разкаже секретарят на Бачковския манастир Теодор Пеев. Ще го попитаме още как там празнуват храмовия празник днес. \r\nТези и още интересни теми са предвидени в днешното предаване „Асеновград – Богоизбран пред портите на Родопите“. То се излъчва всеки четвъртък, между 16.00 и 17.00 часа. Водещ е Цветана ТОНЧЕВА.", "date": "2019.08.15", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/08/15/2689730/dobrich-vremenno-shte-bade-zatvorena-ul-kiril-i-metodiy-na-16-avgust.html", "text": "На 16 август 2019 г. от 09.00 часа до 17.00 часа затворена ще бъде ул. „Кирил и Методий“ в частта си от бул. „Добричка епопея“ до ул. „Сан Стефано“. Това съобщиха от пресцентъра на  Общината . Община град Добрич моли гражданите да не паркират колите си в посоченото време по тази отсечка.", "date": "2019.08.15", "title": "Добрич: Временно ще бъде затворена ул. „Кирил и Методий“ на 16 август"}
{"url": "http://www.focus-news.net/news/2019/08/15/2689733/a1-on-makedoniya-posreshtnaha-tomor-morina-v-kosovo-kato-natsionalen-geroy-s-pesni-i-tapani.html", "text": "Бившият член на Армията за освобождение на Косово (АОК) Томор Морина, обвинен за военни престъпления спрямо сърбите, бе посрещнат в родния си град Дяково в най-младата държава на Балканите като национален герой - с песни и тъпани, предава македонската електронна медия  A1 On . \r\nМорина бе прикачан с музика и след освобождаването му от затвора в Скопие. Там той бе посрещнат от най-близките си, а също и от посланика на Косово в страната. \r\nПо-рано тази седмица Върховният съд на Северна Македония реши да не разрешава екстрадицията на Морина в Сърбия - искане, отправено от официален Белград. Той бе задържан на 24 юли на ГКПП \"Блаце\" на основание международна заповед за арест от Интерпол, след което му бе определена мярка арест за срок от три седмици. \r\nБелград реагира на освобождаването на Морина, като заяви, че македонските правосъдни институции са нарушили международното право и още веднъж са доказали, че политиката стои над закона. \r\n \r\n Тереза Герова", "date": "2019.08.15", "title": "A1 On (Македония): Посрещнаха Томор Морина в Косово като национален  герой - с песни и тъпани"}
{"url": "http://www.focus-news.net/news/2019/08/15/2689734/tvorbi-na-hudozhnika-alfonso-bavuzi-predstavyat-v-sedmitsata-na-italianskata-kultura-v-darzhavniya-kulturen-institut-dvoretsa.html", "text": "Творчеството на италианския художник Алфонсо Бавузи ще бъде представено в Каменна зала на Държавния културен институт - Културен център „Двореца“ в Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондентът на  Радио „Фокус” – Варна . Събитието е част от проявите в Седмицата на италианската култура в „Двореца“. Тази година тя има своето трето издание. Изложбата ще бъде официално открита утре - 16 август, в 18,00 часа. \r\nЖулиета НИКОЛОВА", "date": "2019.08.15", "title": "Творби на художника Алфонсо Бавузи представят в Седмицата на италианската култура в Държавния културен институт „Двореца“"}
{"url": "http://www.focus-news.net/news/2019/08/15/2689728/stara-zagora-kmetat-zhivko-todorov-pozdravi-detsata-lisheni-ot-roditelska-grizha-koito-praznuvat-imen-den-na-golyama-bogoroditsa.html", "text": "Кметът на Стара Загора Живко Тодоров поздрави децата, които са лишени от родителска грижа, празнуващи имен ден на 15 август. Това съобщиха от пресцентъра на  Община Стара Загора . На Голяма Богородица, както е известен днешният празник, отбелязват имен ден общо осем от възпитаниците на Центровете за настаняване от семеен тип и домовете „Българка“, „Теофано Попова“ и „Мария Терезия“.  \r\nСърдечни пожелания за здраве и късмет отправиха председателят на Общинския съвет Таньо Брайков и председателят на ПК по спорт и младежки дейности Николай Диков към Мария от ЦНСТДБУ в квартал „Зора“. Гостите на къщичката бяха посрещнати с пита хляб и мед от именичката и директор на услугата Нели Баджакова. Почти 12-годишната Мария, която е част от баскетболен клуб „Берое“, благодари за изненадата и заедно с останалите тринадесет деца продължиха отбелязването на празника с лакомства и много настроение.  \r\nМалко преди това по повод Успение Богородично бе осветен и раздаден курбан за здраве в храмовете „Св. Паисий Хилендарски“ и „Свето Въведение Богородично“ от отец Йордан Карагеоргиев. Приготвянето и раздаването на обредното ястие се случи в социалната кухня към църквата в кв. „Зора“. Инициативата за благородното дело бе на ръководството и членовете на Ротари клуб „Берое“. Гости на празника бяха още заместник областните управители Димитър Драчев и Красимир Червилов, както и десетки граждани.   \r\nОтец Йордан благодари на Община Стара Загора и кмета Живко Тодоров за подкрепата, която получават добрите дела инициирани в името на старозагорци. „Вярвам, че с помощ от всички, които днес сте тук, както и на всички енориаши, ще успеем да реализираме и друга идея – изграждане на още един храм в кв. „Зора“, който да засвидетелства уважение към историята на Стара Загора и премеждията, които е преживявала, но оцеляла заради искрената вяра на хората си“, каза отец Йордан. По време на събитието стана ясно, че се върви към осъществяване на още една благотворителна инициатива – създаване на ново място, което да дава подслон на нуждаещи се и намиращо се в близост до храм „Свето Въведение Богородично“.", "date": "2019.08.15", "title": "Стара Загора: Кметът Живко Тодоров поздрави децата, лишени от родителска грижа, които празнуват имен ден на Голяма Богородица"}
{"url": "http://www.focus-news.net/news/2019/08/15/2689736/burgas-86-godishna-zhena-e-s-naranyavaniya-sled-kato-e-bila-blasnata-ot-avtomobil-na-ul-sv-kliment-ohridski.html", "text": "86 годишна жена е с наранявания, след като е била блъсната от автомобил на ул. „Св. Климент Охридски“. Това съобщиха от   ОДМВР-Бургас", "date": "2019.08.15", "title": "Бургас: 86 годишна жена е с наранявания, след като е била блъсната от автомобил на ул. „Св. Климент Охридски“"}
{"url": "http://www.focus-news.net/news/2019/08/15/2689740/pazardzhik-sdruzhenieto-na-horata-s-psihichni-problemi-v-peshtera-se-sdobi-sas-sobstveno-pomeshtenie-za-sreshti-i-meropriyatiya.html", "text": "Сдружението на хората с психични проблеми в Пещера се сдоби със собствено помещение за провеждане на срещи и мероприятия, съобщиха от пресцентъра на  Община Пещера . Дълго време членовете на клуб „Вяра“ се надяваха да си имат свое място и мечтата им се сбъдна, след като Община Пещера им предостави помещение. Години наред „Вяра“ трябваше да дели място със Съюза на инвалидите в Пещера. Новото помещение се намира в сградата на Бившето АПК, в центъра на града и бе официално открито от кмета на Пещера Николай Зайчев. За сбъдната мечта, благодарността и щастието на членовете говори председателят на клуба Дафинка Ставрева. Подаръци и поздрави членовете на „Вяра“ получиха, както от кмета Николай Зайчев, така и от председателите на други клубове в Пещера, уважили поканата. Сдружение “Вяра” на хората с психични проблеми е учредена на 4 април 2007 г. с членски състав от 34 човека. Членуващите в организацията днес са близо 50 човека.", "date": "2019.08.15", "title": "Пазарджик: Сдружението на хората с психични проблеми в Пещера се сдоби със собствено помещение за срещи и мероприятия"}
{"url": "http://www.focus-news.net/news/2019/08/15/2689741/kmetat-na-pomorie-ivan-aleksiev-gradat-e-edno-izklyuchitelno-sigurno-i-spokoyno-myasto-za-pochivka-i-za-zhiveene.html", "text": "Градът е едно изключително сигурно и спокойно място за почивка и за живеене. Това каза кметът на Поморие Иван Алексиев за летния сезон в града, в интервю за  Агенция „Фокус“ . Алексиев отчете, че в момента в Поморие има над 80 000 души, дори и 90 000 до 100 000 в пика на сезона. \r\n „Определено последните години тенденцията беше и се налагаше, че в Поморие основно са руски туристи. Тази година тенденцията се обърна – предимно са български туристи“, заяви кметът на Поморие. Той каза още, че броят на туристите не намалява, противно на очакванията, че тази година няма да има туристи по Българското Черноморие. „От години ние се оказваме едно изключително спокойно и сигурно място за почивка и за живеене“, добави Алексиев. По думите му, от няколко години не е имало кражби в града, както и сигнали за нарушаване на тишината, а твърденията, че се затварят заведения не са верни и според него това не е решение на проблема с шума. „Нещата, които се разпространяват в публичното пространство, че е затворено едно или друго заведение – не е геройство да затвориш дадено заведение, а  трябва да направиш така, че заведенията да работят, бизнесът да работи и да се спазват правилата“, обясни той. Иван Алексиев  \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.15", "title": "Кметът на Поморие Иван Алексиев: Градът е едно изключително сигурно и спокойно място за почивка и за живеене"}
{"url": "http://www.focus-news.net/news/2019/08/15/2689735/prof-hans-henkes-i-dots-stanimir-sirakov-priklyuchiha-s-uspeh-interventsiyata-na-parvata-gigantska-mozachna-anevrizma-v-umbal-sv-ivan-rilski.html", "text": "Проф. Хенкес и доц. Сираков приключиха с успех интервенцията на първата гигантска мозъчна аневризма в УМБАЛ „Св. Иван Рилски“. Това съобщиха от пресцентъра на  лечебното заведение . Над 2 часа продължи съвместната операция на проф. Ханс Хенкес и доц. Станимир Сираков в УМБАЛ „Св. Иван Рилски“.  \r\n„30 години съм посветил на този род интервенции. Оптимистичен съм за изхода на операцията и възстановителния период на пациента. Преди десет години не разполагахме с тези съвременни технологии, които днес значително улесняват работата ни. Много се радвам за възможността да гостувам на УМБАЛ „Св. Иван Рилски“ по покана на доц. Сираков и на това, което ще ви демонстрираме днес на живо“, заяви проф. Хенкес пред аудиторията от лекари и журналисти, която наблюдаваше операцията на живо. \r\nПациентът беше 54-годишен мъж с гигантска фузиформена аневризма на базиларната артерия в мозъка (вретеновидно разширение по цялото протежение на мозъчния съд). По време на интервенцията, която е уникална не само за България, но и много рядко срещана в световната практика, двамата поставиха 11 стента в центъра на аневризмата. На практика по този начин беше изграден изцяло нов съд в центъра на аневризмата. Операцията, която двамата извършиха, е изключително рискова. Според проф. Хенкес, който предварително на няколко пъти е консултирал пациента, рискът той да не издържи процедурата или да почине малко след нея, е бил 30%. Ако не беше опериран обаче рискът от фатален край до края на годината е бил още по-висок – 60%. \r\n„Операцията протече рутинно, всичко е лесно в ръцете на проф. Хенкес. Направихме нов съд, състоящ се от няколко стента, които централизират кръвотока в себе си. За жалост, няма възможен предварителен скрининг за мозъчни аневризми. Те биват откривани, когато изкървят, или когато пациентът отиде на преглед с други оплаквания. Искам да благодаря на проф. Хенкес за колаборацията и възможността да оперираме на българска територия“, заяви доцент  Сираков след успешната операция. \r\n54-годишният мъж страдал дълго време от нетипично главоболие преди да потърси лекарска помощ. Направеният в УМБАЛ „Св. Иван Рилски“ показал огромна аневризма, която всеки момент може да изкърви и да го убие. Заради големия риск от интервенцията обаче (стандартният риск при третиране на аневризми е около 1.5 - 2%), било взето решение операцията да бъде отложена до момента, в който вече е абсолютно неизбежна. През това време лекарите внимателно са следили състоянието на пациента. А в последния месец то прогресивно се влошавало: болният вече трудно преглъща, дави се, има проблеми с ходенето, което показало, че е време. \r\n Каква е прогнозата за пациента : \r\nВъзстановяването в такива случаи е сложен процес, който трае между 3 и 6 месеца. С времето организмът  изгражда новия съд около сложените стентове, намалява обема на аневризмата, която оказва компресия върху съседните мозъчни структури и пациентът започва да живее нормално. Рисковият период, в който трябва напълно да се затвори тази аневризма, е 6 месеца. Когато той мине пациентът не би трябвало да се влошава, а дори може да се очаква още подобрение. „Обикновено в този момент казваме на пациента: от тук насетне не очакваме влошаване от сегашното ви състояние“, обяснява доц. Сираков. \r\nСлед лекцията на проф. Хенкес за съвременните методи за интервенции на мозъчни аневризми, екипът Хенкес-Сираков продължава с още една изключително сложна операция. Този път пациентът е 61-годишна жена, която стига до страшната диагноза след като дълго време е с непрестанно главоболие. Тя веднъж вече е била оперирана от екипа на доц. Сираков, тъй като е имало непосредствена опасност за живота ѝ. „Тогава я третирахме в състояние на спешност с койлове, което реши проблема за момента, но не и за в бъдеще. Затова сега, заедно с проф. Хенкес, ще поставим стент, който ще покрие входа на аневризмата и ще я изолира“, обяснява единственият сетрифициран български неврорентгенолог - доц. Станимир Сираков. \r\n Кой е проф. Ханс Хенкес \r\nПроф. Ханс Хенкес е един от пионерите в интервенционалната неврорентгенология. Той е Медицински директор на най-голямата Клиника по неврорентгенология в Германия, която се намира в Щутгарт. Клиниката е специализирана в диагностиката и лечението на мозъчно-съдови заболявания и приема пациенти от цял свят. Над 1200 интервенции на изключително сложни мозъчни аневризми се правят там годишно.  \r\n За доц. Станимир Сираков \r\nДоц. Станимир Сираков е председател на Българското дружество по интервенционална рентгенология, ръководител на сектор „Интервенционална рентгенология“ в отделението по образна диагностика в УМБАЛ „Св. Иван Рилски“ – София и доцент в Катедрата по образна диагностика на МУ-София. Специализирал е при водещи имена на европейската интервенционална рентгенология като проф. П. Боснякович – Сърбия, проф. Ж. Море – Франция и проф. Ш. Монайе – Франция. Той е единственият българин с европейска диплома по неврорентгенология, която се присъжда от новосформирания Борд по невроинтервенции.  \r\n За мозъчните аневризми \r\nМозъчната аневризма представлява балоноподобно разширение на някоя от артериите в мозъка. Най-често тя бива откривана когато се спука, причинявайки кръвоизлив в мозъка или тясното пространство около мозъка. Това кървене води до хеморагичен инсулт, мозъчни увреждания и смърт. Мозъчните аневризми могат да възникнат при хора от всички възрасти, но най-често се откриват във възрастовата група 30-60 години. При жените рискът да се получи мозъчна аневризма е по-голям от мъжете, като съотношението е 3:2,1. Статистиката сочи, че ако не бъдат третирани, половината от пациентите умират, а другата половина остават инвалиди. \r\nВ България годишно се откриват около 250-300 аневризми. 142 пациенти с такава диагноза са били лекувани в УМБАЛ „Св. Иван Рилски“ през миналата година. От началото на 2019 година до сега случаите са над 150. Само 2 от тях са били оперирани, останалите са третирани ендоваскуларно, каквато е и световната тенденция.", "date": "2019.08.15", "title": "Проф. Ханс Хенкес и доц. Станимир Сираков приключиха с успех интервенцията на първата гигантска мозъчна аневризма в УМБАЛ „Св. Иван Рилски“"}
{"url": "http://www.focus-news.net/news/2019/08/15/2689732/valentin-stoichkov-zam-kmet-na-kresna-shte-bade-trudno-da-ubedim-stopanite-che-prasetata-im-tryabva-da-badat-umartveni.html", "text": "Ще бъде трудно да убедим стопаните, че прасетата им трябва да бъдат умъртвени. Това каза пред журналисти Валентин Стоичков, зам.-кмет на Кресна, след проведената извънредна епизоотична комисия, предаде репортер на  Радио „Фокус“ – Пирин . Стоичков подчерта, че въпреки това ръководството на Община Кресна застава зад одобрените мерки, които трябва да бъдат предприети, за да се ликвидира огнището на африканска чума, регистрирано в града. „Хората ще ги убедим трудно, защото в момента не е сезон, в който да се колят прасета. И най-вече ще ги убедим трудно, защото става дума за установено заболяване само при едно животно, което не е ясно как се е озовало в Кресна. Това, че не са направени проби на други прасета, които се отглеждат в града, ще бъде основният проблем, който може да провокира напрежение“, каза още Стоичков. Той добави, че жителите на Общината се съмняват, че прасето е на някой от тях. „Факт е, че прасето е намерено в началото на град Кресна, но не може да кажем кой е неговият собственик“, отбеляза Стоичков. Според него въпреки че ще срещнат трудности, от Община Кресна ще успеят да убедят хората, че това е най-правилното нещо, което следва да бъде извършено. Според Стоичков това, че хората ще могат да ползват месото от прасетата, ако ги умъртвят сами и това, че ще им бъде даде компенсация ще послужи като стимул за местното население. \r\nЛивия НИНОВА", "date": "2019.08.15", "title": "Валентин Стоичков, зам.-кмет на Кресна: Ще бъде трудно да убедим стопаните, че прасетата им трябва да бъдат умъртвени"}
{"url": "http://www.focus-news.net/news/2019/08/15/2689739/kap-ii-rang-d-r-todor-dimitrov-voenna-akademiya-g-s-rakovski-za-postigane-na-dobri-rezultati-e-vazhno-postoyanstvoto-a-ne-momentniyat-sprint.html", "text": "За постигане на добри резултати е важно постоянството, а не моментният спринт. Това каза в интервю за дневния информационен блок „Добър ден“ на  Радио „Фокус“  капитан II ранг д-р Тодор Димитров – преподавател във Военна академия „Г. С. Раковски“, пробягал за 51 дни най-дългото сертифицирано състезание в света. Тодор Димитров е вторият българин и 44-ят в света в 23-годишната история на ултрамаратона, завършил това състезание. „Чувствам се много удовлетворен, радостен, че успях да го завърша. Ултрамаратонът е 3 100 мили, което е приблизително 5 000 км и се провежда в квартал „Куинс“ в Ню Йорк, който е обграден от четири улици, където се правят обиколки на бетонна настилка. На пръв поглед не изглежда толкова интересно, а монотонно, но през това време не съм имал време за скука, динамиката е голяма“, каза още Тодор Димитров. Той обясни, че в маратона са участвали представители от Австрия, Финландия, Нова Зеландия, Русия, Словакия, като медийният интерес е бил сериозен. Тодор Димитров подчерта, че споделя опита си с неговите студенти, проявили интерес. „Това, което им давам като съвет, е да са постоянни в това, което правят, да не се отказват. Във всяко начинание е важно постоянството, а не моментният спринт. Добре е човек да преследва целите си, да се забавлява, без да очаква някаква награда за това. Така удовлетворението е по-голямо, добави той. \r\nЕлеонора ЧОЛАКОВА", "date": "2019.08.15", "title": "Кап. II ранг д-р Тодор Димитров, Военна академия „Г. С. Раковски“: За постигане на добри резултати е важно постоянството, а не моментният спринт"}
{"url": "http://www.focus-news.net/news/2019/08/15/2689742/veliko-tarnovo-2-g-i-6-mesetsa-zatvor-poluchi-mazh-obvinen-za-telefonna-izmama.html", "text": "След внесен в съда от Районна прокуратура – Велико Търново обвинителен акт и постигнато в съдебна фаза споразумение,  осъдиха  рецидивист за извършена телефонна измама, на наказание от  две години и шест месеца лишаване от свобода при строг режим. Това съобщиха от  Районна прокуратура – Велико Търново . Обвиняемият е с наложена мярка за неотклонение „задържане под стража“ и в момента се намира в затвора в гр. Ловеч. \r\nЯ.Н. е осъден за това, че на 15 декември 2018 г. в гр. Велико Търново в съучастие като извършител с А. П. – помагач, представяйки се за длъжностно лице – служител на МВР, с цел да набави за себе си и за А.П. имотна облага, възбудил и поддържал заблуждение у Д. Н., че трябва да съдейства на органите на МВР за залавяне на престъпник, занимаващ се с телефонни измами, като за целта е необходимо да остави всичките си пари в торба пред входната врата на къщата си, и с това ѝ причинил имотна вреда в размер на 6 780 лева, като измамата представлява опасен рецидив – престъпление по чл. 211, вр. чл. 210, вр. чл. 209, вр. чл. 20, вр. чл. 29 от НК. \r\nОбвиняемият е известен на органите на МВР във връзка със серия от телефонни измами, като е осъждан многократно. След излизането си от затвора се свързал с А. П. и му предложил да го ползва за „муле“, като му посочва по телефона на кой адрес да отиде, за да вземе оставените от измамените лица пакети с пари и ценности. Обвиняемият провеждал разговорите с пострадалите от територията на Румъния, от където закупувал предплатени сим-карти на румънски оператори. На 14.12.2018 г. Я.Н. от румънска сим-карта дал указания на А.П. да отиде в гр. В. Търново. На следващият ден набирайки произволни номера в гр. В. Търново от румънска сим-карта, обвиняемият набрал номера на пострадалата, като успял да я заблуди, че е служител на криминална полиция и я убедил, че трябва да им съдейства, като сложи всичките си пари, скъпоценности и злато в торбичка и я изнесе пред входната врата. Веднага след това отново набрал номера ѝ, представил се за лекар и ѝ казал, че синът ѝ си е счупил крака и че трябва да му даде сумата от 29 800 лв. за лечението му, започнал да я заплашва и обижда. Секунди по-късно отново ѝ се обадил - този път като полицая, с когото говорила преди това. Пострадалата му разказала какво се е случило и му се доверила, като изпълнила указанията му да събере всичките си спестявания и да ги остави пред външната врата на дома си, убедена, че съдейства на полицията. Междувременно от друга сим-карта обвиняемият казал на А.П. от къде да вземе парите. \r\n Споразумението има последици на влязла в сила присъда.", "date": "2019.08.15", "title": "Велико Търново:  2 г. и 6 месеца затвор получи мъж, обвинен за телефонна измама"}
{"url": "http://www.focus-news.net/news/2019/08/15/2689737/blagoevgrad-hram-uspenie-bogorodichno-v-selo-barakovo-otbelyazva-hramov-praznik.html", "text": "Храм „Успение Богородично“ в село Бараково отбелязва храмов празник. Това каза за  Радио „Фокус“ – Пирин  отец Светослав Кючуков. Той отбеляза, че църквата има богата история, която датира още от 1912 година, когато Пиринска Македония е била освободен от турско робство в хода на Балканската война. „Веднага след Освобождението на Пиринска Македония от турско робство, сградата която е била митницата от турска страна, бива преустроена в храм. Строежът започва през 1913 година, а църквата е осветена през 1920 година от тогавашния Неврокопски митрополит Макарий. В духовно-административно отношение от 1894 година селото принадлежи към Неврокопска епархия, Благоевградска духовна околия и съответно първите свещенници, които са служили в храма са били горноджумайци, като последният е бил свещеник Аврам Младенов“, каза още отец Кючуков. Той пожела на всички миряни да бъдат добри, да се обичат по примера на Света Богородица, да мислят един за друг, да се обичат и да си помагат. \r\nЛивия НИНОВА", "date": "2019.08.15", "title": "Благоевград: Храм „Успение Богородично“ в село Бараково отбелязва храмов празник"}
{"url": "http://www.focus-news.net/news/2019/08/15/2689743/ria-novosti-hayko-maas-shte-poseti-moksva-ot-ruskoto-mvnr-obyaviha-temite-na-pregovorite.html", "text": "Министърът на външните работи на ФРГ Хайко Маас ще направи ново посещение в Москва, където ще се срещне с руския си колега Сергей Лавров, предава  РИА Новости . \r\nВизитата е двудневна и е насрочена за 21 август. Говорителят на Министерството на външните работи на Руската федерация Мария Захарова поясни, че двамата дипломати ще обсъдят ситуацията в Украйна, в Сирия, Иран и въпросите на стратегическата стабилност. \r\n\"Федералният министър на външните работи на Германия ще посети с работно посещение в Москва на 21-22 август. Ръководителят на руското министерство на външните работи Сергей Лавров ще проведе разговори с колегата си на 21 август\", обяви Захарова на брифинг. \r\n\"Ще има задълбочен обмен на мнения по най-належащите международни проблеми, включително ситуацията в Украйна, в Сирия, ситуацията около Иран, както и по въпросите на глобалната стабилност и стратегическата сигурност\", добави Захарова. \r\n \r\n Тереза Герова", "date": "2019.08.15", "title": "РИА Новости: Хайко Маас ще посети Моксва, от руското МВнР обявиха темите на преговорите"}
{"url": "http://www.focus-news.net/news/2019/08/15/2689747/eksperti-ot-mosv-predstaviha-polzite-ot-nova-sistema-za-sabirane-na-opasni-otpadatsi-ot-bita-koyato-se-izgrazhda-kray-sozopol.html", "text": "Експерти от МОСВ представиха пред жителите на община Созопол ползите за тях от изграждащата се нова модерна площадка за събиране на опасни отпадъци от домакинствата, съобщиха от пресцентъра на  Министерство на околната среда и водите .  „Това е площадка, която се изгражда по Българо-швейцарската програма за сътрудничество и е за временно съхранение на отпадъци, които всеки от нас държи в бита си“, заяви инж. Тонка Атанасова, директор на РИОСВ – Бургас, по време на среща със заинтересовани жители в Созопол вчера. Тя беше категорична, че това не е депо за опасни отпадъци, а площадка за временно съхранение. „Всички общини до 2020 г. трябва да имат такива изградени центрове, за да могат да изпълнят целите, които Законът за управление на отпадъците им вменява. На площадката ще се събират лекарства, батерии, телевизори, компютри, след което ще се предават на фирми, които ги обработват, третират или оползотворяват. Община Созопол има възможността да изпълни задължението си безвъзмездно със средства по програмата, които са на стойност близо 2 млн. лева ”, обясни тя.  \r\nСилвия Рангелова, директор на Дирекция „Координация по въпросите на Европейския съюз и международното сътрудничество“ към МОСВ, допълни, че целта на проекта е намаляване на рисковете за човешкото здраве и околната среда чрез отделяне на опасните отпадъци от домакинства от потока битови отпадъци. Технологията и методите на работа са заимствани от наложената практика в Конфедерация Швейцария и са напълно безопасни. Аналогичните центрове в Швейцария се разполагат в близост до търговски обекти в рамките на населените места и непосредствено до жилищните сгради на хората с цел максимална достъпност и удобство. Периодът, в който могат да се съхраняват отпадъците след тяхното събиране, е ограничен до 1 година от приемането им, с цел да не се струпват големи количества. „Това е модерен и може би най-екологосъобразният начин за отделяне на потенциално опасни отпадъци от бита от общия поток на битовите отпадъци“, допълни още тя.  \r\nНа територията на общинските центрове няма да се извършват замърсяващи дейности по оползотворяване и обезвреждане на отпадъци. Събираните и съхранявани отпадъци периодично ще се транспортират до площадки на други оператори, лицензирани за последващо третиране, вкл. обезвреждане. Центровете са така замислени и проектирани, че отпадъците да се съхраняват без опасност от разливи и разсипи и замърсяване на околната среда, за да могат да са в непосредствена близост до хората, които обслужват в населените райони.  \r\nПроектът „Пилотни модели за екологосъобразно събиране и временно съхранение на опасни битови отпадъци от домакинствата“ се изпълнява от април 2015 г. с безвъзмездно финансиране от близо 15 млн. лева по  Българо-швейцарската програма за сътрудничество, като крайният срок за изпълнение е декември 2019 г. Проектът предвижда изграждане на 5 пилотни центъра за събиране на опасните битови отпадъци в общините Шумен, Разград, Созопол, Съединение и Левски. В допълнение към пилотните общински центрове ще бъдат доставени мобилни събирателни пунктове за обслужване на съседни на тях 17 общини: Велики Преслав, Смядово, Каспичан, Хитрино, Лозница, Самуил, Исперих, Завет, Цар Калоян, Пордим, Никопол, Белене, Марица, Калояново, Хисаря, Приморско, Царево. , с което се цели решаване на проблема с опасните битови отпадъци в 22 български общини.", "date": "2019.08.15", "title": "Експерти от МОСВ представиха ползите от нова система за събиране на опасни отпадъци от бита, която се изгражда край Созопол"}
{"url": "http://www.focus-news.net/news/2019/08/15/2689745/ombudsmanat-maya-manolova-sledvashtata-sedmitsa-shte-vnesa-promenite-v-zakona-za-saslovnite-organizatsii-na-meditsinskite-spetsialisti-v-parlamenta.html", "text": "Очаква се следващата седмица да внеса Закона за съсловните организации в парламента. Това каза омбудсманът Мая Манолова пред журналисти след среща с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите, на която обсъдиха законопроект за съсловните организации на медицинските специалисти, предаде репортер на  Агенция „Фокус“ . \"Темата на днешното обсъждане са промените в Закона съсловните организации на медицинските специалисти\", каза Манолова. Тя добави, че вече е минало обсъждането необходимите промени с Българската асоциация на професионалистите по здравни грижи. \"Изготвила съм проект с моя екип и с участието на представители на различни професии в здравеопазването. Основните промени, които предлагаме, са възможност за създаване на съсловни организации на регулираните медицински професии по професии, възможност за избор в коя организация да членуваш, задължителност на членството, защото става дума за регулирани професии, както и критерии за представителност на тези съсловни организации, тъй като те ще изпълняват и публични функции\", поясни омбудсманът. Тя заяви, че тези предложения вече са обсъдени със сега съществуващата съсловна организация на всички медицински специалисти.  \r\nНадежда ИВАНОВА", "date": "2019.08.15", "title": "Омбудсманът Мая Манолова:  Следващата седмица ще внеса промените в Закона за съсловните организации  на медицинските специалисти в парламента"}
{"url": "http://www.focus-news.net/news/2019/08/15/2689746/blagoevgrad-intenziven-za-lekite-avtomobili-e-trafikat-na-gkpp-kulata.html", "text": "Интензивен за леките автомобили е трафикът на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На пунктовете „Илинден“, „Златарево“ и „Станке Лисичково“ преминаването се извършва с нормална натовареност за делничен ден. \r\nЛивия НИНОВА", "date": "2019.08.15", "title": "Благоевград: Интензивен за леките автомобили е трафикът на ГКПП „Кулата“"}
{"url": "http://www.focus-news.net/news/2019/08/15/2689749/ombudsmanat-maya-manolova-nalaga-se-az-i-moyat-ekip-da-svarshim-rabotata-na-ministara-na-zdraveopazvaneto.html", "text": "Налага се аз и моят екип да свършим работата на министъра на здравеопазването. Това каза пред журналисти омбудсманът Мая Манолова след среща с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите, на която обсъдиха законопроект за съсловните организации на медицинските специалисти, предаде репортер на  Агенция „Фокус“ . \"Искането за създаване на Закон за съсловните организации на медицинските специалисти по професии е едно от основните искания на протестите\", каза Мая Манолова. По думите й, това искане е обявено официално още на първите протести през месец март. \"Беше поет ангажимент от министъра на здравеопазването, че ще предложи такъв проект до 20 април за обществено обсъждане и след това ще го внесе в парламента, но за съжаление няма никакво действие от страна на властта\", заяви омбудсманът. Тя добави, че се налага с екипа и да изготвят такъв проект и да свършат работата на министъра на здравеопазването.  \r\nМедицинските специалисти на срещата бяха единодушни, че изготвянето на такъв закон е наложително и изказаха своите благодарности на омбудсмана Мая Манолова, като заявиха, че ако тя се кандидатира за кмет на София, ще я подкрепят, както тя ги е подкрепила. Те обявиха още, че на 11 септември ще започнат протест пред Народното събрание и няма да си тръгнат, докато не бъдат приети техните искания и не бъде приет Законът за съсловните организации.  \r\nНадежда ИВАНОВА", "date": "2019.08.15", "title": "Омбудсманът Мая Манолова: Налага се аз и моят екип да свършим работата на министъра на здравеопазването"}
{"url": "http://www.focus-news.net/news/2019/08/15/2689750/sport-ibrahimovich-s-40-popadeniya-v-mls.html", "text": "Шведската звезда Златан Ибрахимович вкара и двата гола за Лос Анджелис Галакси при успеха с 2:0 над Далас от 25-ия кръг на Мейджър Лийг Сокър. Капитанът на Галакси беше точен в 68-ата и 82-ата минута, прекъсна поредицата от три поредни загуби и приближи отбора към плейофите. Галакси има вече 40 точки в Западната конференция, изоставайки на 15 от градския съперник и лидер Лос Анжелис, който има и мач по-малко. Далас остана на шесто място в Западната конференция с актив 36 точки. \r\nБлизо 20 000 зрители на стадион \"СтъбХъб Център\" гледаха своя идол, който вече има 40 попадения от 47 мача в Лигата.", "date": "2019.08.15", "title": "Спорт: Ибрахимович с 40 попадения в МЛС"}
{"url": "http://www.focus-news.net/news/2019/08/15/2689744/burgas-17-godishen-mototsikletist-e-s-opasnost-za-zhivota-sled-katastrofa-na-krastovishteto-mezhdu-ul-zahari-stoyanov-i-ul-georgi-papayanov.html", "text": "17-годишен мотоциклетист е с опасност за живота след катастрофа на кръстовището между ул. „Захари Стоянов” и ул. „Георги Папаянов”. Това съобщи за  Радио „Фокус“ – Бургас  Цветелина Рандева, говорител на ОДМВР - Бургас. Сигналът за инцидента е подаден около 05.51 часа днес. Водачът на лек автомобил „Мазда Премаси“ с бургаска регистрация – 73-годишен мъж от Бургас, движещ се от пътен възел “Юг” по „Захари Стоянов” в посока жк. „Меден рудник“, при извършването на ляв завой отнема предимството и блъска насрещно движещия се мотоциклет „Хьосунг Комет”. Мотоциклетът е управляван от 17-годишен мъж от Бургас, който е с политравматизъм и опасност за живота. Той е настанен за лечение в отделение реанимация на УМБАЛ - Бургас.  \r\nДеница ДИМИТРОВА", "date": "2019.08.15", "title": "Бургас: 17-годишен мотоциклетист е с опасност за живота след катастрофа на кръстовището между ул. „Захари Стоянов” и ул. „Георги Папаянов”"}
{"url": "http://www.focus-news.net/news/2019/08/15/2689748/stara-zagora-vremenno-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-214-v-posoka-burgas-poradi-patnotransportno-proizshestvie.html", "text": "Временно движението се осъществява в изпреварващата лента по автомагистрала „Тракия“ при км 214 в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\". Шофьорите е необходимо да карат внимателно и със съобразена скорост.", "date": "2019.08.15", "title": "Стара Загора: Временно движението се осъществява в изпреварващата лента по автомагистрала „Тракия“ при км 214 в посока Бургас поради пътнотранспортно произшествие"}
{"url": "http://www.focus-news.net/news/2019/08/15/2689755/sergey-lavrov-sasht-razbirat-che-kitay-nyama-da-se-prisaedini-kam-initsiativata-za-kontrol-nad-vaorazheniyata.html", "text": "САЩ добре знаят, че Китай няма да се присъедини към процеса на преговори за нова система за контрол над въоръженията. Това заяви министърът на външните работи на Руската федерация Сергей Лавров в изявление за Всеруския младежки образователен форум „Територия на сетивата“, предава  TACC . \r\n\"Като цяло САЩ, това вече може да се каже с цялата отговорност, се насочиха към разпадането на цялата система за контрол на оръжията, на цялата система за осигуряване на международна стратегическа стабилност. След Договор за ограничаване на стратегическите настъпателни оръжия (СТАРТ), от който САЩ се оттеглиха в началото на века, сега те унищожиха Договора за ракетите със среден и малък обсег (ДРСМО). Вече има изявления, че друг основен договор, който изтича през февруари 2021 г., също е остарял, не отговаря на американските интереси, че няма смисъл да се запазват двустранни канали за контрол на оръжията с Русия, че е необходимо да се включи в Китай, но те знаят много добре, че Китай няма да даде съгласието си\", каза Лавров. \r\nВ допълнение министърът спомена за плана на Вашингтон за разполагане на ракети със среден обсег в Азиатско-Тихоокеанския регион. \"Беше обявено, че... тези ракети ще бъдат разположени в Азиатско-Тихоокеанския регион. Освен това, когато това съобщение беше направено, както разбирате, никой не ги попита онези страни, в които американците ще разположат нови видове ракети със среден и по-малък обсег\", подчерта Лавров.  \r\nРъководителят на руското външно министерство също посочи, че намерението на САЩ да изведат оръжия в космоса би било абсолютно неприемливо за повечето държави. Според него тези планове на американската администрация са категорично неприемливи за повечето страни и противоречат на позицията за предотвратяване на надпреварата във въоръженията космоса, която се споделя от огромното мнозинство от членовете на ООН. \r\n \r\n \r\n Тереза Герова", "date": "2019.08.15", "title": "Сергей Лавров: САЩ разбират, че Китай няма да се присъедини към инициативата за контрол над въоръженията"}
{"url": "http://www.focus-news.net/news/2019/08/15/2689752/dobrich-dete-i-zhena-sa-postradali-v-katastrofa-sled-kato-shofyorkata-se-e-blasnala-s-avtomobila-si-v-darvo.html", "text": "Дете и жена се лекуват във варненски болници, след като 71-годишна шофьорка се блъсна с автомобила си в крайпътно дърво в Добричко. Това съобщават от пресцентъра на  Областната дирекция на МВР  в добруджанския град. Сигнал за инцидента е постъпил на тел. 112 около 16.20 часа. Пътното произшествие е станало в района на село Стефаново. На място е установено, че лек автомобил с добричка регистрация, управляван от 71-годишна жена, напуска пътното платно и се блъска в крайпътно дърво. Вследствие на инцидента, шофьорката е с фрактура на лява ключица. Возещото се в автомобила момиче на 9 години е с фрактура на черепа. То е настанено в МБАЛ „Св. Анна” във Варна, без опасност за живота. Жена на 41-години, която също е пътувала в автомобила,  е настанена в УМБАЛ „Св. Марина” във Варна с фрактура на 4 ребра, без опасност за живота. По случая е образувано досъдебно производство.", "date": "2019.08.15", "title": "Добрич: Дете и жена са пострадали в катастрофа, след като шофьорката се е блъснала с автомобила си в дърво"}
{"url": "http://www.focus-news.net/news/2019/08/15/2689751/sitel-makedoniya-v-bukuresht-vavezhdat-zabrana-za-vlizaneto-v-tsentara-na-prevozni-sredstva-proizvedeni-predi-2000-godina.html", "text": "Догодина собствениците на превозни средства, произведени преди 2000 г.,  няма да могат да шофират в центъра на Букурещ, а гостите на румънската столица ще трябва да плащат дневна такса, за да се движат из града, предава скопската телевизия  \"Сител\" . \r\nРадикалните мерки бяха обявени от кмета на столичния град Габриела Хиржа. След 45 дни те ще бъдат гласувани в общинския съвет. Планът предвижда всички автомобили без екологичен сертификат или Euro 1/ Euro 2 (превозни средства, произведени преди 1999 г.) да не бъдат бъдат допускани из центъра на Букурещ. \r\nАвтомобилите със сертификати до Euro2 ще бъдат изцяло забранени да влизат в Букурещ. Собствениците на автомобили със сертификат Euro3 ще бъдат допускани, но със специална винетка, която струва 15 евро на месец. Кметът на Букурещ иска всички автомобили, регистрирани извън столичната община, да купуват винетки на цена от 2,1 евро на ден или 402 евро годишно. \r\nМерките се предприемат заради замърсяването в Букурещ, в който вече има над 1,6 милиона автомобила. В града има над 120 000 автомобила, сертифицирани с Еuro 2 и още 213 000 с Еuro 3. Според анкети мерките са подкрепени от 56% от гражданите, докато 25% ги смятат за популистки или неадекватни.  \r\n \r\n Тереза Герова", "date": "2019.08.15", "title": "\"Сител\" (Македония): В Букурещ въвеждат забрана за влизането в центъра на превозни средства, произведени преди 2000 година"}
{"url": "http://www.focus-news.net/news/2019/08/15/2689754/nadezhda-dineva-predstavya-debyutniya-si-roman-ordenat-na-skorpionite-v-kulturen-tsentar-morsko-kazino.html", "text": "Романът „Орденът на скорпионите“ е дебютната книга на бургазлийката Надежда Динева. Тя ще бъде представена на 19-ти август от 18.30 часа в зала „Петя Дубарова“ на КЦ „Морско казино“. Това съобщиха от пресцентъра на  Община Бургас . Това е книга с множество обрати, която фокусира вниманието върху вътрешния глас. С всеки изминал ред той кънти все повече в мислите на читателя и го насочва към надеждата. Онази надежда, която шепне, че не само ще има утре, а и то ще е по-хубаво. „Орденът на скорпионите“ е завладяващ роман, който те кара да се гмурнеш в непознатото, а има и доста загадки, до които читателят трябва да достигне. Книгата няма аналог, иновативна е със своя сюжет и преплитане на обективната журналистика с фикцията. „Орденът на скорпионите“ е много приятна изненада. Интригуващата история, в която има и любов, се разгръща на фона на изключително богат контекст от актуални събития, в които са вплетени международната журналистика и мястото на жените в нея, миграцията, фалшивите новини, престъпността, недоволството от полицията и правосъдната система в различни държави… В центъра на този контекст е тероризмът с неговото „кърваво пиршество“. Тук идва и най-голямата изненада в романа – кой е противникът на тероризма. Тъкмо неговият образ носи идеализма на младостта, носи посланието и надеждата на Надежда Динева, че хора и правителства могат да се обединяват за общи цели. В романа са намерили място етичните предизвикателства към съвременната журналистическа професия, опасенията, че с „мобилността, високите технологии, напредналата икономика, комуникациите и ние като журналисти създаваме почва за „изявата“ на псевдоиндивидуалисти, които носят само разрушение и трагедии“. Надежда Динева завършва Гимназия с преподаване на немски език „Гьоте“ в Бургас. През 2010 година печели олимпиада по немски език към Немската служба за академичен обмен в партньорство с Посолството на ФРГ у нас. Завършва журналистика в Софийски университет „Св. Климент Охридски“ с профил Международна журналистика. В Германия участва в две международни програми за журналисти от редица европейски държави – през 2016 и 2018 година. Живее в София и работи като репортер в онлайн медия.", "date": "2019.08.15", "title": "Надежда Динева представя дебютния си роман „Орденът на скорпионите“ в Културен център „Морско казино“"}
{"url": "http://www.focus-news.net/news/2019/08/15/2689753/yambol-svetovno-izvestni-barabanisti-se-sabirat-za-unikalno-super-drumming-shou-na-rok-festa-v-grada.html", "text": "За поредна година Ямбол Рок фест дава среща на мега легенди от световната рок сцена. Това съобщиха от пресцентъра на  Общината . В 2019 г. рок маратонът ще бъде в четири поредни дни от 12 до 15 септември, отново на сцената в централния парк на града. Организатор е община Ямбол, а концертите са с вход свободен за публиката. \r\nСензацията този път е The „Super Drumming“ show с трима от най-големите имена сред барабанистите на рока. Проектът е на Пит Йорк – един от създателите на  „Спенсър Дейвис груп“. В дръм шоуто ще му партнират Херман Реърбел („Скорпионс“) и Бернхард Велц (проекти с Джон Лорд, Иън Пейс и др.). Вечерта предвещава уникални емоции с култови парчета на „Спенсър Дейвис груп“, „Скорпионс“ и др., изпълнени едновременно от тримата барабанисти на сцената. В шоуто участват още Кайтнер Дока (китара), Дейв Маркс (бас), Ернесто Гези (клавир, „Готхард“), вокалните изпълнения са поверени на Мичъл Емс („The Voice of UK”). Концертът е на 14 септември от 21.30 часа. \r\nПрограмата на Ямбол рок фест предлага още супер трибюти на: Whitesnake (13 септември), Bon Jovi (14 септември, събота) и Kiss (15 септември). Хитовете на „Whitesnake“ ще прозвучат в изпълнение на „Bad Boys” - Тома Здравков, Иван Попов, Кирил Кожушков, Станислав Петров и Николай Николаев. В „Bon Jovi“ ще се превъплътят италианците от „New Jersey“, спечелили си славата като най-близки до оригинала. „Kiss Forever Band” (Унгария) пък са утвърдени като най-успешният и автентичен  трибют на „Kiss“ в Европа. \r\nРок маратонът стартира на 12 септември с една от най-обичаните клубни групи у нас: Casual Threesome. Бандата ще забие заедно с Николай Воденичаров-Никеца и още звезди от „Гласът на България“: Мария Величкова, Деница Петрова, Калоян Николов. \r\nСвободният достъп до концертите и култовите изпълнители отново превръщат Ямбол Рок Фест в гореща точка на фестивалния живот у нас през есента. В предишните му издания феновете се срещнаха с оригиналния китарист на „Whitesnake“ Бърни Марсдън, с Греъм Бонит и Дуги Уайт („Voises of Rainbow“) и още куп наши и световни рок-легенди.  \r\nПовече за програмата на Ямбол Рок Фест `2019 е публикувана  .", "date": "2019.08.15", "title": "Ямбол: Световно известни барабанисти се събират за уникално „Super Drumming“ шоу на Рок феста в града"}
{"url": "http://www.focus-news.net/news/2019/08/15/2689758/burgas-uchenitsi-ot-ppmg-akad-nikola-obreshkov-specheliha-medali-ot-mezhdunarodni-olimpiadi.html", "text": "Възпитаници на ППМГ \"Акад. Никола Обрешков\" отново доказаха, че нивото на образование в морския град е на високо ниво, след като спечелиха престижни отличия от международни състезания по различни предмети.Това съобщиха от пресцентъра на  Община Бургас . \r\nПетокласникът Кристиан Минчев спечели сребърен медал от най-престижното математическо състезание в световен мащаб. Това е Международната олимпиада във Великобритания, която се проведе от 10 до 21 юли. Там българският национален отбор завоюва 19-то място от общо 112 държави - участнички. Негов преподавател по математика е Гергана Николова. \r\nЕдинадесетокласникът Виктор Балтин е сребърен медалист от Международната олимпиада по математическа лингвистика, която се проведе от 29 юли до 2 август в Южна Корея. В състезанието се включиха 350 участници в 54 отбора от 36 държави. Виктор определя лингвистиката като наука, изучаваща всички измерения на информацията, с която хората комуникират. Тя е особено важна за развитието на изкуствения интелект. Преподавател на Виктор по математика е също Гергана Николова. \r\nСтефан Николов от бургаската Природоматематическа гимназия е сребърен медалист от Международната олимпиада по география в Хонг Конг. Там българският национален отбор, част от който е Стефан, се състезава със състави от 50 страни. Ръководители на отбора ни са Мариана Султанова - експерт в ЦОПУО, и Стойчо Димитров - учител в НЕГ \"Гьоте\" - Бургас. \r\nЛюбомир Шойлев и Стефан Иванов спечелиха сребърни медали от най-силното състезание в света за годината - Международната олимпиада по астрономия и астрофизика в Унгария. Тя се проведе от 2 до 10 август и събра над 250 състезатели от 47 държави. \r\nКметът Димитър Николов поздрави бургаските таланти. На срещата в неговия кабинет присъстваха преподавателите на учениците и Веселина Таралова от отдел \"Образование и демографски въпроси\" на Община Бургас. \r\n\"Гордеем се с вашите успехи. Те са доказателство, че бургаската образователна школа е на много високо ниво. Вашите постижения и подготовката, която са ви дали учителите ви, дават самочувствие на всички останали деца и издигат престижа на нашите училища\", каза кметът Николов. \r\nСпечелените медали са само част от много успехи на възпитаници на бургаската Природоматематическа гимназия. Училището е сред най-елитните в страната и негови възпитаници продължават образованието си в елитни университети по целия свят. След завършване на висшето си образование зад граница част от тях са изявили желание отново да се върнат в ППМГ \"Акад. Никола Обрешков\" като преподаватели.", "date": "2019.08.15", "title": "Бургас: Ученици от ППМГ „Акад. Никола Обрешков“ спечелиха медали от международни олимпиади"}
{"url": "http://www.focus-news.net/news/2019/08/15/2689738/hurriyet-chavushoglu-predupredi-taktikata-na-sasht-za-otlagane-na-protsesa-po-sazdavane-na-zonata-za-sigurnost-v-siriya-nyama-da-sraboti.html", "text": "САЩ няма да могат да спрат Анкара в намерението й да създаде зона за сигурност в северната част на Сирия. Това предупреди министърът на външните работи на Турция Мевлют Чавушоглу, съобщава вестник  Hurriyet .  \r\n\"Това, което ние казваме, е, че тактиката за отлагане на САЩ няма да сработи. За съжаление, те направиха това в (сирийския град) Манбидж, не изпълняват обещанието си\", заяви Чавушоглу на съвместна пресконференция с колегата си от Сиера Леоне Набеела Тунис. \r\nСпоразумението между Турция и САЩ за Манбидж бе фокусирано върху изтеглянето на членовете на \"Отряди за народна самозащита\" (ОНС) от града с цел стабилизиране на региона, който се намира северно от Алепо близо до турската граница.      \r\nСпоред Анкара ОНС е сирийски клон на \"Работническа партия на Кюрдистан\" (ПКК), която е отговорна за смъртта на близо 40 000 души в Турция , включително много деца, жени и бебета, за период от повече от 30 години.      \r\nЧавушоглу подчерта, че предварителното споразумение между Анкара и Вашингтон за създаване на зона за сигурност е само начало и че остават \"много теми\", които се нуждаят от договаряне.   \r\nНа 7 август турски и американски военни служители се съгласиха да създадат буферна зона и да разработят мирен коридор, който да улесни завръщането на разселените сирийци, които понастоящем живеят в Турция. Те също се съгласиха да създадат център за съвместни операции. Споразумението предвижда създаването на мерки, необходими за справяне с проблемите на сигурността на Турция .    \r\n \r\n \r\n Тереза Герова", "date": "2019.08.15", "title": "Hurriyet: Чавушоглу предупреди: Тактиката на САЩ за отлагане на процеса по създаване на зоната за сигурност в Сирия няма да сработи"}
{"url": "http://www.focus-news.net/news/2019/08/15/2689756/veliko-tarnovo-manastirat-pokrov-bogorodichen-kray-svishtov-sabra-stotitsi-miryani.html", "text": "На един от най-големите християнски празници Успение Богородично стотици миряни се събраха в манастира край Свищов, за да се помолят за здраве и да отдадат заслужена почит на Божията майка. Свещеникът  Христо Павлов отслужи празнична литургия, освети водата и приготвения курбан, след което помаза с миро присъстващите християни. Това съобщиха от пресцентъра на  Община Свищов . Както всяка година, празникът събра вярващи отблизо и далеч, които търпеливо чакаха своя ред, за да се помолят пред чудотворната икона на Света Богородица. Иконата е прочута със своите чудодейни сили, отговарящи на искрените молитви на вярващите. Както стопанинът на манастира отец Христо обича да казва: “Трябва силно да вярваш и чудото става“. \r\nМанастирът „Покров Богородичен“ е  построен през 14-и век на мястото на древно тракийско селище. Според историците местността е с геомагнитно излъчване и не случайно тук е построен той. По време на Руско-турската война, манастирът е използван за руска военна болница, в която работи бележитият руски хирург Николай Иванович Пирогов. \r\nЗа жителите на община Свищов манастирът е от особено значение и играе важна роля за духовното израстване и обединение на населението. По тази причина Община Свищов организира и тази година безплатен транспорт, за всички желаещи да посетят светата обител и да споделят празника.", "date": "2019.08.15", "title": "Велико Търново: Манастирът \"Покров Богородичен\" край Свищов събра стотици миряни"}
{"url": "http://www.focus-news.net/news/2019/08/15/2689761/sport-coy-se-zakani-da-se-varne-kam-golovete.html", "text": "Ще бъде много трудно, защото играем през три-четири дни, каза Турицов Нападателят на ЦСКА Али Coy ясно си дава сметка за сушата, в която изпадна. Гамбиецьт вече 1200 минути, или точно 20 часа не е вкарвал от игрова ситуация. За последно го стори при 3:1 над Черно море на 4 май, а оттогава се разписа единствено срещу Етър от дузпа (2:2). В социалните мрежи Coy сподели снимка от летището в София преди заминаването за Луганск и се закани да се върне към головете: \"Отново е време за Лига Европа. Неуспехите са стресиращи. Винаги обаче трябва да си позитивен. Защото всяко завръщане те прави по-силен. Работи усърдно, ставай по-добър и никога не се предавай!\", написа Coy.", "date": "2019.08.15", "title": "Спорт: Coy се закани да се върне към головете"}
{"url": "http://www.focus-news.net/news/2019/08/15/2689763/prof-oleg-asenov-api-tol-sistemata-ima-potentsial-da-podpomogne-preventsiyata-na-patnata-bezopasnost.html", "text": "Данните от 3D скенерите, с които са оборудвани всички 100 нови стационарни контролни точки на тол системата, може да бъдат използвани ефективно за контрол на извънгабаритния тежкотоварен трафик при движение без необходимото за това разрешително. Това заяви проф. Олег Асенов, член на Управителния съвет на Агенция „Пътна инфраструктура“, на семинар за пътната безопасност на тема: „Пази живота на пътя – шофирай трезво и отговорно“, който се провежда в Пловдив, предаде репортер на  Радио „Фокус“- Пловдив . Семинарът е организиран от Главна дирекция „Национална полиция“. Според проф. Асенов, електронната система за събиране на пътни такси има потенциал да подпомогне превенцията на пътната безопасност чрез осигуряване на данни за контрол на извънгабаритните товари и претоварването на пътни превозни средства \r\nПроф. Асенов напомни, че извънгабаритните товари затрудняват видимостта, създават редица проблеми при организацията на пътното движение и са предпоставка за пътнотранспортно произшествие. „Ние ще можем да подаваме сигнали на „Пътна полиция“ за мястото, където сме засекли извънгабаритен товар, който се движи без разрешително или извън маршрута, за който има разрешително“, каза той. \r\nСензорите за тежест, вградени в пътната настилка на стационарните контролни точки, могат да се използват за превенция на претоварването на пътните превозни средства. Претоварените автомобили освен, че рушат пътищата, създават предпоставка за пътнотранспортни произшествия. Ако един тежкотоварен автомобил с обща технически допустима максимална маса до 35 тона е претоварен и превозва 50 тона, той е потенциално опасен на пътя, тъй като спирачната му система не е разчетена за такава маса, е обяснил проф. Асенов. Сензорите на тол системата могат да засичат как е разпределена тежестта на товара и съответно да се осъществява контрол на небалансирано натоварените превозни средства, които също създават представка за ПТП, защото могат да се преобърнат на пътя. \r\nПроф. Асенов отбеляза, че след въвеждане на тол системата в други държави се забелязва дисциплина от гледна точка на извънгабаритния товар и претоварени тежкотоварни автомобили, които са основен фатор за разрушаване на пътя и предпоставки за ПТП. При наличие на коловози на пътя и дъжд се създават реални условия за аквапланинг, който не може да бъде решен с отводняване или други мерки за обработка на пътното платно освен преасфалтиране. \r\n„С въвеждането на тол такси за тежкотоварните автомобили се обръща модела за финансиране на пътния сектор – така тежкотоварният трафик ще поеме своята отговорност като по-голям рушител на пътя. С привличането на повече средства се дава възможност за възпроизводство на пътното поддържане“, каза проф. Асенов. Към Обществения съвет за въвеждане в експлоатация на електронната система за събиране на пътни такси към министъра на регионалното развитие и благоустройството ще има работна група, която да анализира критичните пътни участъци и да определя приоритетното изразходване на средствата от пътни таксите. \r\n„Около 300 млн. лв. са приходите от електронни винетки от началото на годината“, информира още проф. Асенов.", "date": "2019.08.15", "title": "Проф. Олег Асенов, АПИ: Тол системата има потенциал да подпомогне превенцията на пътната безопасност"}
{"url": "http://www.focus-news.net/news/2019/08/15/2689757/veliko-tarnovo-do-19-avgust-priemat-zayavleniya-za-obezshteteniya-za-umartveni-zhivotni-zaradi-afrikanskata-chuma-v-elensko.html", "text": "До 19 август приемат заявления за обезщетения за умъртвени животни заради африканската чума в Еленско. Това потвърдиха за  Радио „Фокус“ – Велико Търново  от Общината. От там уточниха, че на територията на местната администрация няма констатирани случаи на заболяването. Освен това едно от населените места в района не попада в 20-километровата зона на промишлени комплекси. Въпреки това, тъй като цялата Великотърновска област е обявена за зона с висок епизоотичен риск за разпространението на заболяването, мерките за ограничаване разпространението му са в сила. \r\nСобствениците на прасета, доброволно предприели или възнамеряващи да предприемат мерки за почистване и дезинфекция, включително клане на прасета за угояване за лични нужди, имат право на подпомагане в размер на 300 лв. на стопанство. За целта до 19 август те трябва да подадат заявление по образец в съответното кметство или при кметския наместник. Подробна информация за условията, които трябва да спазят, има на интернет сайта на Общината \r\nИзплащането на еднократната помощ ще се извършва от Областна дирекция по безопасност на храните в област Велико Търново след представяне на необходимите документи. Парите следва да се използват за купуване на дезинфектанти и консумативи за извършване на дезинфекция след извършено доброволно клане. \r\nЛуиза ТРАНЧЕВА", "date": "2019.08.15", "title": "Велико Търново: До 19 август приемат заявления за обезщетения за умъртвени животни заради африканската чума в Еленско"}
{"url": "http://www.focus-news.net/news/2019/08/15/2689760/blagoevgrad-162-godishniya-hram-uspenie-bogorodichno-v-petrich-otbelyazva-hramoviya-si-praznik.html", "text": "162-годишния храм „Успение Богородично“ в Петрич отбелязва храмовия си празник. За  Радио „Фокус“  – Пирин  отец Ангел Кочев коментира, че църквата има история, която датира от много по-рано. По думите му още от най-ранните векове на християнството в района на Петрич са съществували молитвени домове, които с времето ставали все по-достойни и красиви. „При падането на България под турско робство, според официалните регистри, в Петрич е имало 4 църкви, в които имало непрекъснато присъствие на богомолци. Една от тези църкви всъщност е била „Света Богородица“ или „Успение Богородично“. При превземането на Петрич, храмовете биват сринати, каквато между впрочем е съдбата на почти всички църкви в тогавашна България. Храмът „Света Богородица“ тогава се намирал точно в центъра на града на мястото на сегашното читалище „Братя Миладинови““, каза още отец Кочев. Той добави, че в Петрич почти всички хора знаят, че старото читалище в града е било наричано „Джамията“, защото храм „Света Богородица“, бива превърнат от турците в техен молитвен дом.  „Пет столетия по-късно и по-точно 1857 година е издействан ферман от Цариград, с който е изискано построяването на християнска църква. За ново място на църквата бива избрано днешното такова, което е под центъра на града“, отбеляза отец Кочев. Според него строителството на храма и неговото изписване са дело на представители на Дебърската школа и по-конкретно фамилия Макареви. „Възстановяването на храма било голямо събитие, защото той е първият новопостроен след годините турско робство. Преди той да бъде изграден в Петрич е имало метох, носещ името „Света Петка“. Неговата цел е била да поддържа вярата. „Камъните за изграждането на храма са взети от река Луда Мара, а видът му бил великолепен. В първите години от функционирането на църквата в нея се е служило на гръцки, както навсякъде, след това започва да се служи на български и църковно-славянски“, допълни отец Кочев. \r\nЛивия НИНОВА", "date": "2019.08.15", "title": "Благоевград: 162-годишния храм „Успение Богородично“ в Петрич отбелязва храмовия си празник"}
{"url": "http://www.focus-news.net/news/2019/08/15/2689762/pazardzhik-traditsionniyat-sabor-v-kurorta-yundola-kray-velingrad-shte-se-provede-na-25-avgust.html", "text": "Традиционният събор в курорта Юндола край Велинград ще се проведе на 25 август, съобщиха от Пресцентъра на  Община Велинград . Всички присъстващи освен, че ще могат да се насладят на богатата фолклорна програма, ще могат да си устроят и пикник сред прохладата на вековните борове или да посетят някоя от природните забележителности в близост до курорта. Всяка година съборът на Юндола събира над 10 хиляди души от цялата страна. И тази година  пехливански борби, ще радват любителите на този спорт. Тамошните жители и гостуващи търговци ежегодно организират различни атракциони за гостите на събора. Сред щандовете можете да откриете както скара, пукани и сладолед, така и домашно масло, сладка от горски плодове и чист балкански мед. Съборът на Юндола води своето начало от 1957 година, когато в сърцето на Родопа планина в живописната местност среща си дават млади и стари родопчани, разпилени от живота по всички краища на България.", "date": "2019.08.15", "title": "Пазарджик: Традиционният събор в курорта Юндола край Велинград ще се проведе на 25 август"}
{"url": "http://www.focus-news.net/news/2019/08/15/2689764/stara-zagora-zhena-e-zaginala-v-katastrofa-mezhdu-dva-avtomobila-na-avtomagistrala-trakiya.html", "text": "Жена е загинала в катастрофа между два автомобила на автомагистрала „Тракия“. Това съобщи за  Агенция „Фокус“  от  ОДМВР – Стара Загора . Инцидентът е станал около 14.30 часа на автомагистрала „Тракия“ при км 214 в посока Бургас. Две коли, които са пътували една до друга са се сблъскали. Загиналата жена е пътувала в първата кола. Няма информация за други ранени по време на инцидента.  \r\nТеодора ПАТРОНОВА", "date": "2019.08.15", "title": "Стара Загора: Жена е загинала в катастрофа между два автомобила на автомагистрала „Тракия“"}
{"url": "http://www.focus-news.net/news/2019/08/15/2689765/veliko-tarnovo-katastrofa-sas-zaginal-zatrudnyava-dvizhenieto-po-patya-pleven-byala.html", "text": "Катастрофа затруднява движението по пътя Плевен – Бяла, в района на разклона за село Горна Студена. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР. Произшествието е станало преди броени минути между лек и товарен автомобил. По първоначална информация има загинал. Движението на автомобили в района  се осъществява в едната лента и се регулира от служители на РУ – Свищов.", "date": "2019.08.15", "title": "Велико Търново: Катастрофа със загинал затруднява движението по пътя Плевен – Бяла"}
{"url": "http://www.focus-news.net/news/2019/08/15/2689770/d-r-georgi-mitev-odbh-burgas-v-oblastta-horata-izpalnyavat-zapovedta-za-dobrovolno-klane-na-praseta.html", "text": "В областта, особено в 20-километровата зона около трите свинекомплекса в Зимен, Ахелой и Крумово градище, хората се съобразяват с нарежданията от заповедта, да си заколят прасетата за лична консумация. Това потвърди за  Радио „Фокус“ – Бургас  д-р Георги Митев, директор на Областната дирекция по безопасност на храните (ОДБХ). „Интересното е, че много отдалечени райони като в Малко Търново също се съобразяват с това нареждане“, каза още Митев и заяви, че приоритетно проверяват 20-километровата зона, като проверяват двор по двор, правят списъци с кметовете, на които се подписват за това, че са извършени проверки и стопанствата, тип заден двор – да са празни и да няма нито едно прасе вътре. „Извършваме дезинфекция на място, това става малко по-бавно във времето, защото областта е огромна, 103 населени места са само в 20-километровата зона в областта, но ще стигнем и до последното и до последния двор в областта“, уточни Митев. \r\nДеница ДИМИТРОВА", "date": "2019.08.15", "title": "Д-р Георги Митев, ОДБХ – Бургас: В областта хората изпълняват заповедта за доброволно клане на прасета"}
{"url": "http://www.focus-news.net/news/2019/08/15/2689768/bbc-nepal-promeni-pravilata-za-izkachvane-na-everest.html", "text": "Алпинистите, които искат да покорят Еверест (8848 м), първо трябва да докажат, че по принцип могат да изкачват планински върхове, предава  BBC \r\nТова намерение беше заявено от правителството на Непал, загрижено за броя на смъртните случаи при изкачването на най-високия връх на планетата тази година. \r\nЖелаещите  да изкачат  Еверест трябва да започнат да изкачват по-малки върхове, например с височина \"само\" 6 500 метра, според непалския кабинет. В същото време алпинистите трябва да притежават сертификат, удостоверяващ добрата им физическа форма, както и да използват професионални водачи. \r\nОсвен това в последните препоръки на правителството се предлага повишаване на таксата за изкачване на връх Еверест до 35 хиляди долара. \r\n \r\n  Юлиян Марков", "date": "2019.08.15", "title": "BBC: Непал промени правилата за изкачване на Еверест"}
{"url": "http://www.focus-news.net/news/2019/08/15/2689766/teodor-peev-sekretar-na-bachkovskiya-manastir-nad-12-000-dushi-sa-posetili-v-dneshniya-den-manastira-po-povod-hramoviya-mu-praznik.html", "text": "Над 12 000 души са посетили в днешния ден Бачковския манастир по повод храмовия му празник. Това съобщи за  Радио „Фокус“- Пловдив  секретарят на Бачковския манастир Теодор Пеев. Празникът протича при изключителен интерес. Вярващите се покланят пред иконата на Света Богородица и се записват за молитва. „Посещенията на хората са започнали от 6 часа сутринта“, каза Теодор Пеев. Сутрешната служба е приключила, очаква се след 17.30 да започне вечерната служба. \r\nКакто всяка година и сега е осигурена безопасността на хората и нормалното им придвижване към манастира. \r\nБачковската обител днес празнува своя храмов празник. \r\nЦветана ТОНЧЕВА", "date": "2019.08.15", "title": "Теодор Пеев, секретар на Бачковския манастир: Над 12 000 души са посетили в днешния ден манастира по повод храмовия му празник"}
{"url": "http://www.focus-news.net/news/2019/08/15/2689759/mariya-zaharova-turtsiya-tryabva-da-spazva-zadalzheniyata-po-memoranduma-ot-sochi-za-siriya.html", "text": "Русия очаква Турция да спазва стриктно задълженията си по Меморандума от Сочи за Сирия. Това съобщи на брифинг официалният представител на руското външно министерство Мария Захарова, предава  TACC . \r\nСпоред нея най-трудната ситуация се наблюдава в зоната на деескалация в Идлиб. \"Членовете на терористичната групировка \"Хаят Тахрир ал Шам\" не спират да обстрелват руски военни съоръжения и да атакуват позициите на правителствените войски\", продължи Захарова. \r\n\"Опитите на Русия и Сирия да въведат режим на прекратяване на огъня от 2 август бяха игнорирани от терористите; общо са регистрирани над 200 нарушения на примирието, което доведе и до жертви сред цивилните. В отговор сирийските войски с подкрепата на руската авиация провеждат целенасочени операции за потушаване на терористичната дейност, като се вземат всички мерки за осигуряване на сигурността на цивилните в зоната на деескалация\", увери руският дипломат. \r\n\"Руската страна остава ангажирана с Меморандума от Сочи от 17 септември 2018 г. за създаването на демилитаризирана зона\", подчерта Захарова. \"Ние обаче смятаме, че тя не трябва да се използва като извинение за защита на терористите, които са признати за такива от Съвета за сигурност на ООН. Надяваме се, че турските партньори също стриктно ще спазват задълженията, поети по този меморандум\". \r\nНа 17 септември 2018 г. президентите на Русия и Турция Владимир Путин и Реджеп Тайип Ердоган подписаха меморандум за стабилизиране на ситуацията в зоната на деескалация на Идлиб, предвиждаща разделяне на сили и средства на правителството и опозицията. Според руското военно министерство обаче големи групи терористи продължават да действат близо до Идлиб, организирайки нападения срещу правителствените войски на Дамаск. \r\n \r\n Тереза Герова", "date": "2019.08.15", "title": "Мария Захарова: Турция трябва да спазва задълженията по Меморандума от Сочи за Сирия"}
{"url": "http://www.focus-news.net/news/2019/08/15/2689769/dva-novi-sluchaya-na-zapadnonilska-treska-sa-potvardeni-u-nas.html", "text": "На 15 август националната референтна лаборатория по предавани с кърлежи инфекции към Националния център по заразни и паразитни болести потвърди лабораторно два случая на западнонилска треска. Това съобщиха от пресцентъра на  министерството на здравеопазването .  \r\nВ единия случай се касае за внос на инфекцията от Кипър. Заболелият е български гражданин на 48 г. от област Пазарджик, строителен работник, пребивавал последните 2 месеца и развил клинични симптоми на заболяването в Кипър. При пристигането си обратно в България е с повишена температура, световъртеж и отпадналост и веднага е хоспитализиран в МБАЛ – Пазарджик. Другият заболял е мъж на 41 г. от гр. София, който е хоспитализиран с неврологична симптоматика в столично лечебно заведение за болнична помощ. Проведено е епидемиологично проучване на случаите и са изяснени механизмите и мястото на заразяване.  \r\nЗападнонилската треска не се предава от човек на човек и болният не е опасен за живеещите с него лица. Основните мерки за превенция се състоят в намаляване риска от ухапване от комари, които са основните преносители на заразата.", "date": "2019.08.15", "title": "Два нови случая на западнонилска треска са потвърдени у нас"}
{"url": "http://www.focus-news.net/news/2019/08/15/2689772/montana-direktorat-na-odmvr-plamen-tomov-blagodari-na-dve-detsa-ot-varshets-varnali-v-politsiyata-izguben-skap-mobilen-telefon.html", "text": "Директорът на ОДМВР-Монтана Пламен Томов благодари на две деца от Вършец, върнали в полицията изгубен скъп мобилен телефон, съобщиха от  полицията . В първата неделя на август две 11-годишни момчета от Вършец открили скъп смартфон в градския парк на курортния град. Децата не се поколебали, отишли веднага в близкото Районно управление и предали изгубената вещ на дежурните полицейски служители. Днес директорът на ОДМВР Монтана старши комисар Пламен Томов се срещна с тях в РУ-Вършец. В присъствието на състава на районното  управление им благодари сърдечно за честната им постъпка. Като знак на признателност за проявената морална постъпка той им връчи благодарствени писма, в които се посочва, че поведението им е пример за подражание за хората от всички възрасти.", "date": "2019.08.15", "title": "Монтана: Директорът на ОДМВР Пламен Томов благодари на две деца от Вършец, върнали в полицията изгубен скъп мобилен телефон"}
{"url": "http://www.focus-news.net/news/2019/08/15/2689767/sliven-kmetat-na-grada-stefan-radev-pozdravi-zhiteli-i-gosti-na-mladovo-po-sluchay-uspenie-bogorodichno.html", "text": "В деня на Голяма Богородица празнична Света литургия в църквата на село Младово събра неговите жители и гости. Те бяха посрещани от домакина и кмет на селото Димка Славова. Това съобщиха от пресцентъра на  Община Сливен . \r\nОфициален гост на храмовия празник „Успение Богородично“ беше кметът Стефан Радев, който поздрави присъстващите, като им пожела да бъдат здрави, сплотени и да се радват на много успешни начинания. \r\n„Днес виждам много млади хора тук. Използвам случая да ви пожелая още вашите деца и внуци да растат и да се развиват покрай вас, да се радвате на техните успехи и да гледате мъдро и уверено в утрешния ден“, заяви кметът. \r\nХрамът „Успение Богородично“ е завършен през 2006 година с труда и средствата на местни спонсори. Освещаването е извършено през февруари 2007 година. Изографисването му е дело на сливенския художник Иван Джиджев. \r\nСред официалните гости на празника бяха още зам.-кметът Пепа Чиликова, народният представител Кольо Милев, общински съветници и кметове на населени места. \r\nПроявите в селото ще завършат с празнично хоро на площада от 20 часа.", "date": "2019.08.15", "title": "Сливен: Кметът на града  Стефан Радев поздрави жители и гости на Младово по случай Успение Богородично"}
{"url": "http://www.focus-news.net/news/2019/08/15/2689774/blagoevgrad-parvo-uchastie-na-blagoevgradski-otbor-po-artistichno-pluvane-na-republikansko-parvenstvo.html", "text": "За първи път в историята на водните спортове в Благоевград тази година отбор по артистично плуване участва и в двата етапа на Републиканското първенство. Първото състезание бе проведено през зимата, а второто - от 14 до 18 юли във Варна. Само след година и половина практикуване на този сложен спорт благоевградските състезателки впечатлиха всички зрители с бързото си развитие, амбиции и упоритост. Това съобщиха от пресцентъра на  Община Благоевград . \r\nШест от трeниращите в Благоевград момичета влязоха в първия отбор. С тях като хореограф и треньор работят Миглена Бояджиева и Христина Дамянова, дългогодишен национален състезател, представял България на европейски, световни първенства и олимпийски квалификации. След ежедневния неуморен труд и работа треньорите успяха да изведат шест от момичетата на клуба до състезателно ниво, като така направиха дебют за благоеврадския клуб в сферата на артистичното плуване. \r\nЗа първи път в историята на водните спортове в Благоевград се осъществява обучение по артистично (синхронно) плуване. Предлага се развитие на състезатели в тази сфера, както и тематични шоу програми. Като част от голямото семейство на Плувен клуб „Пирин”, отборът по синхронно плуване продължава развитието на красивите водни спортове, като се радва на голяма подкрепа. Дейността на клуба в сферата на този спорт започва през 2017 година, като треньор е Миглена Бояджиева. Тя първа се осмелява да се захване със слабо популярния, но сложен спорт, който досега не е развиван в Благоевград.  \r\nМладите състезателки тренират в плувният басейн в Спортен комплекс „Пирин“, който беше открит в края на 2015 година в резултат на целенасочената политика, водена от кмета на община Благоевград - д-р Атанас Камбитов, за подкрепа и развитие на спорта в града. Съоръжението отговаря на всички изисквания за провеждане на национални и международни турнири. Басейнът е с размери 50X25. В него е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока.", "date": "2019.08.15", "title": "Благоевград: Първо участие на благоевградски отбор по артистично плуване на Републиканско първенство"}
{"url": "http://www.focus-news.net/news/2019/08/15/2689771/prof-henkes-i-dots-sirakov-priklyuchiha-uspeshno-dvete-operatsii-na-gigantski-anevrizmi.html", "text": "Двете интервенции на гигантски аневризми, осъществени от германския топ неврорентгенолог проф. Ханс Хенкес и доц. Станимир Сираков в УМБАЛ „Св. Иван Рилски“ приключиха успешно.Това съобщиха от пресцентъра на  УМБАЛ \"Св. Иван Рилски\" . \r\n„Към момента и двамата пациенти са будни и в добър тонус. Първият пациент, опериран сутринта, дори поиска да се храни, което е чудесен знак“, коментира сложните операции доц. Сираков. \r\nПървият пациент беше 54-годишен мъж с гигантска фузиформена аневризма на базиларната артерия в мозъка (вретеновидно разширение по цялото протежение на мозъчния съд), която крие огромен риск от усложнения по време на интервенцията. Според проф. Хенкес, който на няколко пъти е консултирал пациента, рискът той да загине по време на операцията се е изчислявал на 30%. Ако не бяха предприети действия обаче, вероятността болният да умре до края на годината е била 60%. (За сравнение, при по-обикновените случаи операцията крие около 1,5-2% риск от фатални усложнения. 30% означава, че всеки трети с такава аневризма е загинал). За да го спасят, проф. Хенкес и доц. Сираков поставиха 11 стента в центъра на аневризмата, като по този начин изградиха нов съд. Интервенцията е нещо, което рядко може да се наблюдава – не само в България, но и в световната практика, и беше предавана на живо в Аулата на УМБАЛ „Св. Иван Рилски“. Десетки специалисти от различни болници в България проследиха какво правят проф. Хенкес, който е един от тримата най-добри неврорентгенолози в света, и доц. Сираков, който ръководи Референтният център по мозъчно-съдови заболявания в УМБАЛ „Св. Иван Рилски“. \r\nВторият случай също беше силно комплициран, макар и не толкова рисков. Пациентката беше 61-годишна жена, която вече веднъж е била третирана от екипа на доц. Сираков, тъй като аневризмата й е била пред спукване.  \r\n„Тогава я третирахме в състояние на спешност с койлове, което реши проблема за момента, но не и за в бъдеще. Затова сега, заедно с проф. Хенкес, поставихме 1 стент, който ще покрие входа на аневризмата и ще я изолира. Тази операция също е много рискована, макар и не колкото първата (рискът пациентката да не издържи операцията или да почине след това е 10%), затова предпочетохме в този момент до нас да е проф. Хенкес“, обяснява единственият сертифициран български неврорентгенолог - доц. Станимир Сираков. \r\nДвамата пациенти са настанени в реанимацията на болницата, където ще бъдат под 24-часово наблюдение в следващите няколко дни. Около месец е критичният период за първия пациент. А иначе самото възстановяване трае между 3 и 6 месеца. В този период, във всеки момент състоянието на пациентите може да се влоши. Затова, дори да нямат конкретни оплаквания, на пациентите се правят контролни прегледи на третия и на шестия месец. Чак половин година след интервенцията може да се каже със сигурност, че опасността е преминала.  \r\n„Обикновено в този момент казваме на пациента: от тук насетне не очакваме влошаване от сегашното ви състояние“, обяснява доц. Сираков. \r\nПроф. Ханкес беше в България по покана на УМБАЛ „Св. Иван Рилски“. Идването му у нас спести на НЗОК над 300 000 лева, които иначе трябваше да бъдат дадени за лечение в чужбина, при това само на единия пациент. \r\nСъвместната интервенция беше и ценен опит за десетките специалисти от други болници, които проследиха на живо в Аулата на УМБАЛ „Св. Иван Рилски“ какво правят двамата корифеи в областта на неврорентгенологията. \r\nВ България годишно се откриват около 250-300 аневризми. 142 пациенти с такава диагноза са били лекувани в УМБАЛ „Св. Иван Рилски“ през миналата година. От началото на 2019 година до сега случаите са над 150. Само 2 от тях са били оперирани, останалите са третирани ендоваскуларно, каквато е и световната тенденция.", "date": "2019.08.15", "title": "Проф. Хенкес и доц. Сираков приключиха успешно двете операции на гигантски аневризми"}
{"url": "http://www.focus-news.net/news/2019/08/15/2689776/mariana-kukusheva-nbshs-vse-oshte-e-rano-da-se-komentira-eventualno-poskapvane-na-hlyaba.html", "text": "Все още е рано да се коментира евентуално поскъпване на хляба. Това заяви в интервю за  Агенция „Фокус“  Мариана Кукушева, председател на УС на Националния браншови съюз на хлебопроизводителите и сладкарите. „На този етап няма как да коментираме каквито и да било стойности на хляба. Първо, защото това е антиконкурентно“, обясни председателят на УС на Националния браншови съюз на хлебопроизводителите и сладкарите. „Категорично цената на живот в България ще се покачва, както и в останалия европейски свят. Бих казала, че това е световна тенденция, защото расте цената на природния газ, расте цената на енергията, а в същото време расте и цената на труда“, добави още Кукушева. „Човешкият труд сериозно покачва себестойността на един продукт. Бих казала, че себестойността на един продукт 30% от него са същност плащане на човешки труд“, допълни Кукушева. Мариана Кукушева коментира, че все още е рано да се коментира евентуалното поскъпване на хляба.  \r\nВиолета СИМЕОНОВА \r\n  Пълния текст на интервюто четете по-късно в „Мнение”", "date": "2019.08.15", "title": "Мариана Кукушева, НБСХС: Все още е рано да се коментира евентуално поскъпване на хляба"}
{"url": "http://www.focus-news.net/news/2019/08/15/2689781/nachalnikat-na-otbranata-general-andrey-botsev-zaminava-na-ofitsialno-poseshtenie-v-republika-severna-makedoniya.html", "text": "Началникът на отбраната генерал Андрей Боцев заминава утре на тридневно официално посещение в Република Северна Македония. Това съобщиха от пресцентъра на   Министерство на отбраната", "date": "2019.08.15", "title": "Началникът на отбраната генерал Андрей Боцев заминава на официално посещение в Република Северна Македония"}
{"url": "http://www.focus-news.net/news/2019/08/15/2689779/burgas-nad-100-sastezateli-ot-10-grada-shte-sporyat-za-kupite-i-medalite-na-traditsionniya-turnir-po-badminton-algeyman.html", "text": "Над 100 състезатели от 10 града ще спорят за купите и медалите на традиционния турнир по бадминтон „Ал.Гейман“, който ще се проведе от петък до неделя в спортна зала „Никола Станчев“. Входът е свободен. Това е петото издание на атрактивната надпревара, съобщиха от пресцентъра на  Община Бургас . Организатор е СК“Бадминтон“, с подкрепата на община Бургас. \r\nНачалото е в петък от 11:00 часа. Участниците са разпределени по групи, като в първо ниво са националните състезатели, във второ са напредналите, а в трето ниво са любителите ветерани. \r\nОт всяка група ще бъдат излъчени двамата най-добри, които продължават на четвъртфинал, полуфинал и финал. \r\nОфициалното откриване е в събота от 12:00 часа. \r\n„Турнирът е за обиграване, а целта е състезателите да изиграят по няколко срещи“, заяви председателят на СК“Бадминтон“ Мирослав Стаматов и обеща много емоции за участници и зрители. \r\nБургаските представители са 16, начело с Васил Цонев, който записа успехи и на международното поле. \r\nВелизар Маджаров", "date": "2019.08.15", "title": "Бургас: Над 100 състезатели от 10 града ще спорят за купите и медалите на традиционния турнир по бадминтон „Ал.Гейман“"}
{"url": "http://www.focus-news.net/news/2019/08/15/2689775/burgas-s-dalgo-horo-mnogo-muzika-i-usmivki-ostrov-sveta-anastasiya-otpraznuva-svoya-praznik-15-avgust.html", "text": "С дълго островно хоро, много музика и усмивки единственият обитаем български остров – Света Анастасия, отпразнува своя празник – 15 август, Успение на Пресвета Богородица. Това съобщиха от пресцентъра на  Община Бургас . Празничният ден започне с традиционното островитянско посрещане с питка, домашна лимонада, маринована херинга и автентична музика. \r\nГостите на „рожденика“, сред които бе и кръстницата на общинското корабче 5-годишната Анастасия Танева, имаха уникалната възможност да посетят фара на острова, откъдето да се насладите на неповторимата гледка към Бургаския залив. Още една Анастасия, едва на 1.5 години, посети днес малкото и романтично късче земя в акваторията на Бургас, за да бъде кръстена в местната църква. \r\nОтслужен бе празничен водосвет, а след него се изви кръшно островитянско хоро от танцьори на фолклорен ансамбъл „Странджа“ и гостите на Света Анастасия. Децата се включиха в интересна работилничка за изработване на сувенири от различни материали. \r\nСлед това дойде ред на да се изявят поетите от Бургаската писателска общност в „Часът на поета“, а в 17:30 най-малките посетители ще могат да се впуснат в приключение заедно с „Щурата лаборатория“ и експерименти с въздух, огън, вятър и вода. Специален екип от специалисти ще запознава децата с историята на остров Света Анастасия чрез щури експерименти и игри. \r\nПразничният ден ще завърши с концертния спектакъл от 21.00 часа „Уестсайдска история – любовта на Мария и Тони“, с участието на Орлин Горанов, Орлин Павлов и Еделина Кънева.", "date": "2019.08.15", "title": "Бургас: С дълго хоро, много музика и усмивки остров Света Анастасия, отпразнува своя празник – 15 август"}
{"url": "http://www.focus-news.net/news/2019/08/15/2689778/veliko-tarnovo-ot-okolo-30-lekari-ima-nuzhda-mobal-d-r-stefan-cherkezov-za-da-okomplektova-ekipa-si.html", "text": "36-ма са специализантите, които работят в МОБАЛ „Д-р Стефан Черкезов“ в старата столица. Наетите от началото на годината са трима, обясни пред журналисти д-р Стефан Филев, изпълнителен директор на лечебното заведение, предаде репортер на  Радио „Фокус“ – Велико Търново . Той допълни, че и в Търново проблемът с липса на кадри е актуален, както и за останалата част от страната. Към момента има нужда от около 30 специалисти, като най-проблеми са Хирургичното отделение, Ортопедията, Патологията и Микробиологията. „Имаме доста идеи за привличане на кадри, но за реализацията им е необходимо финансиране. Надявам се с приемането на Новата наредба, според която режимът ще е по-щадящ и финансово ненатоварващ за колегите, които завършват, нещата да се подобрят. На всички е ясно, че е много трудно да работиш за 800 лв., с които да издържаш и семейство. За да има промяна, на първо място трябва увеличение на парите, защото в момента ние привличаме млади специалисти с възможност за израстване, но нещата ще са много по-добри ако вървят ръка за ръка – пари и кариерно развитие“, коментира още д-р Филев. Той допълни и, че проблемът с агресията в Търново не е сериозен, както в останалата част от страната, но подобни случаи не липсват. До момента няма нито един осъден. \r\nЛуиза ТРАНЧЕВА", "date": "2019.08.15", "title": "Велико Търново: От около 30 лекари има нужда МОБАЛ „Д-р Стефан Черкезов“, за да окомплектова екипа си"}
{"url": "http://www.focus-news.net/news/2019/08/15/2689777/ria-novosti-ruski-earbas-321-se-prizemi-avariyno-v-tsarevichna-niva-sled-sblasak-s-ptitsi-nyama-zaginali.html", "text": "Самолет Еърбъс 321 на руската авиокомпания „Уралские авиолинии“  се приземи аварийно в царевична нива след сблъсък с ято чайки при излитане от московското летище „Жуковский“. Самолетът е излетял по редовен рейс до Симферопол в Крим с 226 души на борда, предава  РИА Новости \r\nСпоред първоначалната информация самолетът се е сблъскал с птиците непосредствено след излитането, което е довело до проблеми с работата и на двата двигателя. В настъпилата извънредна ситуация екипажът е взел решение да приземи аварийно самолета в царевична нива. Кацането е извършено с прибран колесник и неработещи двигатели. Машината се е приземила успешно, но е получила сериозни повреди. Въпреки разлятото гориво не е възникнал пожар, а пътниците са били изведени по надуваеми стълби. Медицинска помощ са потърсили 55 души, включително 17 деца. В болница са настанени 23 души. Не се съобщава за сериозно пострадали хора.  \r\nКомандирът на самолета е бил с летателен опит повече от три хиляди часа. \r\nГоворителят на Кремъл Дмитрий Песков нарече успешното кацане при тези обстоятелства и на този терен „чудо“ и заяви, че членовете на екипажа ще бъдат предложени за държавни награди пред президента в най-кратки срокове. \r\n \r\nРазпространено е видео от кацането на самолета. \r\n \r\n \r\n \r\n  Юлиян Марков", "date": "2019.08.15", "title": "РИА Новости: Руски Еърбъс 321 се приземи аварийно в царевична нива след сблъсък с птици, няма загинали"}
{"url": "http://www.focus-news.net/news/2019/08/15/2689780/api-vremenno-dvizhenieto-po-pat-i-3-pleven-byala-pri-razklona-za-s-gorna-studena-se-osashtestvyava-v-edna-lenta-poradi-katastrofa.html", "text": "Временно движението по път I-3 Плевен – Бяла при разклона за с. Горна Студена се осъществява в една лента поради пътно-транспортно произшествие. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Шофьорите е необходимо да карат внимателно и със съобразена скорост.", "date": "2019.08.15", "title": "АПИ: Временно движението по път I-3 Плевен – Бяла при разклона за с. Горна Студена се осъществява в една лента поради катастрофа"}
{"url": "http://www.focus-news.net/news/2019/08/15/2689784/sofiya-mazh-e-zadarzhan-za-tova-che-e-napadnal-otets-ivan-i-mazh-ot-priyuta-v-s-novi-han.html", "text": "Криминално проявен мъж е задържан за хулигански действия в с. Нови хан. Това съобщиха от пресцентъра на  МВР . \r\nОколо 15.10 часа днес на тел. 112 бил подаден сигнал за мъж, предизвикал скандал в приюта в с. Нови хан, където пребивавала майката на сина му заедно с детето. На място незабавно са изпратени служители на РУ-Елин Пелин, които установили, че под въздействието на алкохол и наркотични вещества, 26-годишният е нанесъл лека порезна рана в областта на плешката на работещ в приюта мъж, който се е опитал да го отпрати. Лека порезна рана по ухото е получил и отец Иван, който също се притекъл на помощ.  \r\nИзвършителят - криминално проявен, опитал да избяга, но е задържан за 24 часа. Образувано е досъдебно производство. Процесуално-следствените действия продължават и към момента.", "date": "2019.08.15", "title": "София: Мъж  е задържан, за това че е нападнал отец Иван и мъж от приюта в с. Нови хан"}
{"url": "http://www.focus-news.net/news/2019/08/15/2689787/sport-chistkata-v-kalyari-prodalzhava-despodov-sashto-si-tragva.html", "text": "Ръководството на Каляри вече започна чистката сред ненужните играчи. Все по-малко вероятно изглежда част от състава за новия сезон да остане и българският национал Кирил Десподов, съобщава \"Тутомеркатоуеб\".  \r\n \r\nСардинците искат да разкарат по един или друг начин общо седем от играчите в разширения състав. Един от тях ще е бързоногият българин, който така и не успя да се утвърди в състава заради поредицата травми и слабата физическа подготовка през пролетта на миналия сезон.  \r\n \r\nДесподов вече е възстановен от травмата си, която го мъчеше в последните няколко дни и ще бъде на разположение, ако евентуално не премине под наем преди мача на Каляри с Киево за Купата на Италия.", "date": "2019.08.15", "title": "Спорт: Чистката в Каляри продължава, Десподов също си тръгва"}
{"url": "http://www.focus-news.net/news/2019/08/15/2689783/blagoevgrad-poradi-golemiya-interes-tazi-godina-festivalat-bansko-balkan-fest-shte-se-provede-na-gradskiya-stadion-sv-petar.html", "text": "Поради големия интерес тази година фестивалът Банско Балкан Фест ще се проведе на градския стадион „Св. Петър“. Това съобщиха за  Радио „Фокус“ – Пирин  организаторите на събитието, което ще се проведе на 6 и 7 септември от 19.00 часа. Входът за концертите на  Преслава, Ивана, Саша Матич и Цеца Величкович е свободен. \r\nЛивия НИНОВА", "date": "2019.08.15", "title": "Благоевград: Поради големия интерес тази година фестивалът Банско Балкан Фест ще се проведе на градския стадион „Св. Петър“"}
{"url": "http://www.focus-news.net/news/2019/08/15/2689785/sofiya-rayonna-prokuratura-slivnitsa-e-sklyuchila-sporazumenie-sas-zashtitata-na-obvinena-v-nezakonno-prenasyane-na-nad-100-000-evro-pri-preminavane-na-darzhavnata-granitsa.html", "text": "Районна прокуратура – Сливница е сключила споразумение със защитата на Г.Г., гражданка на Турция, обвинена за извършено от нея престъпление по чл. 251, ал. 1 от НК. Това съобщиха от пресцентъра на  Апелативна прокуратура - София .   \r\nОкол 10 ч. на 13 август, на трасе „Входящи леки автомобили и автобуси“ на Митнически пункт Калотина, при влизане от Сърбия в България, подсъдимата Г. не декларирала пренасяна от нея през границата на страната парична сума в особено големи размери. С действията си тя нарушила разпоредбите на Валутния закон и била привлечена в качеството на обвиняема за извършеното от нея престъпление. При проверка митнически служители открили у нея 101 500 евро (с левова равностойност 198 516,75 лева).  \r\nПо случая е било образувано досъдебно производство и постигнато споразумение между страните. На следващия ден, 14.08.2019 г., съдът го е одобрил. Наложеното на Г.Г. наказание е глоба, в размер на една пета от стойността на предмета на престъплението, а именно 39703,35 лева.", "date": "2019.08.15", "title": "София: Районна прокуратура – Сливница е сключила споразумение със защитата на обвинена в незаконно пренасяне на над 100 000 евро при преминаване на държавната граница"}
{"url": "http://www.focus-news.net/news/2019/08/15/2689773/sliven-sled-padane-na-blokadata-protestirashtite-ot-krushare-shte-podkrepyat-protesta-na-svinevadite-ot-bezmer.html", "text": "Протестиращите от Крушаре ще подкрепят протеста на свиневъдите от Безмер след падане на блокадата. Това съобщи на пресконференция днес Валентина Василева, един от организаторите на затварянето на пътя  Сливен – Ямбол, предаде репортер на  Радио „Фокус“ – Сливен . \r\nВъпреки, че блокадата е паднала, и не е постигнато основното  искане за прекратяване на масовото клане на домашни прасета в зоните за биосигурност, протестиращите отчитат като свой успех забраната за сеч и извоз на дървесина от горите в 20 – километровите зони, както и разпореждането на МС за санитарни проверки за незаконно изхвърляне на животински отпадъци. \r\nТе се разграничиха от всякаква партийна обвързаност   и опитите за провокации с антиевропейска и антибългарска насоченост. \r\nВасилева допълни, че протестиращите ще сезират Европейския парламент, за неадекватните, според тях, мерки срещу Африканската чума по свинете и ще обжалват пред Административния съд заповедтта за отмяна на блокадата край Крушаре. \r\nНа пътя между ямболското село Безмер и едноименната авиобаза вече седмица местни свиневъди  мирно протестират, без да затварят пътя към базата, уточни Ваня Димитрова, която отглежда в Безмер няколко прасета. \r\nПротестите започват в 19.00 часа и продължават няколко часа. От днес към тях ще се присъединят и тези, които участваха в блокадата на пътя Сливен – Ямбол. \r\n \r\nЛюдмила ЙОРГОВА", "date": "2019.08.15", "title": "Сливен: След падане на блокадата протестиращите от Крушаре ще подкрепят протеста на свиневъдите от Безмер"}
{"url": "http://www.focus-news.net/news/2019/08/15/2689803/vidin-normalno-prohodimi-sa-patishtata-v-oblastta-patnite-nastilki-sa-suhi.html", "text": "Нормално проходими са пътищата във Видинска област, пътните настилки са сухи. Това съобщиха за  Радио „Фокус“ – Видин  от Областно пътно управление. Натоварен е  трафикът по главен път Е 79 в посока за ГКПП „Дунав мост 2“, пътуват предимно тежкотоварни автомобили. Най много автомобили се движат в участъка Видин – Дунавци.  От граничния пункт „ Дунав мост 2“ съобщиха, че работят всички гишета за обработка на документите.  На другите два гранични пункта в областта –„ Връшка чука“ и „Брегово“ трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. Остава затворен за автомобили над 12 тона проходът Петрохан, обиколният маршрут е през гр. Своге. Движението по път III-1413 Грамада – Синаговци  също е ограничено за автомобили над 12 т. поради свлачище. Срок до 30.08.2019 г. \r\nАнна ЛОЗАНОВА", "date": "2019.08.15", "title": "Видин: Нормално проходими са пътищата в областта, пътните настилки са сухи"}
{"url": "http://www.focus-news.net/news/2019/08/15/2689806/veliko-tarnovo-do-kraya-na-septemvri-remontirat-uchastak-ot-patya-pavlikeni-selo-samovodene.html", "text": "В едната лента се осъществява движението в участък от пътя Павликени – село Самоводене. В отсечката от км 8+900 до км 30+762 тече ремонт и трафикът се пропуска последователно в едното платно и за двете посоки. Това съобщават за  Радио „Фокус“ – Велико Търново  от Областно пътно управление – Велико Търново. На място има поставени светофар и пътни знаци. Дейностите ще продължат до края на септември. Времето в региона е предимно слънчево, настилките са сухи. Движението в края на работния ден е натоварено. Интензивен е трафикът както в областния център, така и по главните пътища в региона. Колони от автомобили са се образували по улица „Магистрална“  – част от път София – Варна. Засилен е потокът от автомобили и в района на Прохода на Републиката, както и по пътя Велико Търново – Русе. Нови въведени ограничения няма. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофарна уредба, пътни знаци, а при необходимост и от регулировчици. Дейностите отново ще продължат до 30 септември. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. \r\n \r\nЛуиза ТРАНЧЕВА", "date": "2019.08.15", "title": "Велико Търново: До края на септември ремонтират участък от пътя Павликени – село Самоводене"}
{"url": "http://www.focus-news.net/news/2019/08/15/2689804/api-vazstanoveno-e-dvizhenieto-po-pat-iii-813-godech-buchin-prohod-pri-s-shuma.html", "text": "Възстановено e движението по път III-813 Годеч – Бучин проход при с. Шума. Това съобщиха от пресцентъра  Агенция \"Пътна инфраструктура\" .", "date": "2019.08.15", "title": "АПИ: Възстановено e движението по път III-813 Годеч – Бучин проход при с. Шума"}
{"url": "http://www.focus-news.net/news/2019/08/15/2689805/mkd-makedoniya-statuite-na-aleksandar-veliki-i-olimpiada-poluchiha-nadpisi-che-sa-chast-ot-drevnogratskata-istoriya.html", "text": "Статуите на Александър Велики и Олимпиада получиха надписи, че са част от древногръцката история, пише македонското електронно издание  “МКД“ .  \r\n„В чест на Александър Велики, историческа фигура, която принадлежи към древногръцката история и цивилизация и към световното културно-историческо наследство. Тук е представен като войн на кон “, гласи табелата на паметника„ Войн на кон “на централния площад на Скопие. \r\nНа паметника на Олимпиада, е поставена табела и тя гласи: „В чест на Олимпиада, историческа фигура, принадлежаща към древногръцката история и цивилизация и към световното културно-историческо наследство“. \r\nИмето на паметниците остава същото, но се казва, че става дума за историческа фигура от древногръцката история. В няколко града в страната има такива паметници. \r\nТабелите са написани на македонски, албански и английски. \r\nЗапочна и заличаването на символа на бившия флаг – Звездата от Вергина от табелите на обществени институции, сгради и обществени пространства. Промяната се отнася и за капаците на шахтите в столицата. \r\nСмяната на табелите следва препоръка на правителството към местните власти, държавни и обществени институции, за спазване на задълженията на окончателното споразумение, описани в Резолюции на Съвета за сигурност на ООН 817 от 1993 г. и 845 от 1993 г., за прекратяване на Временното споразумение от 1995 г. и установяването на стратегическо партньорство между страните. \r\nСпоразумението от Преспа казва в член 8, параграф 2, че: „В рамките на шест месеца от влизането в сила на настоящото споразумение, страната трябва да преразгледа състоянието на паметниците, обществените сгради и инфраструктурата на своята територия, които по какъвто и да е начин се свързват с древногръцката история и цивилизация, която представлява неразделна част от историческото или културното наследство на Първата страна, ще предприеме подходящи коригиращи действия, за да се справи ефективно с проблема и да гарантира зачитането на това наследство \". \r\nМаркирането и отстраняването на Звездата от Вергина в Скопие е отговорност на градските власти и е под постоянно видео наблюдение. \r\nМинистърът на местното самоуправление Горан Милевски каза в съобщение до пресата вчера, че решението на правителството да се премахне символа на Звездата от Вергина от общините, държавните и местните институции се прилага  в рамките на Споразумението от Преспа. Относно частното използване на символа, Милевски каза, че то не може да бъде забранено. \r\n \r\n  Юлиян Марков", "date": "2019.08.15", "title": "„МКД“ (Македония): Статуите на Александър Велики и Олимпиада получиха надписи, че са част от древногръцката история"}
{"url": "http://www.focus-news.net/news/2019/08/15/2689782/otets-petar-hram-sv-sv-kiril-i-metodiy-sveta-bogoroditsa-se-moli-pred-prestola-na-hristos-za-da-badat-oprosteni-choveshkite-grehove.html", "text": "Света Богородица се моли пред престола на Христос, за да бъдат опростени човешките грехове. Това каза за  Радио „Фокус“ – Бургас  отец Петър от храм „Св. св. Кирил и Методий“ в Бургас. По думите му в нейна чест са създадени редица икони, като „Скоропослушница“, например, която помага за изцеление. „Денят на Света Богородица се почита в целия християнски свят с празнична света литургия в храмовете, където всички християни се стичат и отправят молитви към Божията Майка. Тя помага на този, който потърси нейната помощ. Нека всички християни да дойдат в храма, да запалят свещ, да отправят своите молитви, защото тя никога няма да забрави тези усилия“, отбеляза отец Петър. Според него посещението в храма в деня на Света Богородица прилича на това на Великден – присъстват много хора, правят се много кръщенета и се отправят много молитви. „Дай Боже, Богородица да ни помага да бъдем по-добри и ревностни християни и да постигнем душевно спасение. Тя се счита за покровителка на майките и децата. Както майката обича своя син, тя също така е обичала Иисус Христос. Отдавайки ѝ почит, християните постигат благодатта за изцеление и помощ. Ние сме слаби – без тези духовни помощи не можем да съществуваме“, каза още отец Петър. \r\nМария ПОПЧЕВА", "date": "2019.08.15", "title": "Отец Петър, храм „Св. св. Кирил и Методий“: Света Богородица се моли пред престола на Христос, за да бъдат опростени човешките грехове"}
{"url": "http://www.focus-news.net/news/2019/08/15/2689807/varna-zatvaryat-ulitsi-v-rayona-na-morska-gara-vav-vrazka-s-kontserta-za-praznika-na-grada.html", "text": "Няколко пътни участъка в централната част на Варна, близо до Морска гара ще бъдат затворени за движение от 19 часа днес във връзка с мероприятията за Деня на Варна, предаде репортер на  Радио „Фокус“ – Варна . От тази сутрин е преустановено движението на превозни средства по ул. „Вълноломна”. От 19 часа тази вечер ще бъде спряно напълно и движението по бул. „Приморски“ – от Гаровия площад до кръстовището с Икономическия университет. До приключване на концерта на Морска гара, след 00.00 часа няма да може да се преминава по ул. „Сан Стефано“ – от кръстовището с ул. „Преслав“, до кръстовището с бул. „Приморски“. Същото ограничение е в сила и за ул. Граф Игнатиев“ – от кръстовището с ул. „Княз Дондуков“ до кръстовището с бул. „Приморски“. Затворена за автомобили ще е и ул. „Свети Климент“ – от кръстовището с ул. „Княз Александър Батенберг“, по посока площад „Екзарх Йосиф“ (Шишковата градинка). Поради очаквания засилен поток на хора към тази част на града, от обществения превозвач са осигурили допълнителни курсове на автобусите по линии с номера 17, 20, 31, 148 и по тролейбусната линия 83. На 15-ти август автобусни линии 14 и 20 ще се обслужват с делнично разписание, всички останали с празнично, съобщават от общинския превозвач. За първи път многоцветната заря по случай празника на Варна – Свето Успение Богородично, ще бъде изстрелвана след 23 часа от морето. За целта във водите са монтирани 3 понтона – на 120 м от брега. Успоредно с това пироефекти ще има и от кея на военноморската база. Най-доброто място за гледане на зарята ще бъде зоната край Морската гара, където в 20 часа ще започне празничния концерт. В ролята на водещи ще влязат Дамян Попов и Мария Накова – Миа. Миксът от изпълнители включва хип-хоп формацията Connection Crew, победителят от „Гласът на България” Атанас Кателиев и финалистите Кирил Хаджиев – Тино и Христиан Ненов, Славин Славчев и група „Julian’s Laughter”, Ицо Хазарта, 4Magic, Ева Пармакова, италианският DJ Fabrizio Parisi и TITA. Кулминацията на вечерта ще бъде участието на гръцката звезда Claydee. \r\nДиана СТОЕВА", "date": "2019.08.15", "title": "Варна: Затварят улици в района на Морска гара във връзка с концерта за празника на града"}
{"url": "http://www.focus-news.net/news/2019/08/15/2689808/sliven-trafikat-e-intenziven-no-bez-zadrastvaniya.html", "text": "Трафикът по пътищата в Сливенско е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление . \r\nВ участък от пътя между Твърдица и Елена, в отсечката от км 47+800 до км 48+000, има пропадане на пътното платно и текат ремонтни дейности, които трябва да приключат до 31 август. \r\nЗатворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС са въведени по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т поради намалена носимоспособност на пътното тяло в участъка на област Бургас.Срокът на двата ремонта  е удължен до края на август.", "date": "2019.08.15", "title": "Сливен: Трафикът е интензивен, но без задръствания"}
{"url": "http://www.focus-news.net/news/2019/08/15/2689786/kyustendil-vav-vrazka-s-bolestta-achs-oblastnata-epizootichna-komisiya-obyavi-teritoriyata-na-oblastta-za-sanitarna-zona.html", "text": "На свое заседание днес, проведено във връзка с разпространението на болестта Африканска чума по свинете (АЧС), Областната епизоотична комисия взе решение за определяне на цялата територия на област Кюстендил за санитарна зона. Това съобщиха от пресцентъра на  Община Кюстендил . На база на епизоотичната обстановка в страната и в съседните области на Кюстендил, представителите на Областната дирекция по безопасност на храните предложиха да се обяви санитарна зона, в която да влязат в сила превантивните мерки за пристъпване към доброволно заколване на прасетата, гледани в частни стопанства тип „заден двор“. Предложението бе обосновано и с това, че има възникнали нови огнища на зараза и само три области в страната остават незасегнати на този етап. Посочено бе, че и с оглед на големия поток от хора, които преминават през територията на област Кюстендил, рискът от разпространяване на заразата е огромен и няма как да бъде предвиден. По време на заседанието стана ясно, че има огнища на АЧС и в съседна Сърбия. \r\nНа заседанието на епизоотична комисия в Кюстендил присъстваха зам. областният управител д-р Матей Попниколов, главният секретар Гергана Михайлова и представители на различни институции. \r\n„Решението на Областната епизоотична комисия бе обстойно дискутирано, взето с оглед риска от бързото разпространение на АЧС и като най-добрия възможен вариант на този етап за домашните стопанства на територията на областта. Целта е хората да могат доброволно да пристъпят към заколване на прасетата си, по тяхно желание да оползотворят продукцията си. Рискът е такъв, че, ако възникне огнище на зараза, може да не се оползотвори месото и хората няма да получат финансовото подпомагане в размер на 300 лв. за стопанство тип „заден двор“ в санитарните зони“, обясни зам. областният управител д-р Матей Попниколов. Посочено бе, че е необходимо кметовете и кметските наместници да проведат информационна кампания сред населението за пристъпване към доброволно заколване на прасетата, като мярка за превенция на болестта Африканска чума по свинете. \r\nАЧС е опасна, силно заразна, с потенциал за разпространение и засягане на огромни територии. Няма лечение, няма ваксина. Свинете в задните дворове са в най-висок риск да заболеят, а стопаните неволно да разпространят заболяването. Това бяха част от посочените мотиви за предприемане на мярката по време на заседанието на Областната епизоотична комисия в Кюстендил. Подчертано бе, че мярката за доброволно клане не е „избиване“ на здрави прасета. Това е доброволно клане, с цел да бъдат предпазени свинете и да се даде възможност на стопаните им да заколят здрави прасета сега, защото в състояние на огнище, в обекта им или в зона от 3 км., се налага принудително умъртвяване/загробване и невъзможност за оползотворяване на месото. \r\nС прилагането на тази мярка за доброволно клане се цели също да бъде ограничена опасността от навлизане на АЧС, за да останат повече здрави населени места. Това ще позволи на хората да въведат необходимите минимални мерки за биосигурност, при които да започнат отново да отглеждат и без риск свине в личните си стопанства. \r\n„Не се прилага масово избиване на свине, а превенция да опазим здрави прасетата си, на доброволен принцип, по преценка на стопаните до 26.08.2019 г. Финансова помощ е предвидена за стопаните, които изпълнят мерките за превенция за извършване на почистване и дезинфекция на обектите, както и тяхното привеждане към правилния режим на отглеждане на животни – регистрация и биосигурност“, поясниха още членовете на Областната епизоотична комисия. \r\nНеобходимо е до 26 август 2019 г. кметовете на общини да представят списъците на стопаните, приложили мярка доброволно клане, представени от кметовете на населени места, заверени от кмет/кметски наместник на населеното място, официалния лекар. Същите да се представят за разглеждане от Областната епизоотична комисия, заверени от областния управител, и до 26 август 2019 г. да бъдат представени в МЗХГ. \r\nСписъците ще бъдат използвани като базова информация за изплащане на обявеното подпомагане в размер на 300 лв. за извършване на мероприятия по почистване и дезинфекция на обектите. \r\nИнформация за условията и реда за подпомагане на стопани, предприели мерки за почистване и дезинфекция, може да бъде намерена на сайта на Областна администрация – Кюстендил. \r\nСпешният телефон за връзка при необходимост от допълнителна информация, сигнали за нелоялни стопани, заболеваемост или други проблеми, свързани с АЧС, е: 0700 122 99.", "date": "2019.08.15", "title": "Кюстендил: Във връзка с болестта АЧС Областната епизоотична комисия обяви територията на областта за санитарна зона"}
{"url": "http://www.focus-news.net/news/2019/08/15/2689809/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Украйна Владимир Зеленски оглави класацията за най-влиятелните хора в страната, съобщава киевското електронно издание  \"Новое время\" . \r\nВ изготвянето на списъка са се включили 74 експерти от различни области. Класацията, в която са включени 100-те най-влиятелни личности в страната, се изготвя за 13-ти път. След Зеленски на второ място е поставен министър-председателят на страната Андрей Богдан, а на трето - Ринат Ахметов, най-богатият човек в Украйна. Отбелязва се, че \"Топ 100\" затварят 24-мата моряци, които бяха задържани от руските власти при инцидента в Керченския проток от ноември миналата година. \r\n*** \r\n \r\n  Министърът на външните работи на западната ни съседка Ивица Дачич бе категоричен, че САЩ няма да поемат водеща роля в диалога за нормализирането на двустранните отношения между Белград и Прищина, но се опитват да намерят печеливша комбинация за компромис, цитира думите му македонската електронна медия  A1 On . \r\nДачич увери, че диалогът ще продължи да бъде воден от Европейския съюз, но че САЩ ще искат компромисно решение за Косово, което да използват в предстоящите президентски избори в страната. \r\nНа въпрос дали Вашингтон подкрепя разделянето на Косово, първият дипломат на Белград заяви, че е разговарял със съветника по националната сигурност на САЩ Джон Болтън два пъти и че той никога не е пояснявал дали страната му ще подкрепи подялбата на най-младата държава на Балканите или има някаква друга концепция. \r\n\"САЩ подкрепят желанието ни да постигнем компромис. Това е огромна разлика, тъй като предишните администрации дори не искаха да говорят за това и заявяваха, че въпросът е затворен\", подчерта Дачич. \r\n*** \r\n \r\n  Бившият член на Армията за освобождение на Косово (АОК) Томор Морина, обвинен за военни престъпления спрямо сърбите, бе посрещнат в родния си град Дяково в най-младата държава на Балканите като национален герой - с песни и тъпани, предава македонската електронна медия  A1 On . \r\nМорина бе прикачан с музика и след освобождаването му от затвора в Скопие. Там той бе посрещнат от най-близките си, а също и от посланика на Косово в страната. \r\nПо-рано тази седмица Върховният съд на Северна Македония реши да не разрешава екстрадицията на Морина в Сърбия - искане, отправено от официален Белград. Той бе задържан на 24 юли на ГКПП \"Блаце\" на основание международна заповед за арест от Интерпол, след което му бе определена мярка арест за срок от три седмици. \r\nБелград реагира на освобождаването на Морина, като заяви, че македонските правосъдни институции са нарушили международното право и още веднъж са доказали, че политиката стои над закона. \r\n*** \r\n \r\n  Министърът на външните работи на ФРГ Хайко Маас ще направи ново посещение в Москва, където ще се срещне с руския си колега Сергей Лавров, предава  РИА Новости . \r\nВизитата е двудневна и е насрочена за 21 август. Говорителят на Министерството на външните работи на Руската федерация Мария Захарова поясни, че двамата дипломати ще обсъдят ситуацията в Украйна, в Сирия, Иран и въпросите на стратегическата стабилност. \r\n\"Федералният министър на външните работи на Германия ще посети с работно посещение в Москва на 21-22 август. Ръководителят на руското министерство на външните работи Сергей Лавров ще проведе разговори с колегата си на 21 август\", обяви Захарова на брифинг. \r\n\"Ще има задълбочен обмен на мнения по най-належащите международни проблеми, включително ситуацията в Украйна, в Сирия, ситуацията около Иран, както и по въпросите на глобалната стабилност и стратегическата сигурност\", добави Захарова. \r\n*** \r\n \r\n  Догодина собствениците на превозни средства, произведени преди 2000 г.,  няма да могат да шофират в центъра на Букурещ, а гостите на румънската столица ще трябва да плащат дневна такса, за да се движат из града, предава скопската телевизия  \"Сител\" . \r\nРадикалните мерки бяха обявени от кмета на столичния град Габриела Хиржа. След 45 дни те ще бъдат гласувани в общинския съвет. Планът предвижда всички автомобили без екологичен сертификат или Euro 1/ Euro 2 (превозни средства, произведени преди 1999 г.) да не бъдат бъдат допускани из центъра на Букурещ. \r\nАвтомобилите със сертификати до Euro2 ще бъдат изцяло забранени да влизат в Букурещ. Собствениците на автомобили със сертификат Euro3 ще бъдат допускани, но със специална винетка, която струва 15 евро на месец. Кметът на Букурещ иска всички автомобили, регистрирани извън столичната община, да купуват винетки на цена от 2,1 евро на ден или 402 евро годишно. \r\nМерките се предприемат заради замърсяването в Букурещ, в който вече има над 1,6 милиона автомобила. В града има над 120 000 автомобила, сертифицирани с Еuro 2 и още 213 000 с Еuro 3. Според анкети мерките са подкрепени от 56% от гражданите, докато 25% ги смятат за популистки или неадекватни.  \r\n*** \r\n \r\n Самолет Еърбъс 321 на руската авиокомпания „Уралские авиолинии“  се приземи аварийно в царевична нива след сблъсък с ято чайки при излитане от московското летище „Жуковский“. Самолетът е излетял по редовен рейс до Симферопол в Крим с 226 души на борда, предава  РИА Новости \r\nСпоред първоначалната информация самолетът се е сблъскал с птиците непосредствено след излитането, което е довело до проблеми с работата и на двата двигателя. В настъпилата извънредна ситуация екипажът е взел решение да приземи аварийно самолета в царевична нива. Кацането е извършено с прибран колесник и неработещи двигатели. Машината се е приземила успешно, но е получила сериозни повреди. Въпреки разлятото гориво не е възникнал пожар, а пътниците са били изведени по надуваеми стълби. Медицинска помощ са потърсили 55 души, включително 17 деца. В болница са настанени 23 души. Не се съобщава за сериозно пострадали хора.  \r\nКомандирът на самолета е бил с летателен опит повече от три хиляди часа. \r\nГоворителят на Кремъл Дмитрий Песков нарече успешното кацане при тези обстоятелства и на този терен „чудо“ и заяви, че членовете на екипажа ще бъдат предложени за държавни награди пред президента в най-кратки срокове. \r\n*** \r\n \r\n Норвежкият орган за ядрена безопасност отчете малки количества радиоактивен йод, открити във въздуха в Северна Норвегия в дните след експлозията по време на тест на ракетен двигател в Русия, предава  Reuters . \r\nРуската държавна ядрена агенция \"Росатом\" заяви в събота, че петимата загинали при взрива са били нейни служители, а при аварията са били използвани \"изотопни източници на енергия\", като не се уточняват повече подробности. \r\nНорвежката служба за радиационна и ядрена безопасност  заяви, че е открила радиоактивния йод в своята въздушна филтърна станция в Сванховд, която е до руската граница. Пробите са събрани в периода 9-12 август, докато инцидентът в района на Архангелск в Северна Русия е станал на 8 август. \r\n„В момента не е възможно да се определи дали последното откриване на йод е свързано с произшествието в Архангелск миналата седмица. Службата продължава да извършва по-често вземане на проби и анализ “, се казва в изявлението. \r\nПодобни радиационни измервания не са необичайни в Норвегия, тъй като нейните станции за наблюдение откриват радиоактивен йод около шест до осем пъти годишно, а източникът обикновено е неизвестен. \r\nРуската държавна метеорологична служба заяви във вторник, че нивата на радиация в град Северодвинск са били увеличени до 16 пъти миналия четвъртък, докато медици, които лекуваха пострадалите при инцидента, бяха изпратени в Москва за медицински преглед, предаде агенция ТАСС. \r\n*** \r\n \r\n Статуите на Александър Велики и Олимпиада получиха надписи, че са част от древногръцката история, пише македонското електронно издание  “МКД“ .  \r\n„В чест на Александър Велики, историческа фигура, която принадлежи към древногръцката история и цивилизация и към световното културно-историческо наследство. Тук е представен като войн на кон “, гласи табелата на паметника„ Войн на кон “на централния площад на Скопие. \r\nНа паметника на Олимпиада, е поставена табела и тя гласи: „В чест на Олимпиада, историческа фигура, принадлежаща към древногръцката история и цивилизация и към световното културно-историческо наследство“. \r\nИмето на паметниците остава същото, но се казва, че става дума за историческа фигура от древногръцката история. В няколко града в страната има такива паметници. \r\nТабелите са написани на македонски, албански и английски. \r\nЗапочна и заличаването на символа на бившия флаг – Звездата от Вергина от табелите на обществени институции, сгради и обществени пространства. Промяната се отнася и за капаците на шахтите в столицата. \r\nСмяната на табелите следва препоръка на правителството към местните власти, държавни и обществени институции, за спазване на задълженията на окончателното споразумение, описани в Резолюции на Съвета за сигурност на ООН 817 от 1993 г. и 845 от 1993 г., за прекратяване на Временното споразумение от 1995 г. и установяването на стратегическо партньорство между страните. \r\nСпоразумението от Преспа казва в член 8, параграф 2, че: „В рамките на шест месеца от влизането в сила на настоящото споразумение, страната трябва да преразгледа състоянието на паметниците, обществените сгради и инфраструктурата на своята територия, които по какъвто и да е начин се свързват с древногръцката история и цивилизация, която представлява неразделна част от историческото или културното наследство на Първата страна, ще предприеме подходящи коригиращи действия, за да се справи ефективно с проблема и да гарантира зачитането на това наследство \". \r\nМаркирането и отстраняването на Звездата от Вергина в Скопие е отговорност на градските власти и е под постоянно видео наблюдение. \r\nМинистърът на местното самоуправление Горан Милевски каза в съобщение до пресата вчера, че решението на правителството да се премахне символа на Звездата от Вергина от общините, държавните и местните институции се прилага  в рамките на Споразумението от Преспа. Относно частното използване на символа, Милевски каза, че то не може да бъде забранено.", "date": "2019.08.15", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/15/2689811/api-vazstanoveno-e-dvizhenieto-pri-km-214-na-am-trakiya-v-posoka-burgas.html", "text": "Възстановено е движението при км 214 на АМ \"Тракия\" в посока Бургас. Това съобщиха от пресцентъра на  Агенция \"Пътна инфраструктура\" .", "date": "2019.08.15", "title": "АПИ: Възстановено е движението при км 214 на АМ \"Тракия\" в посока Бургас"}
{"url": "http://www.focus-news.net/news/2019/08/15/2689814/predstoyashti-sabitiya-v-stranata-za-16-avgust-agentsiya-fokus.html", "text": "*** \r\nОт 11.00 ч. в сградата на Научноизследователския строителен институт (НИСИ) на бул. „Никола Петков“ 86 ще се проведе пресконференция във връзка с  приемането на Електронната система за събиране на пътни такси на база изминато разстояние – тол. \r\n \r\n*** \r\n \r\nОт 9.30 ч. XVI състав на Специализирания наказателен съд ще заседава по дело 668/2018. \r\n \r\n*** \r\n \r\nОт 10.00 ч. VI състав на Специализирания наказателен съд ще разгледа дело номер 2507/2019. \r\n \r\n*** \r\n \r\nИзпълнителният директор на ДФЗ – РА ще връчи първите договори на млади фермери по ПРСР 2014-2020. \r\n \r\n*** \r\n \r\nОт 11.00 часа в двора на 140 СОУ (ново 140 СУ) „Иван Богоров”, ж.к. „Обеля-2”, ул. „Дико Илиев” № 9, pайон „Връбница”, Столична община, ще се проведе официална церемония „Първа копка” във връзка със стартирането на строително-монтажните работи по модернизацията на съществуващия обект. \r\n \r\n*** \r\n \r\n18.30 ч. в големия салон на читалище „Никола Вапцаров“ Школата по китара и Школата по народно пеене организират концерт „Вяра, Надежда, Любов“. \r\n \r\n*** \r\n \r\nОт 9.00 ч. в конна база в парк езеро ще се проведе 9-ият национален турнир по конен спорт за „Купа Бургас“. \r\n \r\n*** \r\n   \r\nОт 11.00 ч. ще се състои традиционния турнир по бадминтон. \r\n \r\n*** \r\n \r\nОт 16.00 ч. Филмът „Untamed Romania“ ще бъде представен в Експо център „Флора“. \r\n \r\n*** \r\n \r\nОт 17.00 часа пред Пантеона в Морската градина ще започне Burgas Skate Open 2019  \r\n \r\n*** \r\n \r\nОт 20.00 ч. ще бъде дадено началото на безплатно лятно кино под звездите в Морската градина.  \r\n \r\n*** \r\n \r\nОт 16.00 ч. от кея яхт-клуб „Кап. Георги Георгиев Порт Варна“ ще отплава Международната морска експедиция „АБОРА IV“. \r\n \r\n*** \r\n \r\nОт 19.00 ч. в Арт галерията на Морско казино-Варна ще се състои кафе-разговор с художника Лиляна Петрова ЛУЛУ – част от програмата на нейната изложба „Въображаема Реалност“, която се показва до 22 август в Морското казино. Лулу гостува във Варна след последните си изяви във Флоренция, Лондон и Кан. \r\n \r\n*** \r\n \r\nЩе се проведе филмов маратон „Лятно кино под звездите“. \r\n \r\n*** \r\n \r\nОт 11.00 ч. в заседателната зала на ет. VІ в сградата на Община Видин ще се проведат пресконференции по проекти, които Община Видин изпълнява. \r\n \r\n*** \r\n \r\nОт 10.00 ч. в Заседателната зала на Община Враца ще се отворят ценовите предложения на участници в обществена поръчка с предмет „Доставка на оборудване за създаване на трансгранична точка за подобряване на капацитета на администрацията за преодоляване на кризисни ситуации и бедствия във Враца“. \r\n \r\n*** \r\n   \r\nОт  14.00 ч. в зала 13 в сградата на Община Дулово ще се проведат консултации за определяне състава на Общинската избирателна комисия за изборите за общински съветници и кметове на населени места. \r\n \r\n*** \r\n   \r\nОт 19.00 ч. ще се проведе Фестивалът на класическата музика „Перистера в музика“. \r\n \r\n*** \r\n \r\nОт 9.30 ч. 20 наказателен състав на Районен съд – Пловдив ще заседава по дело НОХД № 1941/2018 г. \r\n \r\n*** \r\n   \r\nОт 11.00 часа в  зала 308 на Община Разград, кметът на община Разград за определяне състава на Общинска избирателна комисия – Разград свиква консултации за произвеждане на изборите за общински съветници и за кметове насрочените на 27 октомври 2019 г.  \r\n   \r\n*** \r\n \r\n   \r\nОт 10.00 часа в комплекс \"Авшарян\" летните занимания с деца организират Регионален исторически музей и горските педагози от Природен парк \"Шуменско плато и СИДП.  \r\n \r\n \r\n*** \r\n   \r\nОт 11.00 часа на ул. „Г.С.Раковски“ ще се състои граждански протест.", "date": "2019.08.15", "title": "Предстоящи събития в страната за 16 август (Агенция „Фокус“)"}
{"url": "http://www.focus-news.net/news/2019/08/15/2689810/nimh-prez-denya-shte-prodalzhi-da-nahluva-hladen-vazduh-nad-iztochnite-i-yuzhnite-rayoni-na-mesta-shte-prevali-i-pregarmi.html", "text": "През следващото денонощие с умерен, през деня и временно силен предимно северозападен вятър ще продължи да нахлува хладен въздух. Облачността ще е променлива, по-значителна над източните и южните райони и на места там ще превали и прегърми.  Максималните температури ще са между 25° и 30°. Атмосферното налягане е близко до средното за месеца, но след обяд слабо ще се понижи. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  \r\nНад Черноморието облачността ще е променлива, по-значителна в часовете преди обяд и на места главно тогава ще превали и прегърми. Ще духа умерен вятър от север-северозапад, който вечерта временно ще стихне. Максимални температури 25-28°. Температурата на морската вода е 26-27°.  Вълнението на морето ще е 2-3 бала.  \r\nНад планините облачността ще е променлива, по-значителна над Родопите и на места там, главно в следобедните часове, ще превали и прегърми. Ще духа умерен северозападен вятър, по високите и открити части и временно и силен западен вятър. Максимална температура на 1200 метра около 21°, на 2000 метра – около 13°. \r\nВ събота ще преобладава слънчево време. Над източните, след обяд и над планинските райони, ще се развие купеста облачност и на отделни места там ще превали краткотраен дъжд. Ще духа слаб до умерен вятър, със северна компонента; до вечерта в по-голямата част от страната ще стихне. Ще се задържи прохладно, с дневни температури до 26°-31°. В неделя и понеделник ще бъде предимно слънчево, ще се затопля. Преобладаващите максимални температури в понеделник ще са между 30° и 35°, с източен вятър по-ниски, до 26°-28°, ще остават по Черноморието.", "date": "2019.08.15", "title": "НИМХ: През деня ще продължи да нахлува хладен въздух, над източните и южните райони на места ще превали и прегърми"}
{"url": "http://www.focus-news.net/news/2019/08/15/2689816/predstoyashti-mezhdunarodni-sabitiya-za-16-avgust-agentsiya-fokus.html", "text": "*** \r\n  ОПЕК публикува месечните отчети за цените и добива на петрол \r\n \r\n*** \r\n  Бившият президент на Киргизстан Алмазбек Атамбаев ще обжалва задържането си \r\n \r\n*** \r\n  Откриване на 25-ия филмов фестивал \r\n \r\n*** \r\n  Телеконференция на началника на американските ВВС преди посещението му във Филипините, Виетнам и Австралия \r\n \r\n*** \r\n  Основната опозиционна партия планира улични протести  срещу задълбочаващата се икономическа криза \r\n \r\n*** \r\n  Визита на отговарящия за Южна Америка на Американската агенция за международно развитие", "date": "2019.08.15", "title": "Предстоящи международни събития за 16 август  (Агенция \"Фокус\")"}
{"url": "http://www.focus-news.net/news/2019/08/15/2689813/afp-zapalil-se-e-kolesnika-na-amerikanski-samolet-boing-767-na-letishte-shanan-v-irlandiya.html", "text": "Полети бяха спрени на летище Шанън в Западна Ирландия за няколко часа в четвъртък, след като избухна пожар по ходовата част на самолет на пистата, съобщи говорител на летището, предава  AFP . \r\nСамолетът “Боинг“ 767 принадлежи на американския чартърен превозвач „Омни Еър Интернешънъл“, който е специализиран във военни и правителствени транспортни полети. \r\nЛетището възобнови дейността си няколко часа по-късно, като закъсненията се очаква да продължат до края на деня. \r\n\"Службите за спешна помощ на летището в момента са на местопроизшествието и по-рано са погасили външен пожар на колесника на самолета\", заяви говорител на летището. \r\n\"Всички пътници и екипажът са слезли безопасно и в момента се намират в сградата на терминала.\" \r\nСнимки от местопроизшествието в социалните медии показаха самолета, заобиколен от множество противопожарни автомобили. \r\nАвиокомпанията е заявила, че самолетът е прекратил излитането и при спирането е възникнал пожар на колесника на самолета. \r\n„Първоначалните информации показват, че няма сериозни наранявания на пътниците или екипажа,“ добавят от авиокомпанията. \r\nЛетището в Шанън отказа да коментира дали самолетът превозва военен персонал. \r\n \r\n  Юлиян Марков", "date": "2019.08.15", "title": "AFP: Запалил се е колесника на американски самолет „Боинг“ 767 на летище Шанън в Ирландия"}
{"url": "http://www.focus-news.net/news/2019/08/15/2689812/sofiya-vavezhda-se-vremenna-organizatsiya-na-dvizhenieto-zaradi-zasnemane-na-reklamen-klip-na-16-i-17-avgust.html", "text": "От 20.30 часа на 16 август 2019 г. до 10.30 часа на 17 август 2019 г. се забранява престоят и паркирането на пътни превозни средства, с изключение на колите на снимачния екип и извън местата в режим на платено паркиране „служебен абонамент“ на ул.“Св.Кл.Охридски“ между локалното пътно платно на бул.“Цар Освободител“ и ул.“Шипка“. Това съобщиха от пресцентъра на  Столична община .", "date": "2019.08.15", "title": "София: Въвежда се временна организация на движението заради заснемане на рекламен клип на 16 и 17 август"}
{"url": "http://www.focus-news.net/news/2019/08/15/2689818/kmetat-na-sofiya-yordanka-fandakova-shte-proveri-izgrazhdaneto-na-futbolno-igrishte-i-detski-ploshtadki-v-rayon-ilinden.html", "text": "Кметът на София Йорданка Фандъкова ще провери на 16 август в 10.30 часа изграждането на футболно игрище и детски площадки в район „Илинден“. Това съобщиха от  Столична община . Игрището се намира до блок 135 в район „Илинден“.", "date": "2019.08.15", "title": "Кметът на София Йорданка Фандъкова ще провери изграждането на футболно игрище и детски площадки в район „Илинден“"}
{"url": "http://www.focus-news.net/news/2019/08/15/2689815/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Забранява се престоят и паркирането на пътни превозни средства, с изключение на колите на снимачния екип и местата „служебен абонамент“, 77ато следва:  \r\nОт 19.30ч. на 16 август до 16.00 ч. на 17 август   \r\n - на ул.“Три уши“ между пл.“Позитано“ и сградата на КНСБ;  \r\n - на улицата свързваща ул.“Позитано“ и бул.“Хрр.Ботев“;  \r\n - От 19.30ч. на 16.08. да 12.30ч. на 17.08. на бул.“Витоша“  между ул.“Верила“ и бул.“Ген.Скобелв“;  \r\n - От 8.00 до 19.00 ч. на 17.08.2019г. на бул.“Витоша“ между ул.“Верила“ и бул.“Ген.Скобелев“. Това съобщиха от пресцентъра на  Столична община .", "date": "2019.08.15", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/08/15/2689817/gd-granichna-politsiya-intenziven-e-trafikat-za-leki-avtomobili-na-granitsite-sas-sarbiya-gartsiya-i-rumaniya.html", "text": "Интензивен е трафикът за леки автомобили на границите със Сърбия, Гърция и Румъния. Това съобщиха от ГД „Гранична полиция“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия трафикът е интензивен на вход и изход за леки автомобили на ГКПП „Калотина“. На границата с Гърция трафикът е интензивен на вход за леки автомобили на ГКПП „Маказа“ и на ГКПП „Кулата“. На границата с Румъния трафикът е интензивен на вход и изход за леки автомобили на ГКПП „Дунав мост“ – Русе, ГКПП „Дуранкулак“, ГКПП „Силистра“ и ГКПП „ Кардам“. На границата със Северна Македония и Турция трафикът е нормален за всички гранично контролно-пропускателни пунктове.", "date": "2019.08.15", "title": "ГД „Гранична полиция“: Интензивен е трафикът за леки  автомобили на границите със Сърбия, Гърция и Румъния"}
{"url": "http://www.focus-news.net/news/2019/08/15/2689824/tass-rusiya-zabrani-dostavkite-na-svine-i-svinsko-meso-ot-balgariya.html", "text": "От 9 август Русия ограничи доставките на живи свине и свинско месо от България и Словакия за Руската федерация поради вируса на африканската чума по свинете (АЧС), предава  TACC . \r\n\"Във връзка с влошаването на епизоотичната ситуация при африканската чума по свинете в Словакия и България от 9 август 2019 г. се поставят временни ограничения за доставката в Руската федерация от цяла Словакия и България на живи свине и свинско месо\", - отбелязва се в съобщението. \r\nОграниченията за доставка не се отнасят за определени продукти, които са обработени по специален начин, който гарантира унищожаването на вируса. Русия също така въведе временни ограничения за транзита през територията на Руската федерация на свине от цялата територия на споменатите страни. \r\n \r\n  Юлиян Марков", "date": "2019.08.15", "title": "ТАСС: Русия забрани доставките на свине и свинско месо от България"}
{"url": "http://www.focus-news.net/news/2019/08/15/2689822/ivo-dimov-kmet-na-dimitrovgrad-v-grada-zhiveyat-blizo-45-000-dushi-i-13-000-sa-po-selata.html", "text": "В града живеят близо 45 000 души и 13 000 са по селата. Това каза кметът на Димитровград Иво Димов, в интервю за  Агенция „Фокус“ . По думите на кмета, се забелязва тенденция младите хора да напускат града. „Това е така, както заради процеса на емиграция в чужбина, така и заради миграция към тези 3-4 по-големи градове в страната“, добави Димов. Той каза, че стратегическата цел на Общината е да бъде създадена благоприятна среда за достъп на инвеститорите дон млади и квалифицирани кадри, които да живеят в града. „За да живее младият човек и да се развива, той има нужда от добра работа, добро образование за децата си, добро здравно обслужване и занимания, с които да се развлича през свободното си време“, поясни кметът на Димитровград. Иво Димов коментира, че икономическата среда в града се развива чрез създаването на нови производствени компании. „Димитровград стана по-привлекателен и все повече млади хора започнаха да предпочитат да останат тук, да си купят жилище или да наемат такова“, добави той.  \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.15", "title": "Иво Димов, кмет на Димитровград: В града живеят близо 45 000 души и 13 000 са по селата"}
{"url": "http://www.focus-news.net/news/2019/08/15/2689823/the-times-liberal-demokratite-othvarliha-ideyata-na-dzheremi-korbin-da-stane-premier-v-opit-za-blokiraneto-na-brekzit-bez-sporazumenie.html", "text": "Планът на Джереми Корбин за временно правителство , което да блокира плановете на Борис Джонсън за Брекзит без споразумение предизвика недоволство сред привържениците на оставане в ЕС , като либерал-демократите определиха идеята, че ще го поставят на \"Даунинг Стрийт\" 10 като „глупост“, пише британският вестник  The Times . \r\nДжо Суинсън, лидерът на либерал-демократите, заяви, че временен премиер трябва да стане Кен Кларк, бивш финансов министър на консерваторите или Хариет Харман, бивш заместник-лидер на лейбъристите, докато депутатите от Лейбъристката партия, скептични към втори референдум, критикуваха плана изцяло. \r\nЕдин депутат от лейбъристите каза пред The Times: „Това е безсмислено и електорално безполезно. Обречено е на провал. Неговият ангажимент за втори референдум ще бъде много непопулярен в избирателните райони. Позицията вече е заета от либерал-демократите.“ \r\nНо някои депутати от лейбъристите, които обикновено са против лидерския подход на Корбин, подкрепиха плана. Уес Стрийдинг, известен критик на лидера на лейбъристите и привърженик на втори референдум, каза: „Каквито и опасения да имат други партии или групи депутати относно писмото на Джереми Корбин, със сигурност приоритетът е спирането на Брекзит без споразумение Само това трябва да е достатъчно основание, за да седнат заедно, да поговорят и да изберат план. Националният интерес трябва да бъде на първо място. \" \r\nКонсервативните депутати, които се противопоставиха на изход без споразумение, заявиха, че те ще започнат преговори с него, но не се ангажират да го направят министър-председател. Доминик Грийв, Керълайн Спелман, сър Оливър Летвин и Ник Боулс, бившият консерватор, който сега е независим депутат, казаха: „Съгласни сме, че нашият общ приоритет трябва да бъде да работим заедно в парламента, за да спрем Брекзит без споразумение и приветстваме Вашата покана за обсъждане на различните начини това да бъде постигнато. \" \r\nВ писмо до лидерите на опозиционните партии, както и до групата на консерваторите вчера, Корбин заяви, че трябва да го изберат за временен премиер, ако искат да осуетят плановете на Борис Джонсън за Брекзит без споразумение. Според предложението на лидера на лейбъристите депутатите трябва да отстранят Джонсън с вот на недоверие ида изберат Корбин за временен премиер, за да може неговото правителство да поиска трета отсрочка за Брекзит. \r\nКорбин пише: „Това правителство няма мандат изход без сделка, а референдумът на ЕС през 2016 г. не предвиждаше напускане без споразумение. Ето защо възнамерявам да поискам вот на недоверие при първа възможност, когато можем да сме уверени в успеха. \r\n„След успешен вот на недоверие към правителството, тогава като лидер на опозицията бих потърсил доверието на Камарата за строго ограничено във времето временно правителство с цел свикване на общи избори и осигуряване на необходимото удължаване от член 50, за да бъдат проведени. \r\n„Може да се нуждаем от спешно правителство, за блокираме Брекзит без споразумение“, каза Джо Суинсън. „Но ако Джеръми Корбин наистина иска това да успее със сигурност, дори той може да разбере, че не може да ръководи този кабинет. Няма начин той да обедини недоволните консерватори и независими, за да спре Борис Джонсън. Дори не е сигурно, че ще осигури всички гласове на депутатите от собствената му партия“. \r\n \r\n  Юлиян Марков", "date": "2019.08.15", "title": "The Times: Либерал-демократите отхвърлиха идеята на Джереми Корбин да стане премиер в опит за блокирането на Брекзит без споразумение"}
{"url": "http://www.focus-news.net/news/2019/08/15/2689821/parvi-sluchay-na-afrikanska-chuma-e-registriran-v-blagoevgradska-oblast-135-domashni-praseta-v-grad-kresna-shte-badat-umartveni-obzor.html", "text": "Първи случай на африканска чума е регистриран в Благоевградска област. Положителна проба за заболяването е дало прасе, което е било намерено в река Струма на входа на град Кресна. Резултатите от пробата на животното са изследвани два пъти, единият от които е в Националната референтна лаборатория. Експертите обясниха, че макар животното да е намерено във водите на реката няма опасност то да се разпространи по нея, защото водното количество е голямо и в него вирусът се размива. Освен това стана ясно, че в Благоевградска област има около 5 000 прасета, като приблизително 2 500 от тях се отглеждат в така наречения „заден двор“. \r\n Д-р Михайл Бащавелов, директор на Областна дирекция по безопасност на храните – Благоевград (ОДБХ)  призова стопаните, отглеждащи животни за лична консумация, сами да пристъпят към умъртвяване на прасетата, които отглеждат като подчерта, че всички, независимо от това дали са заклали животните си сами или са принудително умъртвени, ще бъдат обезщетени. Това важи и за големите ферми. Д-р Бащавелов заяви, че се въвежда и 10 км зона около Кресна, която обхваща  следните населени места: Сливница, Стара Кресна, Ощава, Влахи, Долна Градешница, Будилци, Струмяни, Брезница, Горна Крушица, Каменица, Илинденци, Кърпельово и Въркукувица. Загробването на животните ще се извършва на място, което е съгласувано от Община Кресна с РИОСВ. То се намира на 2 -3 км преди влиза в село Стара Кресна. По време на заседанието стана ясно, че институциите ще започнат принудителното умъртвяване на прасетата в Кресна в понеделник, тъй като е необходимо да се изкопае траншея, а така също експертите да се подготвят. Към момента се води и разследване, за да се установи кой е собственика на намереното мъртво животно. \r\nОт своя страна  Валентин Стоичков, зам.-кмет на Кресна  коментира, че ще бъде трудно да убедят стопаните, че прасетата им трябва да бъдат умъртвени. Той подчерта, че въпреки това ръководството на Община Кресна застава зад одобрените мерки, които трябва да бъдат предприети, за да се ликвидира огнището на африканска чума, регистрирано в града. „Хората ще ги убедим трудно, защото в момента не е сезон, в който да се колят прасета. И най-вече ще ги убедим трудно, защото става дума за установено заболяване само при едно животно, което не е ясно как се е озовало в Кресна. Това, че не са направени проби на други прасета, които се отглеждат в града ще бъде основният проблем, който може да провокира напрежение“, каза още Стоичков. Според него въпреки, че ще срещнат трудности, от Община Кресна ще успеят да убедят хората, че това е най-правилното нещо, което следва да бъде извършено. По думите на Стоичков това, че хората ще могат да ползват месото от прасетата, ако ги умъртвят сами и това, че ще им бъде даде компенсация ще послужи като стимул за местното население. \r\nЛивия НИНОВА", "date": "2019.08.15", "title": "Първи случай на африканска чума е регистриран в Благоевградска област, 135 домашни прасета в град Кресна ще бъдат умъртвени (ОБЗОР)"}
{"url": "http://www.focus-news.net/news/2019/08/15/2689825/vidin-horata-ot-belogradchishkoto-selo-salash-otbelyazaha-praznika-na-mestniya-hram-uspenie-na-presveta-bogoroditsa.html", "text": "Хората от белоградчишкото село Салаш отбелязаха празника на местния храм „Успение на Пресвета Богородица“, каза за  Радио „Фокус“ – Видин  Румяна Алексиева, кмет на населеното място. Тя посочи, че храмът е построен през 1843 г. и е един от най-старите храмове в региона. Минчо Маринов, който живее в Самоков, но чийто корен е от селото,  дари икона на храма.  Отец Рафаил, архиерейски наместник на Белоградчишка духовна околия,  освети празничния курбан, който бе раздаден за здраве и благополучие. Румяна Алексиева, кмет на село Салаш пожела в отношенията между хората да има повече доброта и човечност. Тя благодари на дарителите на курбана и сподели, че вече се знаят и хората, които са поели да предоставят курбан за следващата година. Деца, чийто корен е от селото, представиха песни и стихотворения за празника като дълго и сърдечно бяха аплодирани за своите изпълнения.", "date": "2019.08.15", "title": "Видин: Хората от белоградчишкото село Салаш отбелязаха празника на местния храм „Успение на Пресвета Богородица“"}
{"url": "http://www.focus-news.net/news/2019/08/15/2689820/plovdiv-zapazvat-se-po-visokite-niva-na-fini-prahovi-chastitsi-v-s-shishmantsi.html", "text": "Резултатите от последното 24-часово измерване на качеството на въздуха от мобилната автоматична станция, поставена в село Шишманци заради пожара в депото за неопасни отпадъци, не показват съществено изменение в сравнение с предишното денонощие. Това съобщиха от  РИОСВ - Пловдив . Запазват се по-високите нива на средно денонощната стойност на фини прахови частици (ФПЧ10), както беше при предишното 24 часово измерване. Няма превишения при останалите показатели (серен диоксид, азотни оксиди и въглероден оксид). Готови са резултатите за стойностите на показателя сероводород за предишните 24 часа, които също са в норма. От сутрешните часове на днешния ден се забелязва тенденция за намаляване стойностите на всички измервани показатели. Непрекъснатите замервания на качеството на атмосферния въздух в района ще продължат до нормализиране на ситуацията.", "date": "2019.08.15", "title": "Пловдив: Запазват се по-високите нива на фини прахови частици в с. Шишманци"}
{"url": "http://www.focus-news.net/news/2019/08/15/2689826/mariana-kukusheva-nbshs-izklyuchitelno-dobra-zarnena-rekolta-kato-kachestvo-i-kolichestvo-otchitame-tazi-godina.html", "text": "Изключително добра зърнена реколта като качество и количество отчитаме тази година. Това каза в интервю за  Агенция „Фокус“  Мариана Кукушева, председател на УС на Националния браншови съюз на хлебопроизводителите и сладкарите в България. „Качеството е повече от високо. Последните анализи показват над 70% от реколтата има хлебопекарни качества. Една изключително добра новина за българските зърнопроизводители“, добави Кукушева. Председателят на УС на Националния браншови съюз на хлебопроизводителите и сладкарите. коментира, че в количествено отношение реколтата доближава реколтата от 2017 г. - 6 100 000 тона. Тя отбеляза, че има увеличение на реколтата в сравнение с предходната година. „Около 5 500 000 тона е реколтата от 2018 г., а сега имаме с половин милион тона по-висока, около 600 000 тона“, обясни Мариана Кукушева.  \r\nВиолета СИМЕОНОВА \r\n Пълния текст на интервюто четете в „Мнение”", "date": "2019.08.15", "title": "Мариана Кукушева, НБСХС: Изключително добра зърнена реколта като качество и количество отчитаме тази година"}
{"url": "http://www.focus-news.net/news/2019/08/15/2689828/s-bogosluzheniya-rodovi-sreshti-kurbani-i-izlozhenie-na-hlyabove-be-otbelyazana-golyama-bogoroditsa-obzor.html", "text": "Православната църква чества Успението на Пресветата Божия Майка - Голяма Богородица. Празникът се чества и от православни, и от католици. Според Светото писание това е денят, в който Божията майка, на 64-годишна възраст, напуска земния живот и отива при сина си. \r\nНа този ден правят родови срещи, свързани с жертвоприношение - курбан за живот, за здраве, за плодородна година, против премеждия и болести. Традиционни ястия на трапезата са прясна питка, украсена с орнамент, пиле каша, варено жито, царевица и тиква. Непременно се ядат диня и грозде. Вярващите даряват на църквата свещи, домашно тъкано платно, месал, кърпа и пари.  \r\n106 православни храма в страната носят името „Успение Богородично“. Сред тях са манастирите Бачковски, Троянски, Изворски, Черепишки, Батошевски, Кричимски, Габровски (Соколски) и Самоковски (Шишмановски). По повод Успение Богородично бяха отслужени богослужения в цялата страна. Негово светейшество Българският патриарх и Софийски митрополит Неофит оглави празничната света Литургия за храмовия празник на Троянската ставропигиална света обител „Успение на Пресвета Богородица“. В Бачковския манастир със Света божествена литургия също отбелязваха Успение на Света Богородица. \r\nМеждувременно стотици миряни се събраха в манастира край Свищов, за да се помолят за здраве и да отдадат заслужена почит на Божията майка, а 162-годишният храм „Успение Богородично“ в Петрич отбелязва храмовия си празник. \r\nСтотици хора се събраха в църквата \"Успение Богородично\" в Пазарджик. В областта 15 са църквите, които носят името на Божията майка. \r\nНа 15 август е празникът на Варна. По този повод десетки жители и гости на Варна се включиха в общоградското литийно шествие около Катедралния храм „Св. Успение Богородично“ по случай празника на града. \r\nВ Кюстендил се проведе изложение на Богородичен хляб. Празникът се проведе в градинката пред Обредния дом, където представители на читалища и неправителствени организации представиха своите ритуално-подредени маси. \r\nТова бяха само част от събитията в цялата страна, в които бе отбелязана Голяма Богородица.  \r\nНа Голяма Богородица празнуват всички, които носят името Мария и неговите производни: Мара, Марена, Маренка, Маретка, Мари, Мариела, Мариета, Марийка, Марика, Марила, Марилка, Мариола, Мариона, Марионела, Мариора, Марита, Марица, Маричка, Маришка, Мариям, Марула, Маруся, Маруца, Маруша, Марче, Маря, Маряна, Маша, Машка, Мери, Мика, Мима, Мими, Мица, Мича, Миче, Мичка, Мария - Ана, Мария - Анка, Мария - Антоанета, Мария - Магдалена, Мария - Мара, Мария – Маргарита, Мариел - Мариан, Марий, Марио, Мариус. \r\nСвоите поздрави към именниците отправиха премиерът Бойко Борисов и председателят на 44-ото Народно събрание Цвета Караянчева. „Днес отбелязваме Успение Богородично - един от големите християнски празници. Честити и благословени да са всички именици!“, написа във „Фейсбук“  премиерът Бойко Борисов . \r\n Председателят на парламента Цвета Караянчева  написа в социалната мрежа: Голяма Богородица е! Честит празник на всички, и най-вече на имениците! Скъпи Марии, нека това прекрасно име да ви закриля и да ви носи радост и здраве и да пълни сърцата ви с доброта и състрадание!\", пише още Караянчева.  \r\n Лидерът на БСП Корнелия Нинова  също поздрави християните по повод големия Богородичен празник. Тя пожела на всички българи Божията майка да закриля семействата им и да им дава надежда и сили. \r\n\"Честит имен ден на празнуващите и здраве и благоденствие за всички християни. Честит празник!\", пише още лидерът на БСП. \r\nПриветствие към гражданите направиха и някои кметове.  \r\nКметът на Община Велико Търново Даниел Панов  призова да се обръщаме по-често към християнството и религията. Панов припомни, че именно вярата на народа ни в Бога и църквата са му помогнали да се съхрани толкова много хилядолетия. „На днешния ден нашите предци са организирали родови срещи, празнували са и са почитали паметта на Божията майка, това трябва да правим и ние днес – да следваме традициите и обичаите, да следваме българското“, каза още кметът. Той поздрави всички великотърновци, жителите и гостите на Арбанаси и им пожела да са здрави, благословени и да предават достойно християнските ценности на децата си. \r\n„Отбелязваме един от най-големите християнски празници - Успение на Пресвета Богородица! Нека във всеки дом да има мир, разбирателство, хармония! На всички именници пожелавам здраве и късмет! Честит празник!“, написа в поздравителен адрес по повод празника кметът на Благоевград  д-р Атанас Камбитов. \r\nКметът на Стара Загора Живко Тодоров поздрави децата, които са лишени от родителска грижа, празнуващи имен ден на 15 август. На Голяма Богородица, както е известен днешният празник, отбелязват имен ден общо осем от възпитаниците на Центровете за настаняване от семеен тип и домовете „Българка“, „Теофано Попова“ и „Мария Терезия“. \r\n \r\nДеница КИТАНОВА", "date": "2019.08.15", "title": "С богослужения, родови срещи, курбани и изложение на хлябове бе отбелязана Голяма Богородица (ОБЗОР)"}
{"url": "http://www.focus-news.net/news/2019/08/15/2689830/rossiyskaya-gazeta-ednovremennoto-priemane-na-nyakoi-medikamenti-i-alkohol-mozhe-da-bade-opasno.html", "text": "Експертите идентифицираха няколко групи лекарства, които абсолютно не могат да се комбинират с алкохол и дори подобна комбинация може да бъде смъртоносна, пише руският вестник  “Российская газета“ \r\nМного хора посягат към антидепресантите. Психиката на хората, приемащи тези лекарства, е нестабилна, а алкохолните напитки провокират смущения в нервната система. Следователно подобна комбинация може да доведе до непредвидими резултати. \r\nПриемането на хапчета за сън и успокоителни заедно с алкохола може да причини повръщане, гадене и виене на свят. Тези лекарства и спиртни напитки усилват действието си взаимно.  \r\nКогато говорим за прием на антибиотици, групата на  флуорохинолоните (Ципрофлоксацин напр.) и аминогликозидите (Гентамцин) заедно с алкохол, не са изключени дори изпадане в кома и мозъчен оток . Алкохолът освен това потиска напълно ефекта от приемането на повечто антибиотици. \r\nКомбинацията от лекарства за високо кръвно налягане и алкохол предизвикват рязко намаляване на кръвното налягане. Освен това може да се стигне до спиране на сърцето, пише изданието, като в заключение препоръчва ограничаване на приема на алкохол по време на лечение с медикаменти. \r\n \r\n  Юлиян Марков", "date": "2019.08.15", "title": "“Российская газета“ : Едновременното приемане на някои медикаменти и алкохол може да бъде опасно"}
{"url": "http://www.focus-news.net/news/2019/08/15/2689829/korneliya-ninova-bsp-neka-bozhiyata-mayka-da-zakrilya-semeystvata-da-dava-nadezhda-i-sila.html", "text": "\"Днес почитаме Успение Богородично. Нека Божията майка да закриля семействата, да дава надежда и сила\".  \r\nТова написа в профила си във  \"Фейсбук\" лидерът на БСП Корнелия Нинова по повод Голяма Богородица. \r\n\"Честит имен ден на празнуващите и здраве и благоденствие за всички християни. Честит празник!\", пише още лидерът на БСП.", "date": "2019.08.15", "title": "Корнелия Нинова, БСП: Нека Божията майка да закриля семействата, да дава надежда и сила"}
{"url": "http://www.focus-news.net/news/2019/08/15/2689832/24-vesti-makedoniya-ivitsa-dachich-smyata-reshenieto-na-makedonskiya-sad-za-tomor-morina-za-politichesko.html", "text": "Според сръбския външен министър Ивица Дачич решението на Македония да не екстрадира бившия член на Армията за освобождение на Косово (АОК) в Сърбия е политическо, предава думите му македонският телевизионен канал  “24 Вести“ . \r\n„Ако за някого е издадена заповед за арест на Интерпол, тогава какво трябва да се обмисля дали да бъде екстрадиран или не. Тук очевидно има политически причини \", каза Ивица Дачич. \r\nДачич оценява, че никой член на АОК няма бъде държан за отговорен  за военни престъпления пред съдилищата в Косово и Международния съд, припомняйки, че Франция не предаде Рамуш Харадинай преди време. Той смята това за оправдаване на терористите, но подчертава, че западните държави искат Косово да стане член на Интерпол, а те (Косово – бел.ред.) не зачитат тази организация. \r\n \r\n  Юлиян Марков", "date": "2019.08.15", "title": "„24 вести“ (Македония): Ивица Дачич смята решението на македонския съд за Томор Морина за политическо"}
{"url": "http://www.focus-news.net/news/2019/08/15/2689831/komisar-iliya-georgiev-pbzn-ne-biva-da-se-izhvarlyat-stakleni-butilki-te-mogat-da-dovedat-do-zapalvane-poradi-efekta-na-lupata.html", "text": "Не бива да се изхвърлят стъклени бутилки - те могат да доведат до запалване, поради ефекта на лупата. Това каза  в интервю за  Агенция „Фокус“ комисар Илия Георгиев, началник отдел „Превантивна дейност“ към Главна дирекция „Пожарна безопасност и защита на населението“ за оперативната пожарна обстановка в страната. Той отчете, че горещините предполагат възникването на пожари през лятото. „Високите температури са една добра предпоставка. Всички обичаме да се разхождаме сред природата, но там трябва да бъдем изключително внимателни. Не бива да се пали огън на необозначените и непригодените за тази цел места. След като свършим с пикника така да се каже, трябва всички да внимаваме да не оставяме непогасен огън“, каза още комисар Георгиев. По думите му друга мярка, която е важно да се има предвид дори и когато сме сред природата е да знаем, че  при силен вятър  не е разумно паленето на огън. Комисар Георгиев отчете, че той може да разпространи искра, въглен от огъня, който да предизвика подпалването на близката растителност. „В случай, че сме в гората и забележим дим, трябва да се уверим какъв е източникът му. В случай, че е малко, локално запалване, можем да предприемем своевременно мерки с една импровизирана тупалка, с която да потушим и предотвратим подпалване. В случай, че фронтът на пожара се разраства и не можем да се справим сами, първото и важно нещо, което трябва да предприемем е да вземем мерки да не попаднем в опасна ситуация и да се отдалечим от възникналия пожар. След като се уверим, че сме се отдалечели на достатъчно безопасно разстояние, вече може да сигнализираме съответните компетентни органи на телефон 112. Държим връзка с оператора на 112 и информираме за точното местонахождение. Колкото по-точна информация бъде предоставен, те ще могат да реагират своевременно. Така вероятността да локализираме и овладеем пожара е по-голяма“, обясни специалистът. Той определи като недопустимо изхвърлянето на неизгасени фасове и кибритени клечки.  \r\nДеница КИТАНОВА \r\n Пълния текст на интервюто четете в „Мнение”", "date": "2019.08.15", "title": "Комисар Илия Георгиев, ПБЗН: Не бива да се изхвърлят стъклени бутилки - те могат да доведат до запалване, поради ефекта на лупата"}
{"url": "http://www.focus-news.net/news/2019/08/15/2689833/trima-balgari-sa-leko-postradali-pri-konflikt-mezhdu-privarzhenitsi-na-otborite-na-tsska-i-zorya-lugansk-v-kiev.html", "text": "Преди началото на мача, с намесата на украинските власти и подкрепа от командировани за срещата български полицейски служители, е предотвратен конфликт между привърженици на двата тима, като трима от българските фенове са леко пострадали. Това съобщиха от пресцентъра на  МВР . Към момента цялата  група от българските фенове се е насочила към стадиона, за да присъства на срещата. Не е допуснато ескалиране на напрежение между български и украински футболни фенове в Киев, Украйна, където ще се играе среща между отборите на ЦСКА и Зоря - Луганск.", "date": "2019.08.15", "title": "Трима българи са леко пострадали при конфликт между привърженици на отборите на ЦСКА и Зоря - Луганск в Киев"}
{"url": "http://www.focus-news.net/news/2019/08/15/2689827/ramush-haradinay-dialogat-s-belgrad-tryabva-da-prodalzhi-bez-usloviya-i-otlaganiya.html", "text": "Премиерът в оставка на Косово Рамуш Харадинай заяви, че е съгласен, че нормализирането на отношенията между Косово и Сърбия е необходимо, но смята, че постигането на тази цел изисква диалог без условия и без забавяне, заяви кореспондентът на македонската информационна агенция в Прищина, цитиран от македонското електронно издание  “24 Инфо“ . \r\nХарадинай повтори в социалната мрежа „Туитър“ , че крайният резултат от диалога между Прищина и Белград трябва да бъде взаимно признаване на двете страни в съществуващите граници. \r\n„Съгласен съм с необходимостта от нормализиране на отношенията между Косово и Сърбия. Правителството представи на „Квинтата“ и Европейския съюз проект на цялостно споразумение, което обхваща неразрешените  въпроси на взаимно признаване в рамките на съществуващите граници. Повтарям - диалог без условия, без забавяне“, пише Харадинай. \r\nПосолствата на петте най-влиятелни държави, акредитирани в Прищина, Съединените щати, Германия, Италия, Франция и Обединеното кралство, известни като \"Квинтата\", призоваха Косово и Сърбия да възобновят диалога за нормализиране на отношенията незабавно. В изявление вчера, издадено от името на петте държави от американското посолство, Прищина беше призована да премахне 100-процентовите мита върху сръбския внос, а Белград да спре кампанията си за оттегляне на признанията за независимост на Косово. \r\n \r\n  Юлиян Марков", "date": "2019.08.15", "title": "Рамуш Харадинай: Диалогът с Белград трябва да продължи без условия и отлагания"}
{"url": "http://www.focus-news.net/news/2019/08/15/2689834/shumen-desetki-priyateli-sabra-praznikat-po-povod-150-tata-godina-na-shumenskoto-chitalishte-napredak-1869.html", "text": "Десетки приятели събра празникът по повод 150-тата година на шуменското читалище „Напредък-1869“, предаде репортер на  Радио „Фокус“ - Шумен . Те бяха посрещнати и приветствани от читалищния секретар Розалина Стефанова. „Всеки един в тази зала е свързан по някакъв начин с читалището и вълнението е изключително голямо. 150 години надхвърлят един човешки живот, а животът на читалището не е спирал нито за ден, не е спирал заради вас“, каза Розалина Стефанова. Гостите имаха възможност да разгледат подредената във витрини експозиция „Дух и светлина“ с архивни материали от историята на читалището и за Илия Блъсков, основател и негов пръв председател, от чието рождение тази година се навършват 180 години. Показан е неговият смъртен акт, който се съхранява в Община Шумен, материали от фондовете на Държавен архив Шумен и Варна, от Народна библиотека „Св.Св. Кирил и Методий“, указът, с който Илия Блъсков е бил награден с орден за народни заслуги 5 степен, кореспонденция, водена с царската канцелария по повод награждаването му, както и прошение за средства, за да бъде издаден негов труд. Сред архивните материали е и родословно дърво на рода Блъскови, изготвено от Илия Евтимов, баща на Деян Евтимов, директор на ХГ „Елена Карамихайлова“, материали, свързани с читалището и неговата летопис, заветите на дядо Блъсков към внуците му и др. Подредени са и снимки на две дописки, които са се появили през 1870 година във вестник „Македония“ и вестник „Турция“, където са и първите печатни доказателства за съществуването на читалище „Напредък“. По време на празника бяха отличени и най-добрите творби от Националния конкурс за литературно творчество и рисунка „Аз и моето читалище“, като бяха раздадени близо 20 награди. Най- добрите рисунки и творби бяха подредени в изложба. Допълваха я графичните портрети на основателите на читалището Илия Рашков Блъсков, Васил Балтаджиев, Ради Гьокчеренлиев, Никола Бацаров, както и изображение на старата читалищна сграда, дело на художника Вълчо Вълчев, приятел и дарител на НЧ „Напредък“. „Отминалите  век и  половина от официалното провъзгласяване на читалището си са показателни колко е отговорна мисията на всички хора днес да съхранят онова добро дело, направено в името на благоденствието на българския народ, да го продължат и да намерят неговите съвременни измерения“, каза Розалина Стефанова. Тя посочи, че читалището като културен феномен е живо, устойчиво, то може да се адаптира, да влия на средата, в която се развиваме днес. „Едно читалище е живо, когато е изпълнено с хора, които желаят да покажат най- доброто от себе си, макар и на самодейно ниво. И в това е красотата и емоцията на едно читалище, че всичко се прави с много желание, с много ентусиазъм и с талант“, каза Розалина Стефанова. Бяха поднесени цветя пред паметната плоча на Илия Рашков Блъсков, която се намира в двора на храма „Св.Три Светители“. \r\nИвелина ИВАНОВА", "date": "2019.08.15", "title": "Шумен: Десетки приятели събра празникът по повод 150-тата година на шуменското читалище „Напредък-1869“"}
{"url": "http://www.focus-news.net/news/2019/08/15/2689819/afp-sadat-v-gibraltar-razporedi-osvobozhdavane-na-iranskiya-tanker.html", "text": "Върховният съд на Гибралтар в четвъртък се произнесе в полза на освобождаването на иранския танкер, задържан миналия месец по подозрение, че транспортира петрол до Сирия в нарушение на санкциите на ЕС, въпреки искането на САЩ за задържане на кораба, предава  AFP \r\nСъдия Антъни Дъдли заяви, че „тъй като Иран гарантира писмено, че „местоназначението на кораба „Грейс 1“ няма да бъде страна, „подложена на санкции на Европейския съюз“ ... няма вече разумни основания да се подозира, че е необходимо задържането на кораба.\" \r\nТой добави, че съдът не е получил писмено искане за задържане на кораба от страна на САЩ. \r\n \r\n  Юлиян Марков", "date": "2019.08.15", "title": "AFP: Съдът в Гибралтар разпореди освобождаване на иранския танкер"}
{"url": "http://www.focus-news.net/news/2019/08/15/2689840/burgas-nad-16-000-dushi-v-oblastta-praznuvat-imen-den-na-uspenie-bogorodichno.html", "text": "16 339 души в областта празнуват имен ден на Успение Богородично. Това съобщиха за  Радио „Фокус“ – Бургас  от териториална дирекция „Гражданска регистрация и административно обслужване“. Общият брой на имениците в града са 8425 души.  Най-много са тези, които носят името Мария, в областта те са 8100, а в града – 4327. След тях се нареждат жените с името Марийка, в областта те са 2198, а в града – 1016. Жените с името Марияна са на трето място, в областта те са 1239, а в града – 637. От мъжете най-многобройни тези, носещи името, Марин, в областта са 1109, а в Бургас – 476. Имет ден  в област Бургас имат още Мариан 135, Мариян – 576, Марио -301, Преслав – 76, Мара – 866, Мариана – 906, Маша – 5, Мира – 159, Мариела – 329, Мариета – 225, Преслава – 115. \r\n \r\nДеница ДИМИТРОВА", "date": "2019.08.15", "title": "Бургас: Над 16 000 души в областта празнуват имен ден на Успение Богородично"}
{"url": "http://www.focus-news.net/news/2019/08/15/2689836/kmetat-na-sofiya-yordanka-fandakova-napravi-proverka-na-remonta-na-ii-sagbal-sheynovo-obzor.html", "text": "В четвъртък на празника Успение Богородично кметът на столицата Йорданка Фандъкова, заедно със заместник-кметът на София Дончо Барбалов, направи проверка на ремонтните дейности на II САГБАЛ „Шейново“. Стана ясно, че болницата е изцяло санирана, както е подменена и отоплителната инсталация преди началото на новия отоплителен сезон, за да не се налага да бъдат затваряни отделения през зимата. Стойността на ремонта е 850 000 лева само за тази година. Това потвърди лично заместник-директорът на болницата Д-р Румен Велев.  \r\nКметът Йорданка Фандъкова направи оглед на сградата отвън, след което влезе вътре, където също инспектира ремонтните дейности. Тя посети и някои от новородените бебета, като раздаде на всички майки в родилното отделение икони с образа на Света Богородица, а на болницата подари по-голяма икона. Фандъкова заяви пред медиите, че е доволна от извършения ремонт и се надява с екипа на болницата да продължават да работят заедно.  \r\nДругото, което се разбра, е че благодарение на този ремонт болницата ще успее да спести около 4000-5000 лева на месец за икономия , които ще бъдат отделени за подобряване на условията в болницата, но и за заплатите на лекари, акушери и санитари, тъй като хората са най-важни.  \r\nАГ болница „Шейново“ е една от най-известните специализирани болници в България. Годишно в нея се раждат над 1000 деца, а от началото на тази година досега са родени 1270 бебета в лечебното заведение. По време на проверката стана ясно, че в момента има 38 новородени в отделенията, а 4 са родени в четвъртък до обяд. Кметът на София Йорданка Фандъкова подчерта, че няма нищо по-хубаво и по-ценно от това да се раждат здрави бебета. Тя заяви, че тези новородени са новите софиянци, които ще изграждат и възстановяват града в бъдеще.  \r\nНадежда ИВАНОВА", "date": "2019.08.15", "title": "Кметът на София Йорданка Фандъкова направи проверка на ремонта на II САГБАЛ „Шейново“ (ОБЗОР)"}
{"url": "http://www.focus-news.net/news/2019/08/15/2689839/plovdiv-bezplatni-pregledi-zapochvat-v-meditsinski-tsentar-sveti-panteleymon.html", "text": "Нова инициатива за безплатни прегледи започва в Медицински център „Свети Пантелеймон” към едноименната общинска болница в Пловдив, съобщиха от  Община Пловдив . От утре – 16-ти август 2019 г., до 23-ти август 2019 г., включително, ще се проведат прегледи и консултации по неврология и хирургия. Пациентите ще бъдат консултирани всеки делничен ден в този период от 8.30 до 12.00 часа. За прегледите не се изисква направление от личния лекар, но е необходимо предварително записване на телефони ел. 032/603 990; 032/603 914 или 0882 450 604. Първите безплатни прегледи и консултации, които организирахме миналия месец, преминаха при голям интерес от страна на гражданите. Като общинско здравно заведение ще продължим и в бъдеще тази инициатива, за да обърнем вниманието на гражданите върху социално значимите заболявания, заяви управителят на МБАЛ „Свети Пантелеймон“ в Пловдив д-р Константин Сапунджиев. Той допълни, че при констатиране на заболяване  пациентите могат да бъдат приети в отделенията, които предлагат отлични условия и в които работят доказани специалисти. \r\nМедицинският център „Свети Пантелеймон“ се намира на бул. „Никола Вапцаров“ 9.", "date": "2019.08.15", "title": "Пловдив: Безплатни прегледи започват в Медицински център „Свети Пантелеймон”"}
{"url": "http://www.focus-news.net/news/2019/08/15/2689838/sport-mesi-ronaldo-i-van-dayk-v-spor-za-1-na-uefa.html", "text": "От УЕФА обявиха тримата най-добри играчи за изминалия сезон в Европа. Това са Лионел Меси (Барселона), Кристиано Роналдо (Ювентус) и Върджил ван Дайк (Ливърпул).  \r\nПобедителят ще бъде ясен на 29 август, когато ще се тегли жребият за груповата фаза в Шампионската лига. \r\nМиналата година отличието отиде в ръцете на Лука Модрич (Реал Мадрид). Роналдо е единственият футболист, който неизменно е сред тримата най-добри, откакто съществува наградата - 2011 година.  \r\n \r\nСтана ясна подредбата на най-добрите футболисти от четвърто до десето място. Класацията се определя след гласуване на 80 треньори, участвали в групите на ШЛ и Лига Европа, както 55 журналисти от всяка една страна членка на УЕФА. \r\n \r\n4. Алисон (Ливърпул) - 55 точки \r\n \r\n5. Садио Мане (Ливърпул) - 51 точки \r\n \r\n6. Мохамед Салах (Ливърпул) - 49 точки \r\n \r\n7. Еден Азар (Челси, сега Реал Мадрид) - 38 точки \r\n \r\n8. Матайс де Лихт (Аякс, сега Ювентус) - 27 точки \r\n \r\n9. Френки де Йонг (Аякс, сега Барселона) - 27 точки \r\n \r\n10. Рахим Стърлинг (Манчестър Сити) - 12 точки", "date": "2019.08.15", "title": "Спорт: Меси, Роналдо и Ван Дайк в спор за № 1 на УЕФА"}
{"url": "http://www.focus-news.net/news/2019/08/15/2689835/ivo-dimov-kmet-na-dimitrovgrad-dimitrovgrad-veche-razpolaga-s-edin-spetsializiran-avtomobil-po-diagnostika.html", "text": "Димитровград вече разполага с един специализиран автомобил по диагностика. Това каза кметът на Димитровград Иво Димов, в интервю за  Агенция „Фокус“ . „Проектът се казва „SMART MED“ и дава възможност в труднодостъпни и отдалечени райони този автомобил в реално време да извършва диагностика и да прави консултации с личния лекар и водещи специалисти във водещи болници в страната“, обясни Иво Димов. По думите му, градът се радва на много успехи, но се изисква време, за да може дългият процес на модернизация да доведе до необходимите резултати. „С много усилия успяхме да стабилизираме общинската болница и сега там работи активен мениджърски екип, но се изисква време, за да постигнем резултатите, които искаме“, добави той.  \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.15", "title": "Иво Димов, кмет на Димитровград: Димитровград вече разполага с един специализиран автомобил по диагностика"}
{"url": "http://www.focus-news.net/news/2019/08/15/2689842/ombudsmanat-maya-manolova-sas-zakonodatelna-initsiativa-za-saslovnite-organizatsii-na-meditsinskite-spetsialisti-obzor.html", "text": "Омбудсманът на Република България Мая Манолова се срещна с организациите на медицинските сестри, акушерките, лекарските асистенти и фелдшерите, рехабилитаторите и кинезитерапевтите, на която обсъдиха законопроект за съсловните организации на медицинските специалисти. За създаването на такъв закон медицинските специалисти настояват от първия ден на своите протести. Те искат достойни условия на труд, адекватно заплащане и свой закон, който да отговаря на най-важните изисквания за равнопоставеност и представителство на отделните медицински професии. На срещата стана ясно, че се очаква другата седмица омбудсманът да успее да внесе законопроект за този закон в парламента. Мая Манолова вече е изготвила проект с екипа си и с представители на различните професии в здравеопазването за осъществяване на проекта. \r\nОсновните промени, които се предлагат да бъдат въведени, са възможност за създаване на съсловни организации на регулираните  медицински професии по професии, възможност за избор в коя организация да членуват хората, както и задължителност на членството, и критерии за представителност на тези съсловни организации.  \r\nМая Манолова припомни, че искането за създаване на Закон за съсловните организации на медицинските специалисти по професии е едно от основните искания на протестите и е бил поет ангажимент от министъра на здравеопазването да предложи такъв проект до 20 април, но това не е станало и няма никакво действие от страна на властта. Поради тази причина на омбудсмана му се налага да изпълнява функциите на министър на здравеопазването.  \r\nА медицинските специалисти на срещата единодушно изказаха своите благодарности към Мая Манолова за оказаната подкрепа и заявиха, че ако тя се кандидатира за кмет на София, задължително ще я подкрепят. Освен това, те обявиха, че на 11 септември излизат на протест пред Народното събрание и няма да си тръгнат, докато исканията им не бъдат приети и не бъде направено нещо, защото вече не вярват на думи.  \r\nНадежда ИВАНОВА", "date": "2019.08.15", "title": "Омбудсманът Мая Манолова със законодателна инициатива за съсловните организации на медицинските специалисти (ОБЗОР)"}
{"url": "http://www.focus-news.net/news/2019/08/15/2689837/south-china-morning-post-kitay-zaplashi-s-otvetni-merki-sreshtu-novite-amerikanski-mita.html", "text": "Китай обеща да отговори на Съединените щати, ако Вашингтон наложи допълнителни мита за неговите продукти на 1 септември, пише хонконгският вестник  South China Morning Post \r\nВ кратко изявление, публикувано от митническата тарифна комисия на Държавния съвет в четвъртък, се казва, че Китай няма да има друга алтернатива, освен да предприеме мерки за противодействие. \r\nВ него се казва, че заплахата от налагане мита от 10 процнета за 300 милиарда щатски долара китайски внос противоречи на консенсуса, постигнат от президента на САЩ Доналд Тръмп и неговия китайски колега Си Дзинпин, когато се срещнаха в Япония в края на юни. \r\nПредупреждението дойде, след като Тръмп реши да свърже перспективите за търговски преговори с Китай с намиране на решение на кризата в Хонконг и предложи нова среща със  Си. \r\nКитайските дипломатически наблюдатели заявиха, че ситуацията в Хонконг може да даде на Тръмп нови лостове на въздействие над Пекин, но шансовете Си да се съгласи да се срещнат с него остават малки. \r\nВашингтон вече заяви, че ще забави налагането на тарифи за около половината от продуктите, лаптопи, телефони и други потребителски стоки - до 15 декември. \r\nНо в сряда вечерта в поредица в поредица публикации в социалната мрежа “Туитър“ Тръмп се зае с продължаващите протести в Хонконг, като за пръв път се появи връзка за разрешаване на проблема в Хонконг с продължаващите търговски преговори. \r\nПекин определи неотдавнашното насилие като показващо „признаци на тероризъм“ и събра паравоенни сили близо до границата на града. \r\nВ туитовете Тръмп призова Пекин да се справи със ситуацията „хуманно“ и за пръв път се появи, че свързва перспективите за търговски преговори с Китай с резолюция на протестите в Хонконг. \r\nТръмп заяви в туитовете си, че Китай „изяжда“ тарифите чрез девалвация на валутата, но заяви, че Пекин все още ще има желание да сключи сделка, тъй като „милиони“ работни места се губят в нетарифни държави, а хиляди компании напускат. \r\n„Разбира се, Китай иска да сключи сделка. Нека първо да действат хуманно с Хонконг! ”, написа Тръмп. \r\n„Не се и съмнявам, че президентът Си иска бързо и хуманно да реши проблема с Хонконг, той може да го направи. Лична среща? “ \r\nГоворителят на китайското външно министерство Хуа Чунин по-късно повтори тезата на Пекин, че Хонконг е вътрешна тема, и се позова на по-ранните коментари на Тръмп, в които той каза: „Това е работа на Хонконг и работа на Китай, защото Хонконг е част от Китай“. \r\n„Надявам се, че САЩ наистина могат да направят това, което са казали“, казва Хуа в изявление. \r\nКитайските наблюдатели също заявиха, че Пекин е малко вероятно да се съгласи на среща, която те смятат за нищо повече от опит Тръмп да спечели предимство. \r\n \r\n  Юлиян Марков", "date": "2019.08.15", "title": "South China Morning Post: Китай заплаши с ответни мерки срещу новите американски мита"}
{"url": "http://www.focus-news.net/news/2019/08/15/2689843/ministar-ekaterina-zaharieva-predstavi-noviya-mnogofunktsionalen-sotsialen-tsentar-na-obshtina-strumitsa-finansiran-ot-balgarskoto-pravitelstvo.html", "text": "Вицепремиерът и министър на външните работи Екатерина Захариева представи пред обществеността в Струмица новия многофункционален социален център на общината, финансиран с 270 000 лева от българското правителство в рамките на помощта за развитие. Това съобщиха от  Министерството .  \r\nНа представянето присъстваха кметът на Струмица Коста Яневски и зам.-министърът на външните работи на Република Северна Македония Андрей Жерновски. В центъра ще работят 6 неправителствени сдружения, които ще обслужват интересите на различни групи хора с увреждания. \r\nВ рамките на помощта за развитие България за втори път помага на хората от град Струмица и близките населени места.   \r\n“Много съм щастлива, че съм тук точно една година,  след като премиерът Борисов връчи на премиера Заев ключа от автомобила, с който могат да се транспортират хора с увреждания, и този проект е своеобразно надграждане. Подкрепяме още много смислени и полезни проекти в Република Северна Македония”, каза Захариева. \r\n“Благодаря на г-жа Захариева. Нашата мечта е да станем членове на ЕС и търсим вашия опит по европейския път, който вие успяхте да изминете”, каза кметът на Струмица Коста Яневски.  \r\nСамо за настоящата 2019 г. правителството на България отпусна над един милион лева за реализацията на 11 проекта на територията на цялата страна. Сред тях са изграждане на втори център за ранна диагностика на аутизъм в Охрид, реконструкция на два моста в Струга и село Ложани, изграждане на спортни съоръжения в Крива паланка. \r\nОстаналите проекти са насочени към сътрудничеството между медиите от двете страни и мерките срещу „говора на омразата“, изграждане на спортни съоръжения в Крива паланка, фестивали в подкрепа на културния обмен, като за 2019 г. над 900 деца и възрастни от България взеха участие в два фестивала, предоставяне на спортно оборудване на 6 училища и 5 детски градини в община Гьорче Петров – Скопие, подкрепа на здравната медиация сред ромите. \r\nВ началото на 2019 г. приключи един от проектите за 2018 г. - подновяване на фасадата на едно от най-големите училища в Скопие - ОУ „Димитър Миладинов“. Общата стойност на проекта възлиза на 255 000 лв.", "date": "2019.08.15", "title": "Министър Екатерина Захариева представи новия многофункционален социален център на община Струмица, финансиран от българското правителство"}
{"url": "http://www.focus-news.net/news/2019/08/15/2689841/tass-iranskiyat-tanker-osvoboden-ot-gibraltar-otplava-za-sredizemnomorsko-pristanishte.html", "text": "Иранският танкер „Грейс 1“, освободен от властите в Гибралтар, се отправи към едно от средиземноморските пристанища. Това съобщи в четвъртък иранската агенция Mehr, цитирана от  TACC . \r\nОтбелязва се, че корабът се управлява от неговия екипаж, чиито членове преди това са били освободени от властите на Гибралтар. Не се съобщава за кое пристанище е отплавал танкерът, дали впоследствие ще влезе в иранското пристанище и дали собственикът на кораба планира да достави товара. \r\nГлавният министър на Гибралтар Фабиан Пикардо потвърди в четвъртък, че е получил искане от САЩ за конфискация на иранския танкер „Грация 1“, но заяви, че е решил да освободи кораба. Решението е оправдано от факта, че на 13 август ръководството на Гибралтар получи писмени уверения от иранските власти, че ако танкерът „Грейс 1“, за който се подозираше, че се опитва да достави петрол до Сирия, бъде освободен, товарът му няма да бъде прехвърлен на държава или организация, подлежаща на европейски санкции. \r\nВластите на Гибралтар задържаха танкера „Грейс1“, плаващ под флага на Панама на 4 юли по подозрение, че превозва ирански петрол в Сирия в нарушение на режима на санкции. Гибралтарската полиция арестува капитана на този танкер, старши-помощника и двама членове на екипажа. \r\n \r\n  Юлиян Марков", "date": "2019.08.15", "title": "ТАСС: Иранският танкер, освободен от Гибралтар отплава за средиземноморско пристанище"}
{"url": "http://www.focus-news.net/news/2019/08/15/2689844/nezavisimaya-gazeta-dzhon-boltan-obvini-rusiya-v-promishlen-shpionazh.html", "text": "Помощникът на президента на САЩ за националната сигурност Джон Болтън заяви, че Русия усъвършенства своите ядрени ракетни способности - „ракети с планираща хиперзвукова бойна глава, хиперзвукови крилати ракети, използващи технологии, голяма част от които са откраднати от САЩ“. Така той коментира инцидента на военноморския тренировъчен полигон край Северодвинск, където по време на ракетни тестове възникна експлозия, пише руският вестник  “Независимая газета“   в материал, представен без редакторска намеса. \r\nПо-рано президентът на САЩ Доналд Тръмп твърдеше, че руската крилата ракета „Буревестник“ е избухнала в Бяло море (в района на Архангелск). В същото време и Тръмп, и Болтън са уверени, че САЩ разполагат с „по-модерни технологии“ в ракетно-ядрената сфера. Прес-секретарят на президента на Руската федерация Дмитрий Песков реагира остро на подобни изявления: „Нашият президент многократно е казвал, че развитието на Русия в тази област е много по-напред от нивото, което другите държави успяват да постигнат и нашите разработки са достатъчно уникални.“ \r\nРазбира се, в изявленията на двете страни има елемент на информационна конфронтация. „Аз лично познавам господин Болтън, който по принцип подчертава изключителността на американците, така че не съм много изненадан от изявлението му“, заяви Юрий Балуевски, бивш началник на Генералния щаб на руските въоръжени сили. „Той проверявал ли е нашите чертежи, нашите проекти? Отново става въпрос за изключителността на американците, че всички останали могат само да копират или използват това, което те им дават! “ \r\nВоенният експерт генерал-майор Владимир Дворкин, който навремето оглавяваше Четвъртия централен изследователски институт на Министерството на отбраната (участваше в стратегическото ядрено планиране), отбелязва, че Русия не може да открадне хиперзвукови технологии за оръжие от САЩ, тъй като ги е разработила много преди американците: \"Планиращият хиперзвуков апарат е разработен в Съветския съюз, когато американците не правеха нищо подобно.\" \r\nИзданието припомня, че преди няколко месеца в Пентагона бе заявено, че военнопромишленият комплекс на САЩ трябва да настигне Русия и Китай, които отидоха много напред в областта на хиперзвуковото оръжие. Русия, много по-рано от САЩ, започна да създава хиперзвукови ракети. И сега никой в света няма такова оръжие. Това са противокорабните ракети \"Циркон\" (обхват до 1000 км, скорост - 9 МАХ.), комплексите \"Авангард\" с хиперзвукови планиращи блокове с крила (могат да удрят цели на разстояние до 11 хиляди км със скорост 20 МАХ), както и авиационни системи \"Кинжал ”(радиус на действие - 2–3 хиляди км, скорост - 10–12 МАХ). \r\nОт тези оръжия най-мощните ракети са „Авангард“, които се изстрелват към целта с помощта на междуконтиненталната балистична ракета УР-100Н УТТХ. Тези ракети са разработени в СССР и са пуснати на бойно дежурство през 1975г. Импулсът за създаването на \"Авангард\" на тяхна база дадоха самите американци, които създадоха през 80-те години на миналия век по-усъвършенствана система за противоракетната си отбрана (ПРО), отколкото в Съветския съюз. През 1987 г. експерти от инженерното научно-производствено обединение (Реутов), което се занимаваше с тези проблеми (програмата „Албатрос“), предложиха да се оборудват междуконтинентални балистични ракети с планиращ боен крилат блок, който има много висока скорост, която позволява да бъде преодоляна противоракетната отбрана на САЩ. \r\nСлед разпадането на СССР работата по този проект беше забавена, но не спря и след като САЩ се оттеглиха от Договора за ПРО през 2001 г., тя започна с нова сила и през 2005 г. вече доведе до положителни резултати при тестване на хиперзвукови оръжия. Още тогава президентът Владимир Путин каза: „Ние разработваме нови стратегически комплекси, които никой в света няма. Те ще се движат с хиперзвукова скорост , ще променят посоката на курса и височината. На практика са неуязвими за противоракетната отбрана. \" На 1 март 2018 г. в своето обръщение към Федералното събрание Путин говори за завършването на този проект. До края на тази година полк, оборудван с „Авангард“, ще поеме бойно дежурство. \r\nСъветски корени се крият и в разработването на хиперзвуковата ракета „Кинжал“, която според специалистите е наземен оперативно-тактически комплекс (ОТРК), модернизиран за изстрелване от въздуха. Разработването на този ОТРК е започнало в СССР през 1988 година. Той е създаден за замяна на комплекса Ока, който попадна под забраната на ДРСМО. Хиперзвуковата противокорабна крилата ракета \"Циркон\", подобно на комплексите \"Авангард\", е създадена от най-старото научно-производствено обединенние за машиностроене в Руската федерация и СССР (основано през 1944 г.). \r\nИзданието припомня, че в САЩ програмата за усъвършенствано хиперзвуково оръжие стартира едва през 2006 г. Тя е призната за неефективна. И сега, както в Русия, отбранителната промишленост на САЩ разработва хиперзвукови оръжия, чиито носители са самолети, ракети, морски кораби и подводници. Според експерти едва след шест до седем години те ще могат да се доближат до резултатите, които са налице в Руската федерация. \r\n„Освен създаването на нови видове хиперзвукови оръжия, се развива и руската отбранителна промишленост, със системите за защита срещу него “, каза военният експерт подполковник Александър Овчинников пред НГ. Според него това беше задачата, която Владимир Путин  постави пред руската отбранителна промишленост на срещата през май за развитието на въоръжените сили и отбранителната индустрия. Тогава държавният глава каза следното: „Всички отлично знаем, че досега никой няма такова оръжие в света, освен Русия. Но също така разбираме, че рано или късно подобни оръжия ще се появят във водещите страни на света. Трябва да имаме защита срещу такива оръжия, преди хиперзвуковите оръжия да бъдат подложени на бойно дежурство в армиите, за които вече споменах. \" \r\n\"Съединените щати, разбира се, се страхуват от нови разработки на руско оръжие, така че те отделят голямо внимание към тестовете на нови оръжия, особено към неуспешни тестове, което се изразява в официални коментари, различни предположения, оценки и прогнози по тази тема от президента на САЩ и неговите помощници\", - смята Овчинников. \r\n \r\n \r\n \r\n \r\n \r\n  Юлиян Марков", "date": "2019.08.15", "title": "„Независимая газета“:  Джон Болтън обвини Русия в промишлен шпионаж"}
{"url": "http://www.focus-news.net/news/2019/08/15/2689846/intsident-v-podlez-na-bul-balgariya-predizvika-polemika-mezhdu-upravlyavashti-opozitsiya-na-mestno-nivo-v-stolitsata-obzor.html", "text": "Инцидент в подлез на бул. „България“ предизвика полемика между управляващи опозиция на местно ниво в столицата. Ден след инцидента кметът на София Йорданка Фандъкова заяви, че изисква от районните кметове да направят спешна проверка на всички подлези в столицата, за да се предотвратят други подобни инциденти. Тя каза, че подлезите са най-честите места за вандализъм и това трябва да се промени. А относно поддалата решетка в сряда, когато е пострадала и жена от нестабилното съоръжение, Фандъкова коментира, че веднага е бил изпратен екип на Столична община, за да помогне на пострадалата, а решетката предстои да бъде сменена в най-кратки срокове. Тя призова подлезите да бъдат проверявани ежеседмично и да не се допускат инциденти като този, както и вандализъм в подлезите.  \r\nЛидерът на Градския съвет БСП – София и член на Изпълнителното бюро на партията Калоян Паргов коментира действията на кмета Фандъкова. Той посочи, че софийските подлези се нуждаят от ремонти, а не от проверки. По думите му, става ясно, че хората избягват да ползват тези съоръжения, защото са мръсни, захабени, порутени и труднодостъпни за детски и инвалидни колички, а също са и тъмни и опасни.  Калоян Паргов коментира и думите на кмета на София, че подлезите са обект на вандализъм, като заяви, че тези прояви също не се борят с проверки. Според него по-добре би било да има превенция, осъществена с видеонаблюдение и добро осветление на подлезите. Той добави, че това е въпрос на управленска воля и желание за решаване на проблемите на града. Назначените от кмета Фандъкова проверки Паргов определи като измиване на ръцете и бягство от отговорност.  \r\nНадежда ИВАНОВА", "date": "2019.08.15", "title": "Инцидент в подлез на бул. „България“ предизвика полемика между управляващи опозиция на местно ниво в столицата (ОБЗОР)"}
{"url": "http://www.focus-news.net/news/2019/08/15/2689845/ivo-dimov-kmet-na-dimitrovgrad-praznikat-na-grada-tryabva-da-pokriva-tsyaloto-raznoobrazie-ot-vkusove-i-predpochitaniya-na-horata.html", "text": "Празникът на града трябва да покрива цялото разнообразие от вкусове и предпочитания на хората. Това каза кметът на Димитровград Иво Димов, в интервю за  Агенция „Фокус“ . „Празничната програма стартира от 28 август и ще продължи до 2 септември“, добави Димов. По думите му, градът ще предложи на гражданите и на посетителите си богата културна програма. „Ще има концерти, изложби, спортни турнири, така вече станалият популярен и любим на всички пиано бар на открито също е предвиден в програмата, емблематичните музиканти от „Камино бенд“ и победителят от седмия сезон на предаването „Като две капки вода“ Стефан Милчев ще изпълняват любими на поколения хитови песни от популярната българска музика“, поясни той. Кметът на Димитровград каза още, че градът и тази година ще предложи на жителите филми от златния фонд на българското кино, както и много спортни събития, като турнир по футбол, тенис, канадска борба, стрийтбол. „Тези, които обичат зрелищата и адреналина, ще могат да се насладят на едно атрактивно мото шоу с каскади“, каза Димов. Той добави, че кулминацията на празника ще бъде на 2 септември, а на 1 септември ще има детско парти за най-малките. „Ще има голямо детско парти с торта в неделния ден преди обяд. Да не забравя да спомена и представянето на календара на Община Димитровград, който може би е единственият календар в страната, който се издава от септември до септември“, заяви кметът. Той обясни, че календарът се издава така, тъй като на 2 септември Димитровград е обособен като град.  \r\nНадежда ИВАНОВА \r\n Пълния текст на интервюто четете в „Мнение”", "date": "2019.08.15", "title": "Иво Димов, кмет на Димитровград: Празникът на града трябва да покрива цялото разнообразие от вкусове и предпочитания на хората"}
{"url": "http://www.focus-news.net/news/2019/08/15/2689850/mkd-makedoniya-v-es-sa-se-preselili-228-hilyadi-dushi-ot-zapadnite-balkani.html", "text": "Миналата година 228 хиляди граждани на страните от Западните Балкани - Македония, Черна гора, Босна и Херцеговина, Сърбия, Албания и Косово – са легализирали престоя си в Европейския съюз, сочат данните на Евростат, цитирани от македонското електронно издание  “МКД“ . \r\nОт Албания през 2018 г. 62 хиляди души са се заселили в ЕС, което е 2,2 процента от общото население на страната, следвано от Македония с 2,1 процента от общото население (24,3 хиляди), и два процента напуснали Косово граждани (34,5 хиляди). Миналата година 1,5 процента от населението (53,5 хиляди) са напуснали Босна И Херцеговина, Сърбия - 1,3 процента (51 хиляди) и Черна гора 0,5 процента (3 хиляди) са се установили в ЕС. \r\nПо данни на Евростат жителите на Западните Балкани най-вече отиват в Германия. Миналата година 19 хиляди косовари, по 16 хиляди жители на Босна и Херцеговина и Сърбия, 11,5 хиляди македонски граждани и 1 500  черногорци са се заселили в тази страна. \r\nГражданите на Албания най-вече отиват в Италия, като техния брой на Апенините е 23 хиляди. \r\nВ Европейския съюз през 2018 г. са издадени общо 2,67 милиона разрешения за пребиваване за първи пристигания от почти всички страни по света. Повечето са в Германия, 543 хиляди, следвани от Обединеното кралство, 450 хиляди, Франция 264 хиляди, Испания 259 хиляди, Италия 238 хиляди и Швеция 124 хиляди. \r\n \r\n  Юлиян Марков", "date": "2019.08.15", "title": "„МКД“ (Македония): В ЕС са се преселили 228 хиляди души от Западните Балкани"}
{"url": "http://www.focus-news.net/news/2019/08/15/2689848/the-guardian-vtori-britanski-politsay-e-bil-izlozhen-na-deystvieto-na-novichok.html", "text": "Втори полицай е бил изложен на действието на „Новичок“в Солсбъри, потвърди Скотланд Ярд, след като в кръвна проба са били открити следи от смъртоносния невротоксичен агент, пише британският вестник  The Guardian . \r\nСега антитерористичните детективи, разследващи нападението, за което се твърди, че е извършено от двама руски агенти, потвърдиха за първи път, че и втори полицейски служител също е бил отровен по време на изследванията в секретната лаборатория на Обединеното кралство в Портън Даун. \r\nСлужителят от полицията в Уилтшир, който не иска да бъде назован, е участвал в мерките след атентата през март миналата година, но столичната полиция отказа да посочи точно с какво се занимавал. \r\nСлужителят е „показал признаци“ на излагане на „много малко количество“ от невротоксичния агент и се е върнал на работа малко след това след медицинско лечение. \r\nТова прави броя на потвърдените жертви на първоначалната атака до четири. \r\nСлужителите на отдела за борба с тероризма също са се свързали с малък брой хора, чиито кръвни проби са взети в момента на нападението, за допълнителни изследвания, съобщават от столичната полиция. \r\nThe Guardian разкри миналия месец, че редица парамедици, присъствали при инцидента в Солсбъри, са съобщили, че се чувстват зле. Столичната полиция отказа да потвърди дали фелдшерите са сред онези, които са били изследвани допълнително. \r\n44-годишната Дон Стърджис почина месеци след нападението, след като напръска върху себе си течността, открита в изхвърлена бутилка за парфюм, на която се натъкна партньорът й Чарли Роули и която е била използвана за пренасяне на токсичното вещество. Роули, който също се разболя, но оцеля, каза, че е дал бутилката на Стърджис като подарък. \r\n \r\n  Юлиян Марков", "date": "2019.08.15", "title": "The Guardian: Втори британски полицай е бил изложен на действието на „Новичок“"}
{"url": "http://www.focus-news.net/news/2019/08/15/2689847/sliven-bezplatni-izsledvaniya-za-hiv-spin-shte-ima-v-grada.html", "text": "Сливен ще се включи в поредния етап от Националната АНТИ СПИН кампания, съобщиха от  Регионалната здравна инспекция . РЗИ-Сливен организира извършване на безплатно, анонимно консултиране, изследване на граждани за ХИВ и разпространение на здравно-образователни материали и презервативи: Изследвания ще се извършват на 16 август от 10.00 часа на открит плувен басейн „Аглика“ на Сливенски минерални бани; на 20 август  от 11.00 до 13.00 часа в мобилен кабинет, разположен в гр. Сливен на бул. ”Цар Освободител” до банка ДСК; на 22 август от 10.00 часа на открит плувен басейн в Градската градина. За периода 09-13.09.2019 год. от 09.00 – 12.00 часа и от 13.00 до 15.00 часа „Дни на отворените врати“ в РЗИ-Сливен – лаборатория за вирусологични изследвания. Кампанията се провежда традиционно и има за цел да спомогне за популяризиране на употребата на презервативи, да мотивира хората към отговорност за собственото си здраве и да насочи вниманието на обществото към проблема СПИН чрез повишаване на обществената осведоменост за начините на предаване и предпазване от ХИВ и други сексуално-предавани инфекции и предоставяне на коректна информация, относно начините за предпазване от заразяване с ХИВ.", "date": "2019.08.15", "title": "Сливен: Безплатни изследвания за ХИВ – СПИН ще има в града"}
{"url": "http://www.focus-news.net/news/2019/08/15/2689849/shumen-desetki-shumentsi-se-stekoha-v-hrama-sv-tri-svetiteli-na-golyama-bogoroditsa.html", "text": "Десетки шуменци се стекоха в храма „Св. Три Светители“ на Голяма Богородица, предаде репортер на  Радио „Фокус“- Шумен . Успение Богородично е един от дванадесетте най-големи празници, чествани от Църквата през годината. Освен по време на тържественото богослужение,  дълги опашки продължават да се вият пред иконата на Божията майка, както и пред Богородичния параклис в центъра на храма. Вярващите търсят застъпничество и майчински покров на пресветата Дева. Днес в храма ще бъдат извършени и две кръщавки. Близо 3000 души в община Шумен са именници на Голяма Богородица. \r\nИвелина ИВАНОВА", "date": "2019.08.15", "title": "Шумен: Десетки шуменци се стекоха в храма „Св. Три Светители“ на Голяма Богородица"}
{"url": "http://www.focus-news.net/news/2019/08/15/2689851/blagoevgrad-87-kapana-za-ulov-na-divi-svine-ima-vav-vsichki-lovnostopanski-rayoni-na-teritoriyata-na-yugozapadnoto-darzhavno-predpriyatie.html", "text": "Общо 87 капана за улов на диви свине има във всички ловностопански райони на територията на Югозападното държавно предприятие. Това съобщиха от пресцентъра на  ЮЗДП . От началото на август до момента в тях са уловени 25 животни. Общо отстреляните при индивидуален лов от ловните сдружения и горските служители са 94 броя. Капаните, заедно с интензивния отстрел, са част от мерките за неколкократно намаляване популацията на дивите свине срещу разпространението на Африканската чума. Практиката на други европейски страни, засегнати от болестта, показва, че редуцирането на запаса под 0,3 броя на 100 хектара ограничава контактите между животните, което снижава възможностите за заразяване както на дивите, така и на питомните свине. Във всички ловностопански райони в обхвата на предприятието, съвместно с ловните сдружения, вече са определени местата за загробване на заразени диви свине. Над 80 служители от териториалните поделения на ЮЗДП преминаха курс на обучение за взимане на проби за изследване за трихинелоза и АЧС при спазване на правилата за биосигурност. Горските стопанства разпространиха сред ловната общност и стопаните на домашни прасета 50 000 информационни дипляни за превенция срещу болестта, изработени от ЮЗДП. Продължава изграждането на нови касетъчни капани за улов на диви свине, които са предназначени за държавните ловностопански райони, както и за двата национални парка – Пирин и Рила. Стриктното спазване на мерките за превенция и биосигурност са още по-наложителни, тъй като е регистриран нов случай на болестта – при открита мъртва дива свиня в землището на с. Желява в района на „ДГС София”. В тази връзка ЮЗДП призовава ловците след лов да изпират дрехите си при температура над 60 градуса. Всички предмети, които са били в контакт с диви свине, трябва незабавно да бъдат старателно почистени и дезинфекцирани още в ловния район. На интернет страницата на ЮЗДП – www.uzdp.bg е публикуван списък на лицата и телефоните, на които както ловци, така и граждани могат да подават сигнали при съмнение за АЧС.", "date": "2019.08.15", "title": "Благоевград: 87 капана за улов на диви свине има във всички ловностопански райони на територията на Югозападното държавно предприятие"}
{"url": "http://www.focus-news.net/news/2019/08/15/2689856/sport-tsska-priklyuchi-uchastieto-si-v-liga-evropa.html", "text": "ЦСКА загуби с 0:1 реванша си като гост на украинския Заря в Запорожие и приключи участието си в Лига Европа. Мачът в София завърши наравно 1:1. Френският рефер Амори Дьольорю  си затвори очите при дузпа за ЦСКА в 22-ата минута, а в последвалата атака на Заря, показа червен картон за нарушение на Иван Турицов. Голът за домакините отбеляза Русин Назарий в последната минута на мача, след което бе изгонен с втори жълт картон. \r\n \r\nНа стадиона в Рексъм, Северен Уелс, шампионът Лудогорец, който гостува на уелския The New Saints, води с 2:0 след голове на Якуб Швиерчок и Джоди Лукоки през първата част. Мачът в София завърши 5:0 за Лудогорец.", "date": "2019.08.15", "title": "Спорт: ЦСКА приключи участието си в Лига Европа"}
{"url": "http://www.focus-news.net/news/2019/08/15/2689853/dobrich-nov-proekt-po-programa-erazam-shte-izpalnyava-regionalniyat-istoricheski-muzey.html", "text": "Нов проект по Програма Еразъм ще изпълнява Регионален исторически музей (РИМ) – Добрич в следващите 2 години - от септември 2019 г. – до септември 2021 г. Това съобщиха от  музея  в добруджанския град. Във фокуса на дейностите отново е културното наследство и неговата адаптация за незрящи и слабо виждащи хора. Екипът на РИМ – Добрич ще премине през серия от обучения и обмен на добри практики под ръководството на водещия партньор - Средиземноморска асоциация за местно развитие от град Бари, Италия. Сдружения, културни институции от Кипър и Испания са също част от партньорите по проекта.", "date": "2019.08.15", "title": "Добрич: Нов проект по Програма Еразъм ще изпълнява Регионалният исторически музей"}
{"url": "http://www.focus-news.net/news/2019/08/15/2689854/afp-izrael-ne-dopusna-dve-predstavitelki-ot-kongresa-na-sasht.html", "text": "Израел заяви в четвъртък, че ще забрани планираната визита на две представителки от Конгреса на САЩ, които подкрепиха бойкот на страната заради нейното отношение към палестинците в решение, насърчено от президента на САЩ Доналд Тръмп, предава  AFP . \r\nПремиерът Бенямин Нетаняху коментира крайно необичайния ход срещу Илхан Омар и Рашида Тлайб, като заяви, че \"единствената им цел е да навредят на Израел и да увеличат настроенията срещу него\". \r\nНо политици от Демократическата партия в Съединените щати призоваха Израел да преразгледа решението си, докато висшият палестински представител Ханан Ашрави го определи като \"възмутителен акт на враждебност срещу американския народ и техните представители\". \r\nОмар и Тлайб, която е от палестински произход, се очакваше да пристигнат в Израел през уикенда за посещение в палестинските територии. \r\nИзраелски представители заявиха, че ще разгледат отделна хуманитарна заявка от Тлайб за посещение на членове на семейството на окупирания Западен бряг, пътуване, за което тя ще трябва да премине през Израел. \r\nИзраел обяви решението си малко след като Тръмп призова страната да не допуска представителките от Демократическата партия в Конгреса, които са сред най-острите му критици. \r\n \r\n  Юлиян Марков", "date": "2019.08.15", "title": "AFP: Израел не допусна две представителки от Конгреса на САЩ"}
{"url": "http://www.focus-news.net/news/2019/08/15/2689855/varna-za-shesta-poredna-godina-v-kvartalite-se-provezhda-filmoviyat-maraton-lyatno-kino-v-kvartala.html", "text": "За шести път в кварталите на Варна се провежда филмовият маратон  „Лятно Кино в Квартала”. Това съобщават  организаторите . Първата прожекция беше снощи в квартал „Чайка” и събра над 500 почитатели на българското кино. Зрителите гледаха филма „Посоки” на режисьора Стефан Командарев. До 25-ти август варненци и техните гости, ще могат да гледат 11 филма, а локациите за 12 – парка във „Владиславово“, поляната до бл. 75 във „Възраждане“, парка в кв. „Аспарухово“, кв. „Левски“, дворът на училище „Панайот Волов” във „Виница“, дворът на училище „Ангел Кънчев” в „Цветния квартал“, стълбите пред паметника в квартал „Бриз“, поляната до бл.27 в кв. „Чайка“, градинката пред читалище „Отец Паисий“ и Ботевата градинка. Освен специалната селекция заглавия от българското и европейското кино, в програмата са включени и 12 късометражни филма, които ще предшестват всяка една от прожекциите. Освен филма „Посоки“, другите родни заглавия в афиша са „Вездесъщият“ на режисьора Илиян Джевелеков и съвсем новата българска лента „Опърничавите“, с участието на познатия на всички варненци Симеон Лютаков. В кварталите на Варна ще могат да се видят и френските филми „Споделен мъж“, „Тя си отива“, „Чувствам се добре“ и „Последният диамант“, два италиански филма – „Фамилната къща“ и „Мястото“, руската фантастична лента „Пазители“ и испанския „Всички знаят“ с Пенелопе Круз и Хавиер Бардем. Прожекциите на късометражните филми  започват в 20.30 часа, а пълнометражните в  – 21.00 ч. Входът е свободен. Препоръчва се зрителите да заемат места пред екрана по-рано, както и да си носят нещо за сядане, съобщават организаторите.", "date": "2019.08.15", "title": "Варна: За шеста поредна година в кварталите се провежда филмовият маратон  „Лятно Кино в Квартала”"}
{"url": "http://www.focus-news.net/news/2019/08/15/2689852/veliko-tarnovo-vazstanoveno-e-dvizhenieto-po-pat-i-3-pri-razklona-za-sgorna-studena.html", "text": "Възстановено е движението по път I-3 при разклона за с.Горна Студена. Това съобщиха от пресцентъра на  Агенция \"Пътна инфраструктура\" .", "date": "2019.08.15", "title": "Велико Търново: Възстановено е движението по път I-3 при разклона за с.Горна Студена"}
{"url": "http://www.focus-news.net/news/2019/08/15/2689859/tass-igor-dodon-zayavi-che-iska-da-obsadi-nov-kontrakt-za-dostavka-na-gaz-s-rusiya.html", "text": "Президентът Игор Додон би искал да обсъди нови условия за доставките на газ за Молдова с руския президент Владимир Путин в близко бъдеще. Той заяви това в интервю за телевизионния канал Молдова 1, цитиран от  TACC . \r\n\"В края на август и началото на септември е насрочена среща с руския президент Владимир Путин\", каза Додон и добави, че би искал \"да обсъди, включително всичко, свързано с доставките на газ\". \r\nМолдова купува газ от “Газпром“ по договор, който беше подписан през 2008 г. и се подновява ежегодно. В него цената на газа за републиката е обвързана с цените на петрола на световните пазари. По време на посещение в Москва през февруари 2019 г. Додон помоли ръководителя на \"Газпром\" Алексей Милер да даде на Молдова 25% отстъпка за газа, доставян в републиката. След среща с Милер в кулоарите на Международния икономически форум в Санкт Петербург, президентът на Молдова обяви за споразумение за започване на преговори с „Газпром“ относно условията на нови договори за доставка на газ за републиката и транзита му от 1 януари 2020 г. Миналата година \"Газпром\" достави 2,9 милиарда куб.м в Молдова. м газ, което е с 8,4% повече в сравнение с 2017 г. \r\n \r\n  Юлиян Марков", "date": "2019.08.15", "title": "ТАСС: Игор Додон заяви, че иска да обсъди нов контракт за доставка на газ с Русия"}
{"url": "http://www.focus-news.net/news/2019/08/15/2689857/komsomolskaya-pravda-pilotat-prizemil-samoleta-v-podmoskovieto-ne-schita-sebe-si-za-geroy.html", "text": "Командирът на екипажа на Еърбъса A321 Дамир Юсупов, който в четвъртък сутринта аварийно кацна на полето почти веднага след излитането, не счита себе си за герой, цитира думите му руският вестник  “Комсомолская правда“   \r\nСамият Дамир Юсупов заяви пред репортери след разговора със следователите: \r\n„Много хора казват, че съм герой, но, честно казано, изобщо не се чувствам като герой, защото направих това, което трябваше да направя: спасих самолета, пътниците, екипажа“, каза Юсупов. \r\nТой каза още, че екипажът имал няколко възможности за спасяване на самолета. Когато първо отказал единия двигател, те решили да се върнат на летището. Но, когато скоро и вторият отказал също, Юсупов решил да приземи самолета в полето. В същото време той не е спуснал колесника, тъй като се е страхувал, че самолетът може да се преобърне. \r\n\"Мислите бяха само за това как да не допусна самолетът да падне и когато стана ясно, че това е неизбежно - за това как по-меко да кацне самолета\", добави пилотът. \r\nВестникът пише, че след кацането на самолета всички пътници са искали да прегърнат стюардесите и да благодарят, че са останали живи, а братът на командира заявил, че Юсупов само от една година е командир, а лети общо осем години. Преди да стане пилот Дамир Юсупов е завършил право и работил в градската администрация на град Самара в служба „Жилищен фонд и ипотеки“ до 33-годишна възраст и след това завършил летателно училище с отличен успех и станал пилот. \r\n \r\n  Юлиян Марков", "date": "2019.08.15", "title": "„Комсомолская правда“: Пилотът, приземил самолета в Подмосковието не счита себе си за герой"}
{"url": "http://www.focus-news.net/news/2019/08/15/2689860/sport-ludogorets-se-klasira-za-pleyofite-na-grupite-v-liga-evropa.html", "text": "Шампионът Лудогорец, който гостува на уелския The New Saints на стадиона в Рексъм, Северен Уелс, победи отново домакините с 4:0 и с общ резултат 9:0 отива на плейофите за влизане в групите на Лига Европа. Съперник на „орлите“ там ще бъде словенският Марибор. \r\n \r\nПо-рано днес ЦСКА загуби с 0:1 реванша си като гост на украинския Заря в Запорожие и приключи участието си в Лига Европа. Френският рефер Амори Дьольорю  си затвори очите при дузпа за ЦСКА в 22-ата минута, а в последвалата атака на Заря, показа червен картон за нарушение на Иван Турицов. Голът за домакините отбеляза Русин Назарий в последната минута на мача, след което бе изгонен с втори жълт картон.", "date": "2019.08.15", "title": "Спорт: Лудогорец се класира за плейофите на групите в Лига Европа"}
{"url": "http://www.focus-news.net/news/2019/08/15/2689862/afp-silna-tropicheska-burya-udari-yaponiya.html", "text": "Мощна тропическа буря достигна Япония в четвъртък, като донесе силни ветрове и проливни дъждове, които предизвикаха свлачища и наводнения и доведоха до смъртта на поне един човек, предава  AFP . \r\nМощната тропическа буря Кроса, с една степен по-слаба от тайфун достигна южната част на района на  Хирошима с пориви на вятъра до 126 километра в час. \r\nСилните ветрове са изкоренили дървета, съборили са електрически стълбове и са разрушили покриви на сгради. \r\nМеждувременно високи вълни заливат бреговете, а реките са излезли от руслата си, като са наводнили пътища и инфраструктура. \r\nВластите издадоха доброволен съвет за евакуация на около 430 хиляди души по пътя на бурята, въпреки че изглежда малцина са изпълнили тези указания, коментира агенцията. \r\n \r\n  Юлиян Марков", "date": "2019.08.15", "title": "AFP: Силна тропическа буря удари Япония"}
{"url": "http://www.focus-news.net/news/2019/08/15/2689861/rossiyskaya-gazeta-premierat-na-makedoniya-se-okaza-v-tsentara-na-koruptsionen-skandal.html", "text": "Премиерът на Македония се оказа в центъра на корупционен скандал, пише руският вестник  “Российская газета“  в материал, представен без редакторска намеса. \r\nПремиерът на Македония Зоран Заев, който дойде на власт с лозунги за борба с недобросъвестни политици, не за първи път попада в центъра на корупционни скандали. И така, през юли стана известно, че комиците Вован и Лексус от името на бившия украински президент Петро Порошенко са убеждавали политика да подкупи Вселенския патриарх Вартоломей за решаване на въпроса за автокефалията на Македонската православна църква. Сега благодарение на журналисти от италианското издание La Verita се появи информация за участието на ръководителя на македонския кабинет в изнудването на местен бизнесмен. \"Разбира се, не позволих на няколко престъпници и тшеславен журналист да свалят това правителство. Ние ще се борим до края и всеки ще носи своята отговорност!\" Така Зоран Заев нервно коментира слуховете за оставката си. \r\nЗа да разберем какво се случва, е необходимо да се върнем към това как точно Зоран Заев дойде на власт в страната, която по онова време се наричаше Република Македония (РМ). През 2015 г. младият и амбициозен лидер на Социалдемократическия съюз на Македония (СДСМ) започна да запознава обществеността със записи на телефонни разговори на функционерите на управляващата тогава Вътрешна македонска революционна организация - Демократическата партия за македонско национално единство (ВМРО-ДПМНЕ), водена от Никола Груевски. Този вид информационни подхвърляния, са наричани \"бомби\" от македонската общественост. Журналистите споменават, че Германия застава зад подслушването, като организира чрез своите възможности запис на хиляди разговори на политически лидери, които тогава са на власт в Македония. Те бяха предадени на Зоран Заев, допринесоха за идването му на власт и тогава създадоха условията за последващото  му изнудване. \r\nВ същото време чрез посредничеството на Европейската комисия в Република Македония беше създадена Специална прокуратура, чиито задачи включваха не само провеждането на пълно разследване на обстоятелствата и надеждността на записаните разговори, но и разработването на нов правен ред в страната за възстановяване на доверието на македонските граждани в демократичните институции. Тя беше водена от Катица Янева. \r\n \r\nНа 15 юли 2019 г. македонската прокуратура обяви образуването на дело под кодовото име „Рекет“. Като част от заподозрените по него включват Боян Йовановски (известен като Боки 13, директор на „1 ТВ“) и Зоран Милевски, които бяха обвинени в изнудване на най-богатия бизнесмен от Северна Македония Йордан Камчев, използвайки секретни записи, които са им попаднали от офиса на Специалната прокуратура опитвайки се да получат 8 милиона евро от него в замяна. Посочените лица бяха арестувани в същия ден, а Катица Янева подаде оставка. \r\nАудио и видео записи, публикувани през август от италианското издание La Verita, улавят момента, в който Камчев предал първия милион евро за откуп, както и факта, че нападателите споменават Катица Янева и Зоран Заев за свои покровители. \r\nПрезидентът на Северна Македония Стево Пендаровски нарече случая Ракет „огромна престъпна измама, която разклаща основите на най-важните държавни институции“. Политикът поиска бързо и ефективно разследване, както и наказване на всички виновни, независимо от официалните им позиции. Подобни изявления направиха и посолствата на САЩ и Великобритания в Скопие. \r\nВ тази връзка заслужава да се отбележи, че бившият премиер и лидер на ВМРО-ДПМНЕ Никола Груевски, сега принуден да се скрие от политическо преследване в Унгария, преди това предупреди, че планът на Зоран Заев и неговите „истински сценаристи“ се състои в окончателната промяна на конституционното име Македония и последвалото й унищожаване. \"Това, което се изисква от нас, е промяна в името на държавата според гръцките условия, приближаване до двунационална държава и последваща федерализация. Това е последната стъпка преди разпадането на страната. Това е много опасно приключение\", подчерта Груевски, обръщайки не само към гражданите на Македония, но и към международната общност. Експертите смятат, че дискредитирането на действащия премиер и отстраняването му от власт също може да бъде част от дългосрочен план, включващ поставяне на албански политик на тази длъжност. Това би било логично продължение на прилаганата от Запада концепцията за създаване на „Велика Албания“ на Балканите, обединяваща териториите на Албания, Косово, Западна Македония (Република Илирида), Югоизточна Черна гора (Малесия) и Северозападна Гърция (Чамерия). \r\n \r\n  Юлиян Марков", "date": "2019.08.15", "title": "„Российская газета“: Премиерът на Македония се оказа в центъра на корупционен скандал"}
{"url": "http://www.focus-news.net/news/2019/08/15/2689858/the-economist-silniyat-chovek-na-italiya-mateo-salvini-izlezhda-uyazvim.html", "text": "Силният човек на Италия Матео Салвини излежда уязвим, пише британското списание  The Economist \r\nСамоувереността представлява професионална опасност за политическите лидери. Двама от последните министър-председатели на Италия, Силвио Берлускони и Матео Рензи, се спънаха точно когато изглеждаше, че могат да правят каквото си поискат. (Рензи искаше да промени конституцията; Берлускони искаше да прави партита „бунга бунга“. И в двата случая избирателите възразиха.) \r\nСега Матео Салвини, лидерът на популистката Северна Лига, иска да се отърве от коалиционните си партньори в Движението „Пет звезди“ , да свали правителството, което се ръководи от Джузепе Конте, независим, и да насочи страната към предсрочни избори, така че да си осигури „пълни правомощия“. Това би му позволило да наложи, наред с други неща, радикално експанзионистичен бюджет за 2020 г. Салвини твърди, че е необходим „фискален шок“, за да се върне болната италианска икономика към живот. Критиците се опасяват, че вместо това може да вкара страната, която има дългове от над 130% от БВП, в нова финансова криза, заедно с останалата част от еврозоната. \r\nТака че залозите бяха големи, когато на 9 август Лигата внесе предложение в Сената за недоверие към правителството на премиера Джузепе Конте. Салвини, вицепремиер, обаче не изтегли нито себе си, нито министрите си от кабинета - ход, който би направил падането на правителството неизбежно. И на 13 август, прибързано събраната горна камара отхвърли искането на Лигата за дебат за доверие, който да се проведе на следващия ден. \r\n„Нямащият късмет“ Конте все пак ще трябва да отиде в парламента, за да обясни кризата, която не е създал. Но той ще започне посещението си в двете камари на 20 август, като тази дата е определена от мнозинство, което се оформи за първи път от „Пет звезди“ и опозиционната лявоцентристката Демократическа партия (ДП) и някои регионални представители и независими. Това създава възможност Конте, който не принадлежи към нито една партия в неговата коалиция, да запази поста си, или ако той подаде оставка, може дори да се сформира ново правителство, подкрепено от „Пет звезди“ и ДП. \r\nНищо не може да се приема за даденост. Кризата в италианското правителство има повече обрати и главозамайващи завои, отколкото придвижване с кола по завоите на Ривиерата.  \r\nСамият Салвини заяви пред всекидневника Corriere della Sera, че предотвратяването на сделка между „Пет звезди“ и ДП е негов приоритет. За тази цел в Сената той направи предложение, очевидно предназначено да вбие клин между тях. Най-цененият и електорално известен законодателен акт на „Пет звезди“ е този, който ще намали броя на избраните депутати до 600 от 945. Законопроектът на „Пет звезди“, на който ДП се противопоставя, трябва да бъде одобрен още веднъж в Сената. Салвини каза, че Лигата ще го подкрепи, ако „Пет звезди“ се съгласят на незабавни избори. \r\n \r\n  Юлиян Марков", "date": "2019.08.15", "title": "The Economist: Силният човек на Италия Матео Салвини изглежда уязвим"}
