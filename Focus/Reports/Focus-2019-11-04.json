{"url": "http://www.focus-news.net/news/2019/11/04/2716364/the-washington-post-v-katar-shte-izpolzvat-klimatitsi-na-otkrito.html", "text": "В Катар ще използват климатици на открито. Такава технология вече е инсталирана на един от стадионите за Световното първенство по футбол през 2022 година, пише американският вестник  The Washington Post . \r\nПод всяка от 40-те хиляди седалки  има малки решетки, украсени с мотиви в арабски стил, от които духа хладен въздух на нивото на глезена. И тъй като хладният въздух пада надолу, вълните от него леко слизат към терена. Отвори с размер на футболни топки ще подават хладен въздух и към терена. \r\nСауд Гани, професор по инженерство в Катарския университет, проектира системата на един от осемте стадиона, на които малкият, но приказно богат Катар трябва да приеме турнира за  Световната купа 2022 година. Неговата идея е, че трябва да охлажда само хората, а не горната част на стадиона. \r\n„Нямам нужда да охлаждам птиците“, каза Гани. \r\nКатар, водещият световен износител на втечнен природен газ, може да успее да охлади стадионите си, но не може да охлади цялата страна. Страховете, че стотиците хиляди футболни фенове може да получат топлинен удар или дори да загинат, докато се движат между стадиони и метро и хотели в нетърпимата лятна жега, предизвикаха решението да отложат Световната купа с пет месеца. Сега тя е планирана за ноември, през по-меката зима в Катар. \r\nПромяната в датата на Световното първенство е симптом на по-голям проблем - климатичните промени. \r\n \r\n  Юлиян Марков", "date": "2019.11.04", "title": "The Washington Post: В Катар ще използват климатици на открито"}
{"url": "http://www.focus-news.net/news/2019/11/04/2716369/sport-havier-agire-poema-leganes.html", "text": "Футбол: Отборът на Леганес назначи Хавиер Агире за нов старши треньор на тима. Мексиканският специалист замени временния наставник Луис Сембранос, който се завръща в дублиращия тим. \r\n60-годишният Агире е бивш треньор на Осасуна, Сарагоса и Еспаньол, както и на Атлетико Мадрид от 2006 до 2009, когато в тима беше Мартин Петров. Като треньор той има над 350 срещи в испанското първенство. Последно Агире води националния отбор на Египет. \r\nЛеганес са последни в Ла Лига със само 5 точки от 12 мача.", "date": "2019.11.04", "title": "Спорт: Хавиер Агире поема Леганес"}
{"url": "http://www.focus-news.net/news/2019/11/04/2716368/mladezhi-vandalstvaha-v-asansyor-vav-varnenska-bolnitsa-sled-svizhdane.html", "text": "Младежи са вандалствали късно снощи в асансьор във варненската болница „Св. Анна“. За хулиганската проява свидетелстват записи от видеокамери, съобщават от  лечебното заведение . Действията са извършени около 19 часа вчера в Терапевтичния корпус, известен като сградата с бръшляна към болничния комплекс. Младежите са посетили лечебницата за свиждане при пациент. Те са се качили в пътническия асансьор, за който бяха отпуснати хиляди левове, след като старият лифт пропадна с пациенти и посетители в края на миналата година. Във видеото се вижда, че двамата млади мъже показват средни пръсти на камерата. Малко по-късно се опитват да изтръгнат осветителните лунички от тавана на асансьора. Правят опит и да демонтират самата охранителна камера в съоръжението.  \r\nДиана СТОЕВА", "date": "2019.11.04", "title": "Младежи вандалстваха в асансьор във варненска болница след свиждане"}
{"url": "http://www.focus-news.net/news/2019/11/04/2716370/hudozhestvenata-galeriya-v-dobrich-predstavya-izlozhba-na-druzhestvo-na-hudozhnitsite-atelie-13.html", "text": "Художествената галерия в Добрич представя изложба на Дружество на художниците „Ателие 13“, предаде кореспондентът на  Радио „Фокус” – Варна . Изложбата включва творби – живопис, дървопластика, графика и скулптора, на Христо Кралев, Георги Атанасов, Георги Събев, Николай Тодоров, Димитър Костадинов, Христо Константинов, Венета Ганчева. Творбите са плод на творческите търсения на авторите през последните години и гостува в Добрич след продължителна пауза, поради изява на „Ателие 13“ в други галерии в страната и в чужбина. Сдружението „Ателие 13“ е сформирано през 1992 год. Досега то е реализирало шестдесет и две изложби в София, Пловдив, Велико Търново, Русе, Силистра, Добрич, Балчик, Каварна, както и изложби в Хърватия, Словакия, Румъния. Изложбата ще бъде открита на 7 ноември в 17,30 часа.  \r\nЖулиета НИКОЛОВА", "date": "2019.11.04", "title": "Художествената галерия в Добрич представя изложба на Дружество на художниците „Ателие 13“"}
{"url": "http://www.focus-news.net/news/2019/11/04/2716388/london-evening-standard-britanskiyat-parlament-ima-nov-predsedatel.html", "text": "Сър Линдзи Хойл е избран за нов председател на Камарата на общините, пише лондонският вестник  Evening Standard . \r\nСлед избирането си той заяви: \r\n\"Както обещах, ще бъда неутрален, ще бъда прозрачен.\" \r\nПредседателите на парламента трябва да бъдат политически безпристрастни, което означава, че сър Линдзи ще трябва да подаде оставка от Лейбъристката партия. \r\nСлед като беше избран, сър Линдзи отдаде почит на останалите кандидати в надпреварата за председател. \r\nПоздравявайки го след обявяването на резултатите, премиерът Борис Джонсън каза: „Г-н председател, като Ви поздравявам за избора Ви, забелязвам, че сте надделяли над изключително силна конкуренция и че всеки друг кандидат по-рано е говорил силно и хубаво.“ \r\nТой добави: „Говорейки за себе си, след дълги щастливи години на работа с вас, мисля, че знам какво е - и нека да кажа, всеки път, когато някой от нас се готви да говори в тази зала, всички знаем, че има момент между изправянето и когато председателят Ви покани, тогава сърцето Ви е в гърлото“ \r\n„И в този момент на безпокойство, дали ще се изложите и така нататък, и наистина в момента, в който седим сред оглушителна тишина, любезността на председателя е изключително важна за нашата увереност и начин, по който се държим\". \r\nПреди да бъде избран той изтъкна опита си като заместник-председател в продължение на девет години и подчерта необходимостта да се даде възможност на обикновените депутати да държат управляващите отговорни. \r\nСър Линдзи също каза, че парламентът не е „клуб“, където годините членство има приоритет, добавяйки: „Този, което е влязъл през тази врата вчера, е също толкова важен за своите избиратели - гласът им също трябва да бъде чут – не става въпрос за йерархия, става въпрос за равенство.\" \r\n \r\n  Юлиян Марков", "date": "2019.11.04", "title": "London Evening Standard: Британският парламент има нов председател"}
{"url": "http://www.focus-news.net/news/2019/11/04/2716367/izvestiya-sled-izteglyaneto-na-voyskite-v-donbas-shte-badat-sazdadeni-zoni-za-sigurnost.html", "text": "След изтеглянето на силите в Донбас, на контактната линия ще бъдат създадени „зони за сигурност“, така че хората, живеещи на тази територия, да не се окажат в неутралната зона, заяви командирът на операцията на Обединените сили на Украйна (ООС) Владимир Кравченко, цитиран от руския вестник  \"Известия\"   \r\n„След изтеглянето на войските от двете страни няма да възникне „сива зона“, а„ зона за сигурност “. Войските ще са изтеглени най-малко на 1 км от двете страни, което значително намалява възможността за целенасочен огън от стрелково оръжие “, каза той на живо по украинския телевизионен канал „Наш“. \r\nКомандирът на ООС също отбеляза, че в район на Золотое продължава вторият етап от разделянето на силите, включително разминиране на територията и демонтиране на укрепленията. \r\nПо-рано същия ден Кравченко заяви, че разделянето на силите в района на Петровское ще започне на 8 ноември, ако продължава спазването на примирието и няма обстрели. \r\nНа 4 ноември милициите на ДНР съобщиха, че незабавно са сигнализирали за готовността си да изтеглят силите от Петровское, но от Киев не е последвал отговор. На 29 октомври изтеглянето на военни и оръжия бе извършено в  Золотое (Луганска област) след посещение на линията за контакт на президента на Украйна Владимир Зеленски, който проведе разговори с националистите. \r\n \r\n  Юлиян Марков", "date": "2019.11.04", "title": "„Известия“: След изтеглянето на войските в Донбас ще бъдат създадени „зони за сигурност“"}
{"url": "http://www.focus-news.net/news/2019/11/04/2716363/antoaneta-stoyanova-regionalna-direktsiya-po-gorite-kardzhali-nezakonnata-sech-na-darva-v-regiona-e-mezhdu-02-05-kub-m.html", "text": "Незаконната сеч на дърва в Кърджалийския регион е между 0,2 – 0,5 куб. м. Това съобщи за   Радио „Фокус“  инж. Антоанета Стоянова, заместник-директор на Регионална дирекция по горите-Кърджали. За разлика от други региони на страната в последния месец на територията на Дирекцията, която обхваща и Хасковска област, в частност в област Кърджали, твърде малко са били такива нарушения. „Незначителни са количествата дърва от незаконна сеч, които са конфискувани. Те са твърде малко и в повечето случаи Прокуратурата отказва да образува производство, поради малкото такава дървесина, която е в рамките на 0,2 - 0,5 кубични метра“. Няма констатирани големи нарушения и не е масово явление кражбата на дърва и нерегламентирано отсичане на големи количества дървесина в горите на областта. Контролът от страна на Горските стопанства се осъществява като се извършват регулярни обхождания и проверки в общините. „На територията на Регионалната дирекция имаме горски инспектори, обособени в няколко звена, които извършват проверки. Всяка тяхна проверка, в случай, е констатират нарушение, е свързана с констативен протокол, в който описват, ако има констатирано нарушение и приключва с акт. Но не е така масово на територията на дирекцията незаконното отсичане на дърва за огрев“, посочи инж. Антоанета Стоянова от Регионална дирекция по горите-Кърджали. \r\nДарина ДЕЕНИЧИНА", "date": "2019.11.04", "title": "Антоанета Стоянова, Регионална дирекция по горите-Кърджали: Незаконната сеч на дърва в региона е между 0,2 – 0,5 куб. м"}
{"url": "http://www.focus-news.net/news/2019/11/04/2716365/mestni-izbori-2019-sledizboren-otzvuk-obzor.html", "text": "В деня след изборите излязоха окончателните резултати. Това бе повод основните политически сили да излязат със своите анализи и послания, жалби и сигнали и обвинения. БСП дадоха първи своята пресконференция в следизборния ден.  Лидерът на БСП Корнелия Нинова  заяви, че промяната вече е започнала и че е била трудна, но вече необратима. Нинова обяви, че БСП има общо 61 кмета, от които 4-те области. Нинова обърна внимание на резултата в столицата и отчете, че БСП печели в два района: „Изгрев“ и „Младост“. По думите й в Шумен разликата е само 77 гласа и вероятно БСП ще иска броене на бюлетините и касиране на вота евентуално. Според нея има основание Мая Манолова да иска касиране на изборите и утре на Изпълнително бюро ще постави въпроса партията да даде политическата подкрепа за това.„Срещу нас беше държавната машина. МВР обслужваше властта, корпоративният вот беше огромен. Срещу единия лев, с който разполагахме като субсидия, бяха изправени милионите на олигарсите в България. Купените гласове изкривиха вота. Страхът у хората беше голям. ГЕРБ развихриха компроматна война срещу вас и вашите семейства. Страхът на ГЕРБ от загубата ги накара да направят най-агресивната, най-купената, най-компроматната кампания от години. Въпреки това вие запазихте спокойствие и направихте една позитивна и усмихната кампания. До мен най-близо стоят четиримата кметове на областни центрове. Четиримата олицетворяват цялото богатство на БСП\", каза Нинова. В отговор от ГЕРБ също дадоха пресконференция.   Областният координатор на ГЕРБ – София  и председател на Националния предизборен щаб на партията Цветомир Паунов изтъкна, че когато загубиш изборите, обикновено винаги търсиш оправдания извън себе си, без да направиш точен и ясен анализ за собственото ти поведение по време на кампанията. „В такава ситуация търсиш оправдания, извън собствените ти възможности и реално оценка за ситуацията в собствената ти кампания или партия. Това обикновено е поведение на губещия, който търси оправдания навсякъде, но не и в своите политики и начина, по който е водил кампанията. Има законово установен ред и норми за начина, по който всеки един може да потърси правна форма, ако е недоволен от изборните резултати. От наша гледна точка кампанията беше позитивна, защото ние водихме позитивна кампания. Това, което декларирахме в началото й, го спазихме и изпълнихме“, допълни той. Паунов представи и реалните резултати на ПП ГЕРБ в страната, като посочи, че общинските  съветници и кметове на общини от ГЕРБ са се увеличили. „Реалните резултати: 2015 г. ПП ГЕРБ имаше 130 кмета на общини, от тях 22 бяха кметове на областни центрове, 2019 г. – ГЕРБ увеличава кметовете си на общини с 10 и вече са 140 кмета, от тях 17 са на областни градове. По отношение на електоралния вот и представителството в общинските съвети – в 163 общини ГЕРБ е първа политическа сила. Увеличаваме общинските си съветници с 80 в цялата страна. По отношение на кметовете на общини, да припомня, че в София ГЕРБ има 13 районни кмета, в Пловдив – печелим във всички 6 района и във Варна – във всичките 5 района“, обобщи той. Софийската структура на ПП ГЕРБ също защити Йорданка Фандъкова по обвиненията за купен вот. Някои от извънпарламентарните партии също направиха своите коментари. От АБВ се похвалиха, че повече от 30 са избраните кандидат-кметове с подкрепа на партията. Те посочиха, че имат избрани повече от 100 общински съветници. От партията заявиха, че не вярват на обявения резултат на първи тур в София и Бургас и обвиниха ЦИК в грубо погазване на закона, за което сезират главния прокурор, ръководителя на представителството на ЕК и ръководителя на Организацията за сигурност и сътрудничество в Европа. От партията алармираха за техен общински съветник в Стрелча, който е бил пребит в нощта на изборите.  Лидерът на АБВ Румен Петков  поиска оставката на директора на ОДМВР – Плевен. Според него, ако той няма чувство на офицерска чест и достойнство - министърът му да го уволни. „В София резултатът е катастрофален за ГЕРБ. Още миналата седмица казах, че тези избори са началото на края“, каза Петков.  \r\nДеница КИТАНОВА", "date": "2019.11.04", "title": "Местни избори 2019: Следизборен отзвук (ОБЗОР)"}
{"url": "http://www.focus-news.net/news/2019/11/04/2716366/david-sasoli-nyamashe-ne-a-samo-otlagane-na-reshenieto.html", "text": "„По време на последния Съвет на ЕС имаше разногласия от три правителства на държавите-членки на ЕС и те не позволиха да се вземе  решението. По същество няма „Не“ до момента, няма отказ по въпроса за започване на преговори, но бяха поставени условия, че трябва да се направи нещо повече. В момента тези правителства са в процес на преразглеждане на решенията си, но трябва да подчертая, че не сме чули изрично „не““, заяви председателят на Европейския парламент Давид Сасоли по време на съвместната му пресконференция с премиера на Македония Зоран Заев, цитиран от скопския вестник  “Независен“ . \r\n\"Убедени сме, че този процес може да спре. Това е нашият страх. Вярвам, че някои от причините им, които бяха изложени, също трябва да бъдат разгледани. Вярвам също, че тези възражения от трите страни-членки могат да бъдат преодолени\", каза Сасоли и повтори, че е имало само забавяне на решението, а не отхвърляне. \r\nТой счита, че това, че тези страни не са преодолели възраженията си на Съвета на ЕС не трябва да се разглеждат като поражение, а като вид забавяне на процеса, както често се случва в демократичните страни. \r\nПредседателят на Европейския парламент е категоричен, че въпросът за разширяването ще бъде поставен през май пред Съвета на ЕС на срещата на върха в Загреб. \r\n„Ние сме ангажирани с този процес, който се надявам, както и всички се надяваме, да бъде завършен и то по положителен начин. Правителствата на тези страни, които са изразили резерви, в момента са в процес на оценка и обсъждане на своето решение. Това е момент, който говори за голям оптимизъм и увереност“, отбеляза той. \r\nНа въпроса, дали е възможно разделяне на преговорите с Македония и Албания, Сасоли отговори \r\n„Ние сме част от процес, в който ЕК състави този пакет. Трябва да изразим мнение по въпроса на този пакет и ако процесът беше започнал по различен начин, щяхме да действаме по различен начин. Но сега обективно в този момент това не е възможно и мисля, че дори не е желателно. Но това не означава пренебрегване и индивидуална оценка на ценностите и достойнствата на тези две държави. Ако четем изявленията на председателя на ЕК, председателя на Съвета на ЕС и председателя на ЕП, постиженията се признават както на Северна Македония, така и на Албания. Не става въпрос за постиженията, те са признати, сега имаме задача да продължим по този път и вярвам, че тези оплаквания, повдигнати от тези три правителства за Северна Македония и Албания, ще бъдат лесно и бързо преодолени“, каза Сасоли в отговор на въпроси на журналисти  на съвместна пресконференция с премиера Зоран Заев. \r\n \r\n  Юлиян Марков", "date": "2019.11.04", "title": "Давид Сасоли: Нямаше „не“, а само отлагане на решението"}
{"url": "http://www.focus-news.net/news/2019/11/04/2716371/ivan-neykov-bitsp-zabravya-se-che-pensiyata-e-osiguritelno-plashtane-a-ne-sotsialno-podpomagane.html", "text": "Забравя се, че пенсията е осигурително плащане, а не социално подпомагане. Това каза за предаването  „Това е България“  на  Радио „Фокус“  бившият социален министър и директор на Балканския институт по труда и социалната политика Иван Нейков. Той добави, че пенсията зависи от осигурителния принос на всеки човек и колкото повече пари внесе, толкова по-висока трябва да бъде пенсията му. Според него поради тази причина пенсията не бива да е обвързана с жизнения праг. „Хората, на които пенсията не им стига, за да живеят нормален живот, трябва да бъдат подпомагани. На тези хора трябва да се допълнят доходите, но по никакъв начин това не трябва да става чрез механично, административно, с политическо решение за увеличаване на пенсията. Това е същата история все едно някой, на който не му стигат парите, защото има много малък депозит в банката, да вземем политическо решение, да задължим банката да му даде повече пари, отколкото той е внесъл“, обясни директорът на Балканския институт по труда и социалната политика. \r\nИван Нейков каза още, че правилна политика би била хората, на които не им достига пенсията, да получат помощ от „Агенцията за социално подпомагане“.  \r\n \r\nЦоня СЪБЧЕВА", "date": "2019.11.04", "title": "Иван Нейков, БИТСП: Забравя се, че пенсията е осигурително плащане, а не социално подпомагане"}
{"url": "http://www.focus-news.net/news/2019/11/04/2716375/d-r-irina-mlazeva-rzi-veliko-tarnovo-ot-1-yanuari-2020-g-vlizat-v-sila-promenite-v-imunizatsionniya-kalendar.html", "text": "От 1 януари 2020 г. влизат в сила промените в имунизационния календар, одобрени от Министерство на здравеопазването. Това съобщи за  Радио „Фокус“-Велико Търново  д-р Ирина Млъзева, директор на Дирекция “Надзор на заразните болести” в Регионалната здравна инспекция в старата столица. Д-р Млъзева уточни, че мотивите на МЗ са свързани с необходимостта от осъвременяване на националната имунизационна политика в съответствие с препоръките на Световната здравна организация и европейските имунизационни схеми.  \r\n„Отпада реимунизацията против туберкулоза на 11-годишните. Причините за отпадането на една доза от ваксината е, че 9 европейски страни извършват реимунизация против туберкулоза, а само в нашата е с такава честота. По препоръка на СЗО е взето решение да отпадне този прием.На 12-годишна възраст до скоро се правеше реимунизация дифтерия и тетанус, а сега се добавя и коклюш като ваксината е с намалено антигенно съдържание. Предполагам, че причина за това са случаите на заболели, които са се появили.  Имунизацията против пневмококови инфекции, която се прилагаше на третия месец, отпада за децата, родени след 31 декември 2019 г. Родените до края на годината си продължават по стария имунизационен календар с приемите на втори, трети и чертвърти месец, а родените през 2020 г. ще имат с един прием по-малко“, каза д-р Млъзева. По думите й процесът е динамичен и вкарването на определена ваксина в имунизационния календар не е завинаги и подлежи на корекция във времето.  \r\nРени АТАНАСОВА", "date": "2019.11.04", "title": "Д-р Ирина Млъзева, РЗИ-Велико Търново: От 1 януари 2020 г. влизат в сила промените в имунизационния календар"}
{"url": "http://www.focus-news.net/news/2019/11/04/2716372/tatyana-burudzhieva-politolog-raznoobrazieto-v-rezultatite-ot-mestnite-izbori-se-dalzhi-na-vatreshnite-problemi-na-partiite.html", "text": "Разнообразието в резултатите от местните избори се дължи на вътрешните проблеми на партиите. Това каза за предаването  „Това е България“  на  Радио „Фокус“  политологът и преподавател в СУ „Св. Климент Охридски“ доц. Татяна Буруджиева. Тя обясни, че при ГЕРБ проблемът е свързан с голямото присъствие на партията в различни нива на властта, а БСП не успява да се превърне в преспективна алтернатива.„Местните избори за партиите бяха по-скоро битка вътре в тях, отколкото битка за доверието на гражданите и политиките, които могат да развиват“, обясни политологът. \r\nТатяна Буруджиева каза още, че основните въпроси около ГЕРБ се въртят около вътрешното прочистване, а в БСП сблъсъкът е около фигурата на лидера и ориентацията на партията. Тя добави, че ДПС ще продължи да се опитва да печели позиции сред малцинствените групи. Според нея на следващи парламентарни избори ВМРО би успяла да прескочи 4%-вата бариера, но за НФСБ и АТАКА това ще бъде трудно. \r\n \r\nЦоня СЪБЧЕВА", "date": "2019.11.04", "title": "Татяна Буруджиева, политолог: Разнообразието в резултатите от местните избори се дължи на вътрешните проблеми на партиите"}
{"url": "http://www.focus-news.net/news/2019/11/04/2715998/pregled-na-osnovnite-temi-v-svetovniya-pechat-agentsiya-fokus.html", "text": "Планът на Иран за сигурност в Персийския залив, желанието на Доналд Тръмп да покани Владимир Зеленски във Вашингтон и позицията на турското Министерство на отбраната за Турция като преграда между терористите и Европа са сред темите на световния печат. \r\n*** \r\n \r\n  Иран заяви, че е изпратил на Ирак и арабските страни от Персийския залив текста на плана на Техеран за сътрудничество и сигурност, който беше представен от президента на страната Хасан Роухани пред ООН през септември 2019 г., пише турският вестник  The Daily Sabah . \r\nИранският президент е „изпратил пълния текст към ръководителите“ на страните от Съвета за сътрудничество в персийския залив и е поискал от тях „сътрудничество за неговото прокарване и прилагане“, според външното министерство в Техеран.  \r\nСъвета за сътрудничество в Персийския залив е блок от шест държави от региона и включва Саудитска Арабия, Обединените арабски емирства, Бахрейн , Кувейт, Катар и Оман.  \r\nМежду тях и Иран съществува напрежение, заради войната между правителствените сили на Йемен, подкрепяни от Саудитска Арабия и Обединените арабски емирства и шиитските бунтовници, подкрепяни от Техеран.  \r\nПо-рано Роухани предложи в реч пред Общото събрание на ООН да се формира „Коалиция на надеждата“, която да включва всички страни от региона. Според плана на Роухани, съюза трябва да промотира „мира, стабилността, прогреса и добруването“ на всички граждани в региона и да подсили взаимното разбиране между държавите и добросъседството.  \r\nИнициативата дойде след нападението над петролен танкер в Персийския залив, принадлежащ на Техеран и атаките върху нефтените находища на Саудитска Арабия по-рано.  \r\n„Безопасността на този регион трябва да бъде осигурена, когато американските войски се изтеглят“, заяви Роухани пред ООН.  \r\n*** \r\n \r\n  Президентът на САЩ Доналд Тръмп изяви желание да домакинства среща със своя украински колега Владимир Зеленски в Белия дом, като заяви, че „би се радвал“ той да дойде във Вашингтон, пише американското издание  The Hill . \r\n„Бих се радвал той да дойде в Белия дом, ако иска. Той вероятно би желал да дойде“, заяви Тръмп пред репортери, след което добави, че смята Зеленски за „добър човек“.  \r\nТези коментари идват след скандал, който доведе до започване на процедура по импийчмънт срещу Тръмп, която беше съпътствана с множество свидетелства. Процедурата беше започната от членовете на Демократическата партия в американския парламент през септември 2019 г., след като разобличител представи пред конгреса свидетелства, за това, че на 25 юли президентът е провел телефонен разговор с Владимир Зеленски, в който го е изнудвал да разследва синът на Джо Байдън – най-вероятният кандидат на опозицията в следващите избори в САЩ.  \r\nПо-рано парламентът прие резолюция, която начерта правилата по формалната процедура по импийчмънт.  \r\nПо-специално, изслушванията по разследването оттук нататък ще започнат да се провеждат при отворени врати.  \r\nСпоред говорителя на Камарата на представителите Нанси Пелоси, публичните изслушвания ще започнат в близките седмици.  \r\n*** \r\n \r\n Турция е последната стена между Европа и тероризма, заяви Министерството на отбраната на страната, цитирано от англоезичното издание на турския вестник  Hurriyet . \r\n„Турция защитава не само собствените си граници, но и границите на НАТО. Сигурността на Турция е сигурността на цяла Европа, включително и на НАТО “, се казва в изявление на Министерството. \r\n„Трябва да се знае, че Турция, като последната стена между Европа и тероризма, се бори с тероризма на фронтовата линия“, се добавя в изявлението. \r\nВ него се осъжда резолюцията на Камарата на представителите на САЩ, признаваща твърденията на Армения за събитията от 1915 г. и резолюцията на френския парламент относно операцията в Сирия в Турция. \r\n„Турция осъжда резолюцията на Камарата на представителите на САЩ, която призна т. нар. Арменски геноцид, без да взема предвид историческите факти и Френското национално събрание, което декларира подкрепа за терористичната организация Кюрдска работническа партия и нейния сирийски клон – Отрядите за народна самоотбрана, и я описва като съюзник и се надяваме, че тези исторически грешки ще бъдат коригирани скоро.\" \r\nВ него се казва, че резолюцията на САЩ за Армения и законопроектът за подкрепа на санкциите срещу Турция противоречат на споразумението между Анкара и Вашингтон, постигнато по отношение на Сирия и духа на НАТО. \r\nМинистерството заяви също, че резолюцията на френския парламент относно операцията на Турция в Сирия не е „нищо друго, освен опит за изкривяване на истината и скриването й от световното обществено мнение, особено от френските граждани“.", "date": "2019.11.04", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/11/04/2716000/??????%20??????%202019:%20??????%20?????%20??%20???%20??%20????????%20??%20????%20??????%20????%20??%20??????%20????%20?????.html", "text": "Георги Сашев от БСП за България ще бъде новият кмет на община Нови пазар, сочат  данните при 100% обработени протоколи в ОИК . За него са гласували 64.34% или 4 069 гласа. За Айсел Руфад от ДПС са подали вот 33.43% или 2 114 души. С \"не подкрепям никого\" са гласували 2.23% или 141 гласа.", "date": "2019.11.04", "title": "Местни избори 2019: Георги Сашев от БСП за България ще бъде новият кмет на община Нови пазар"}
{"url": "http://www.focus-news.net/news/2019/11/04/2716373/anadolu-agency-turskata-armiya-otkri-amerikanski-boepripasi-v-kyurdski-orazheen-sklad.html", "text": "Въпреки обещанията на САЩ да си приберат оръжията и боеприпасите, които са дали на кюрдските Отряди за народна самоотбрана (ОНС), американски  снаряди са открити в Североизточна Сирия в складове за боеприпаси, принадлежащи на терористи на ОНС, предава  Anadolu Agency . \r\nТурските войници и техните съюзници в Сирийската национална армия (протурска въоръжена групировка, известна доскоро като Сирийска свободна армия – бел.ред)иззеха боеприпаси с етикети и техническа информация на английски в Рас ал Айн, район, освободен по време на операцията „Извор на мира“, съобщават от мястото репортери на  Anadolu . \r\nВсeки от иззетите 60 сандъка с боеприпаси, за които е установено, че са произведени в САЩ, има по два снаряда за минохвъргачки и 120-мм минохвъргачки, за които се знае, че имат обсег от осем километра. \r\n \r\n  Юлиян Марков", "date": "2019.11.04", "title": "Anadolu Agency: Турската армия откри американски боеприпаси в кюрдски оръжеен склад"}
{"url": "http://www.focus-news.net/news/2019/11/04/2716002/??????%20??????%202019:%20??????%20??????%20??%20??%20??%20????%20????%20??%20??????%20????????.html", "text": "Милена Недева от ИК ще бъде кмет на община Каспичан, сочат данните от 100% обработени протоколи в ОИК. За нея са гласували 49.99% или 1 679 души. Втора остава Юлия Вълчева Добрева- Петрова от ГЕРБ, с 48.41%  избирателна подкрепа или 1 626 гласа. С \"не подкрепям никого\" са гласували 1.61% или 54 гласа.", "date": "2019.11.04", "title": "Местни избори 2019: Милена Недева от ИК ще бъде кмет на община Каспичан"}
{"url": "http://www.focus-news.net/news/2019/11/04/2716003/??????%20??????%202019:%20????%20????????%20??%20????%20??????%20?????????%20?????%20?%20??????%20??????%20???????.html", "text": "Янко Йорданов от ГЕРБ печели кметското място в община Велики Преслав, сочат  данните от 100% обработени протоколи . За него са гласували 66.97% или 3 301 души. Неговият опонент Христо Кюркчиев от ДПС е получил 33.03% или 1 628 гласа.", "date": "2019.11.04", "title": "Местни избори 2019: Янко Йорданов от ГЕРБ печели кметското място в община Велики Преслав"}
{"url": "http://www.focus-news.net/news/2019/11/04/2716376/matyu-palmar-prishtina-tryabva-da-premahne-mitata-za-srabski-stoki.html", "text": "Прищина трябва да махне митата за сръбски стоки, а Белград трябва да спре кампанията си за оттегляне на признаването на Косово, заяви специалния пратеник на Държавния департамент на САЩ за Западните Балкани Матю Палмър в Белград, цитиран от македонското електронно издание  „Локално“ .  \r\nСАЩ искат Сърбия и Косово да нормализират отношенията и по този начин да проправят пътя към обща цел за членство в Европейския съюз, заяви Палмър. \r\nТой подчерта, че за САЩ не става въпрос за държавността и независимостта на Косово, която е необратима, а за нормализирането на отношенията, което трябва да бъдат постигнато чрез диалог и споразумение. \r\n\"Целта на този процес и този диалог не е да принуждаваме някоя от страните да нормализира отношенията, а по-скоро да се подкрепят двете страни\", каза Палмър. \r\nСпоразумението, което насърчава мира и стабилността, е многоизмерно и включва сигурността, политическите и някои други въпроси, както и въпросът за светските права и гражданските свободи и защитата на културното наследство, каза Палмър. \r\nГоворейки за престоя си в Прищина, Палмър каза, че там е бил пределно ясен и че премахването на митата е път към нормализиране и диалог. \r\n\"Може да се постигне решение, ако и двете страни се споразумеят и ние няма да налагаме решение на никого\", каза Палмър и добави, че Сърбия трябва да спре дейността си за делегитимиране на независимостта на Косово, която предизвика налагането на митата. \r\n \r\n  Юлиян Марков", "date": "2019.11.04", "title": "Матю Палмър: Прищина трябва да премахне митата за сръбски стоки"}
{"url": "http://www.focus-news.net/news/2019/11/04/2715999/??????%20??????%202019:?-?%20?????%20?????%20??%20????%20??????%20?????????%20?????%20?%20??????%20??????.html", "text": "Д-р Юксел Ахмед от ГЕРБ печели кметското място в община Дулово, съобщи за Радио \"Фокус\"- Шумен  Грета Димова, председател на ОИК- Дулово . Обработени са протоколите от всички 42 секции. За д-р Ахмед са гласували 56% от подалите вот или 8 429 души. Неговият опонент Сезгин Галиб от ДПС е получил 43.32% избирателна подкрепа или 6 521  гласа. В село Водно кмет ще бъде Хайредин Мехмед от ГЕРБ. За него са гласували 50.10% или 249 души, втори остава Юксел Алиев от ДПС с 48.89% или 243 гласа. В село Окорш печели кандидатът на ВОЛЯ Кемал Ибрям с 57.92% или 417 гласа, срещу Хамди Алеи от ДПС - 38.47% или 277 гласа. \r\n \r\nИвелина ИВАНОВА", "date": "2019.11.04", "title": "Местни избори 2019:Д-р Юксел Ахмед от ГЕРБ печели кметското място в община Дулово"}
{"url": "http://www.focus-news.net/news/2019/11/04/2715997/predstoyashti-sabitiya-v-stranata-za-4-noemvri-agentsiya-fokus.html", "text": "*** \r\n \r\nОт 19.30 часа в Софийската опера и балет президентът Румен Радев ще връчи наградата на конкурса „Мениджър на годината“. \r\n \r\n*** \r\n \r\nОт  10.00 часа ПП АБВ ще дадат пресконференция в централата на партията на улица „Врабча“ 23. \r\n \r\n*** \r\n \r\nОт 9.30 часа Софийски градски съд ще заседава по делото срещу 6 лекари, обвинени за смъртта на родилка. \r\n \r\n*** \r\n \r\nОт 11.00 часа в УМБАЛНП  „Св. Наум“ на ул. „Д-р Любен Русев“ 1 ще се проведе пресконференция на тема „Национална програма за контрол над паркинсоновата болест“. \r\n \r\n \r\n*** \r\n \r\nОт 11.00 часа в зала „Риби” на Националния природонаучен музей при БАН ще бъде представена нова експозиция с материали от XXVII Българска антарктическа експедиция. \r\n \r\n*** \r\n \r\nОт 17.00 часа в зала „Марин Дринов“ - Големия салон на БАН, ще се състои церемония за честване на 70 години от създаването на Института за икономически изследвания при Българската академия на науките. \r\n \r\n*** \r\n \r\nОт 18.00 часа в Националната библиотека „Св. св. Кирил и Методий“ ще бъде открита изложбата „Оценката за Шоу“, посветена на ирландския драматург и писател Джордж Бърнард Шоу. \r\n \r\n*** \r\n \r\nОт 18.30 часа в Галерия за съвременно изкуство ще бъде открита изложба с композитна фотография на Иво Малинов. \r\n \r\n*** \r\n \r\nОт 19.00 часа в Театър „Азарян“ ще бъде представен спектакълът „Нарцис и Ехо”. \r\n \r\n*** \r\n \r\nОт 17.30 часа литературен клуб „Орфей” при читалище „Св. преп. Паисий Хилендарски“ ще представи литературно-поетичен спектакъл  „Любов сред пламъци“. \r\n \r\n*** \r\n \r\nОт 19.00 часа в Големия читалищен салон на читалище „Н. Вапцаров“ ще се проведе концерт, посветен на народните будители. \r\n \r\n*** \r\n \r\nОт 18.00 часа в зала \"Георги Баев\" на Културен център \"Морско казино\" ще бъде открита фото изложба на популярния холандски фотограф Марсел Фенс. \r\n \r\n*** \r\n \r\nОт 18.00 часа в Културен център „Морско казино” ще бъде открита изложбата „Алжир: по стъпките на римляните“.  \r\n \r\n \r\n*** \r\n \r\nОт 17.30 часа в читалнята на РНБ\"П.Р.Славейков\" ще бъде представена книгата \"Вкусът на времето\", със съставители Павлина Владева и арх. Донка Колева. \r\n \r\n \r\n*** \r\n \r\nОт 9.30 часа и от 10.30 часа в Детска градина №12 и Детска градина №18 ще бъде представен спектакълът „Мечо Пух“ на Държавен куклен театър – Русе. \r\n \r\n*** \r\n \r\nОт 11.00 часа в Регионална библиотека „Дора Габе” ще бъде представена детската книжка „Аз съм Гунчо” на Христо Милев. \r\n \r\n \r\n*** \r\n \r\nОт 12.00 часа в залата на Възрожденското училище ще се проведе пресконференция по повод постигнатите резултати по проект „Изграждане на център за работа с деца на улицата”. \r\n \r\n \r\n*** \r\n \r\nОт 15.00 часа в село Трекляно ще се състои първото заседание на новоизбрания Общинския съвет. \r\n \r\n*** \r\n \r\nОт 10.30 часа в ,,Мания тауър\" ще бъде открита изложбата ,,Светът през фотообектива-Плевен 2019“. \r\n \r\n*** \r\n \r\nОт 9.00 часа в зала 1 на Апелативния съд ще се проведе заседание по протест на Окръжна прокуратура и жалби на двамата подсъдими по дело за опит за убийство в Пловдив.  \r\n \r\n*** \r\n \r\nОт 10.00 часа в зала 10 на Окръжния съд ще се проведе заседание по делото срещу 5-ма мъже, обвинени за кражба на голямо количество цигари и пари на стойност над 41 000 лв. \r\n \r\n*** \r\n \r\nОт 11.00 часа в зала 1 на Апелативния съд ще се проведе заседание по протест на Окръжна прокуратура – Хасково срещу присъдата на мъж, осъден за трафик на суров морфин на обща стойност над  5.7 милиона лева. \r\n \r\n*** \r\n \r\nОт 13.30 часа в зала 1 на Апелативния съд ще се проведе заседание по протест на Окръжна прокуратура – Хасково и по жалби от подсъдимите срещу присъда за контрабанда на 103 килограма хероин през ГКПП „Капитан Андреево“. \r\n \r\n*** \r\n \r\nОт 18.30 часа в Дома на културата „Борис Христов“ на ул. „Гладстон“ 15 ще бъде открита традиционната кураторска изложба „15X5“. \r\n \r\n*** \r\n \r\nОт 12.30 часа в Историческия музей ще се проведе Средновековна работилница. В нея ще се включат ученици от Математическа гимназия „Баба Тонка“ в Русе. Акцентът в занятието попада върху Археологическия резерват Средновековен град Червен.", "date": "2019.11.04", "title": "Предстоящи събития в страната за 4 ноември (Агенция „Фокус“)"}
{"url": "http://www.focus-news.net/news/2019/11/04/2716009/the-times-leybaristite-skasyavat-distantsiyata-spored-novo-prouchvane.html", "text": "Борис Джонсън е изправен пред двойна заплаха , след като ново допитване показва, че лейбъристите се радват на увеличаване на подкрепата след началото на предизборната кампания, а партиите, които се застъпват за оставане в ЕС финализираха изборен пакт за получаване на максимален брой места, пише британският вестник  The Times . \r\nПроучване на YouGov, поръчано от вестника установи, че лейбъристите са добавили шест пункта между сряда и петък. Партията на Джереми Корбин вече събира 27%, 12 пункта зад торите, докато либералдемократите са загубили три пункта до едва 16%. \r\nКонсерваторите спечелиха три точки, отчасти защото подкрепата за Брекзит партията на Найджъл Фараж е спаднала почти наполовина – от  13% на 7%, от началото кампанията. \r\nВ опит да попречат на получаването на мнозинство на партията на Джонсън либералдемократите, „Плийд Къмру“ и Зелената партия са готови да сключат още във вторник пакт за спечелване на до 60 места в полза на оставането в ЕС. \r\nХодовете се координират от група, наречена „Обединени да останем\", която е подкрепена от милионера Джулиан Дънкертън. Той е заделил около 5 милиона паунда, за да координира дейностите срещу Брекзит на 50 места. \r\nПоредният признак на нервност на консерваторите е било предложението Найджъл Фарадж да получи място в Камарата на лордовете в  опит да го накарат да се откаже да издига кандидати на Брекзит партията срещу консерваторите.  \r\n \r\n  Юлиян Марков", "date": "2019.11.04", "title": "The Times: Лейбъристите скъсяват дистанцията според ново проучване"}
{"url": "http://www.focus-news.net/news/2019/11/04/2716010/kommersanta-vladimir-zelenski-e-gotov-da-iztegli-voyskite-v-donbas.html", "text": "Владимир Зеленски е готов да изтегли войските в Донбас, пише руският вестник  Коммерсантъ . \r\nИзтеглянето на войски край град Петровское в Донбас ще започне на 4 ноември. Тази дата беше оповестена публично както от президента на Украйна Владимир Зеленски, така и от властите на самопровъзгласилата се Донецка народна република (ДНР). Изпълнението на плановете ще отвори пряк път към срещата на върха на \"Нормандската четворка\" (Русия, Украйна, Франция, Германия), на която може да се вземе решение за разполагане на сили по цялата линия на съприкосновение. Междувременно страните в конфликта обявиха следните стъпки за прекратяването му: в ДНР обявиха подготовката за размяна на затворници, а в Киев - разработването на план за връщане на вече неконтролирани територии в украинското политическо и културно пространство. \r\nВладимир Зеленски обяви готовността си да изтегли войските от Петровское в Киев по време на пресконференция с генералния секретар на НАТО Йенс Столтенберг. „От своя страна, ние започнахме извеждане на войските в Катериновка (село близо до град Золотое в Луганска област, недалеч от който са разположени части на украинската армия. -„ Коммерсантъ“). Ако в Петровское всичко е спокойно за една седмица - трябва да има седем дни тишина по фронтовата линия, тогава ми се струва, че на 4 ноември трябва да започнем да се изтегляме от   Петровское “, каза Зеленски. \r\nПетровское е третото от населените места, от което е договорено изтегляне на войските още през 2016 година. Според постигнатите споразумения тогава изтеглянето трябва да бъде предшествано от пълно отсъствие на обстрели в рамките на една седмицата. В района на Станица Луганская това беше постигнато през лятото – изтеглянето на силите официално приключи на 30 юни. В района на Золотое всичко трябва да приключи до 1 ноември. „Процесът е завършен от наша страна“, заяви пред „Коммерсантъ“ представител  на самопровъзгласилата се Луганска народна република (ЛНР) в Съвместния център за контрол и координация на прекратяването на огъня. „Според информацията, която ни съобщава специалната мониторингова мисия (СММ)на ОССЕ, изтегляне се провежда от украинската страна и то трябва да приключи преди 13:00 часа на 1 ноември “. В същото време представители на Луганската народна република отказаха да отговорят на въпроса дали се поддържа пълно прекратяване на огъня в района на изтеглянето. \r\nСега украинската страна бърза да започне изтеглянето на войските в Петровское, считайки присъствието на въоръжените сили в близост до този град за последно препятствие за организирането на нова среща във \"нормандския формат\". Според условията, които бяха поставени по-рано от Киев, за да започне изтеглянето на войските в Петровское, там трябва да минат седем дни без нито един обстрел. Като референтен ден следва да се счита 28 октомври. Към 31 октомври уебсайтът на СММ на ОССЕ имаше доклади за първите три дни от този период. Според тях в района е имало автоматична стрелба. „На 29 октомври, патрулирайки на около 2 км северно от Петровское, екипът на  СММ е чул изстрели на около 2 до 4 км в югозападна посока“, се казва в доклада, публикуван на 30 октомври. \r\nМеждувременно надеждата, че процесът на изтегляне на войските ще започне на 4 ноември, изразява не само Владимир Зеленски, но и представители на ДНР. \r\nНаталия Никонорова, постоянният представител на самопровъзгласената република в Минската контактна група, заяви пред „Коммерсантъ“, че „на 2 ноември ще започне прилагането на графика.. Трябва да се отбележи, че по-рано всички членове на контактната група в Минск отказаха да дадат дата за началото на изтеглянето на войските в Петровское, като се позоваха на възможни провокации на противниците на този процес вътре в Украйна. \r\nУкраинският външен министър Вадим Пристайко написа в социалната мрежа „Туитър“: Изтеглянето на войски в Петровски е \"последната стъпка към провеждането на срещата на върха в Нормандския формат през ноември\". Както по-рано \"Коммерсантъ\" съобщи, в кабинета на президента Владимир Зеленски възлагат особени надежди в срещата на лидерите на четири страни - Руската федерация, Украйна, Франция и Германия. Сътрудниците на украинския лидер очакват руският президент Владимир Путин на лична среща да докладва при какви точно условия ще бъде готов да се откаже от подкрепата за самопровъзгласилите се народни републики. Междувременно главите на Франция и Германия ще кажат на каква помощ може да разчита Украйна. \r\nСъдейки по изявлението на  Зеленски, че изтеглянето на войските се извършва с цел организиране на „среща в Нормандския формат“, украинските власти все още имат големи надежди за тази среща на върха. \r\nПроектът на окончателния документ, който се планира да бъде приет на срещата на върха, вече е готов. Според информацията на „Коммерсантъ“, там са описани бъдещите задачи. Сред тях, с голяма степен на вероятност е изтеглянето на силите по цялата линия на контакт, както и вграждането в украинското законодателство на „формулата на Щайнмайер“ (тя беше предложена от министъра на външните работи на Германия, сега президент Франк-Валтер Щайнмайер и определя последователността от стъпки за изпълнение на споразуменията от Минск). \r\nПолитическите противници на Владимир Зеленски не разбират тази решителност на сегашното ръководство на Украйна. „Изтеглянето на войските по-скоро прилича на отстъпление на Украйна“, заяви Алексей Гончаренко, депутат от Върховната Рада на Украйна от Европейската партия за солидарност пред „Коммерсантъ“. „Зеленски директно казва, че изтеглянето на войските е искане на Путин за среща във„ нормандския формат “. По непознати за мен причини Зеленски има големи надежди за тази среща, така че той ще изпълни условието му. \" \r\nАлексей Гончаренко добави: „Не виждаме изтеглянето на войски от страна на Русия и сепаратистите. Всъщност това е едностранно изтегляне на войски от Украйна и това е нашата загуба на контрол над собствените ни територии.\" \r\n \r\n  Юлиян Марков", "date": "2019.11.04", "title": "„Коммерсантъ“: Владимир Зеленски е готов да изтегли войските в Донбас"}
{"url": "http://www.focus-news.net/news/2019/11/04/2716005/tass-venetsuela-e-izgonila-vsichki-diplomati-na-el-salavador-kato-retsiprochna-myarka.html", "text": "Правителството на Венецуела обяви всички дипломати от Ел Салвадор в страната за „персона нон грата“  в отговор на експулсирането на дипломатическия си корпус от централно-американската страна, съобщи венецуелското външно министерство, цитирано от  TACC . \r\n\"Правителството на Боливарската република съобщава, че е взело решение да обяви всички членове на дипломатическия корпус на Ел Салвадор за „Персона нон грата“\", се казва в изявлението. \r\nСпоред външното министерство салвадорските дипломати трябва да напуснат Венецуела в рамките на 48 часа. \"Това решение беше взето в строго съответствие с принципа на реципрочност след безпрецедентна стъпка от правителството на Ел Салвадор, експулсирайки венецуелския дипломатически корпус, който беше надлежно акредитиран в страната\", се казва в съобщението на външното министерство. \r\nПо-рано правителството на Ел Салвадор съобщи, че предоставя на венецуелските дипломати 48 часа да напуснат страната. В изявление на правителството се отбелязва, че решението е взето поради факта, че властите на Централноамериканската република не признават Николас Мадуро за президент на Венецуела. \r\n \r\n  Юлиян Марков", "date": "2019.11.04", "title": "ТАСС: Венецуела е изгонила всички дипломати на Ел Салавадор като реципрочна мярка"}
{"url": "http://www.focus-news.net/news/2019/11/04/2716374/sport-oskar-garsiya-poema-otbora-na-selta-vigo.html", "text": "Футбол:  Отборът на Селта Виго обяви назначаването на Оскар Гарсия, който сега работи като водещ в испанска телевизия, съобщава  Marca . \r\n46-годишният специалист досега в е ръководил юношите на Барселона, както и Макаби Тел Авив, Брайтън, Уотфорд, Залцбург, Сент-Етиен и Олимпиакос. \r\nВ последния кръг Селта допусна поредно с 0:1 при домакинството на Хетафе. След този мач беше освободен и досегашния треньор Фран Ескриба.", "date": "2019.11.04", "title": "Спорт: Оскар Гарсия поема отбора на Селта Виго"}
{"url": "http://www.focus-news.net/news/2019/11/04/2716012/pre.html", "text": "Шансовете за споразумение между Молдова и Приднестровието, изтеглянето на украинските войски от линията на съприкосновение в Донбас и нова украинска ракета са сред темите на руския печат. \r\n*** \r\n \r\n Във вторник в резиденцията на президента на Република Молдова  се срещнаха президентът на страната Игор Додон и лидера на Приднестровието Вадим Красноселски, пише руският вестник  „Независимая газета“ . \r\nПоследният път, когато те проведоха разговор на четири очи е бил преди година, след което си направиха почивка по инициатива на приднестровското ръководство, което постави условието: да се срещат само когато наистина има какво да обсъдят. Този път имаше въпроси за обсъждане. Основният от тях е финансовата блокада на приднестровските предприятия от молдовските банки, която намали обема на производството в непризнатата република и износа на продукти, купувани главно от държави от ЕС. Това създаде напрежение в отношенията на страните, които се договарят за пълно уреждане на приднестровския конфликт. \r\nТе се опитват да решат този проблем от 30 години, но всички опити се провалят. А блокадите - икономически, финансови, митнически и политически - не допринасят за увеличаване на взаимното доверие в страните. Въпреки това президентът на Република Молдова Игор Додон вярва, че въпросът за Приднестровието може да бъде решен, при  това, бързо. За целта според него е необходимо приднестровците да участват в президентските избори през следващата година в Молдова. Додон най-вероятно ще се кандидатира за втори път и гласовете на жителите на Приднестровието, които симпатизират на Русия, ще бъдат добре дошли за него. Достатъчно е Додон да се появи отново в телевизията до Владимир Путин, например  на 9 май, и приднестровците ще гарантират победата му. Освен ако, разбира се, те не откажат да участват в гласуването. \r\nВярно е, че Додон ще има сериозен противник на изборите - премиерът Мая Санду. Популярността й в републиката нараства, както и подкрепата на Запада. Неотдавнашният й отказ от участие в срещата на върха на държавните ръководители на страните от ОНД няма да добави за нея гласове от Приднестровието. Но все още има много време преди изборите и доста неща може да се променят. Например настроението на ръководството на Приднестровието. \r\nТираспол многократно подчертава, че те няма да обсъждат въпроса за обединението с Кишинев. По-рано Красноселски отхвърли предложението на Додон за провеждане на референдум на двата бряга на Днестър за възстановяването на една единната държава: „През 2006 г. в Приднестровието хората се изказаха за независимостта на Приднестровието с последващото му присъединяване към Русия“. \r\nДодон вярва, че всичко може да се оправи. „Жителите на Приднестровието са граждани на Република Молдова и имаме общо бъдеще“, каза Игор Додон. \"Приднестровието, което е разположено между Молдова и Украйна, настоява за независимост, което е нереалистично\", каза Додон по-рано. Той подчерта: „Непризнатата Приднестровска република има само два варианта: или да се обедини с Молдова, или - с Украйна.“ Той обещава автономия с широки правомощия на непризнатата република: „Приднестровието ще запази всичко, което е сега, с изключение на няколко неща. Това е обща граница, единна банкова система, обща данъчна система и съдебна система. Всички останали - знамето, химнът, герб, бюджет, парламент, министър-председател - може да останат в Приднестровието. \" \r\nДодон вероятно е обсъдил тези перспективи с Вадим Красноселски на последната среща. Но само Русия може да повлияе на позицията на Приднестровието. Молдовските политици и експерти са сигурни в това. Ако на Тираспол бъде препоръчано в Москва да се съгласи да участва в молдовските избори, приднестровците могат да отидат до избирателни секции. Общият вот ще означава обща държава. Въпросът е дали Кремъл иска това. \r\n*** \r\n \r\n Владимир Зеленски е готов да изтегли войските в Донбас, пише руският вестник  Коммерсантъ . \r\nИзтеглянето на войски край град Петровское в Донбас ще започне на 4 ноември. Тази дата беше оповестена публично както от президента на Украйна Владимир Зеленски, така и от властите на самопровъзгласилата се Донецка народна република (ДНР). Изпълнението на плановете ще отвори пряк път към срещата на върха на \"Нормандската четворка\" (Русия, Украйна, Франция, Германия), на която може да се вземе решение за разполагане на сили по цялата линия на съприкосновение. Междувременно страните в конфликта обявиха следните стъпки за прекратяването му: в ДНР обявиха подготовката за размяна на затворници, а в Киев - разработването на план за връщане на вече неконтролирани територии в украинското политическо и културно пространство. \r\nВладимир Зеленски обяви готовността си да изтегли войските от Петровское в Киев по време на пресконференция с генералния секретар на НАТО Йенс Столтенберг. „От своя страна, ние започнахме извеждане на войските в Катериновка (село близо до град Золотое в Луганска област, недалеч от който са разположени части на украинската армия. -„ Коммерсантъ“). Ако в Петровское всичко е спокойно за една седмица - трябва да има седем дни тишина по фронтовата линия, тогава ми се струва, че на 4 ноември трябва да започнем да се изтегляме от   Петровское “, каза Зеленски. \r\nПетровское е третото от населените места, от което е договорено изтегляне на войските още през 2016 година. Според постигнатите споразумения тогава изтеглянето трябва да бъде предшествано от пълно отсъствие на обстрели в рамките на една седмицата. В района на Станица Луганская това беше постигнато през лятото – изтеглянето на силите официално приключи на 30 юни. В района на Золотое всичко трябва да приключи до 1 ноември. „Процесът е завършен от наша страна“, заяви пред „Коммерсантъ“ представител  на самопровъзгласилата се Луганска народна република (ЛНР) в Съвместния център за контрол и координация на прекратяването на огъня. „Според информацията, която ни съобщава специалната мониторингова мисия (СММ)на ОССЕ, изтегляне се провежда от украинската страна и то трябва да приключи преди 13:00 часа на 1 ноември “. В същото време представители на Луганската народна република отказаха да отговорят на въпроса дали се поддържа пълно прекратяване на огъня в района на изтеглянето. \r\nСега украинската страна бърза да започне изтеглянето на войските в Петровское, считайки присъствието на въоръжените сили в близост до този град за последно препятствие за организирането на нова среща във \"нормандския формат\". Според условията, които бяха поставени по-рано от Киев, за да започне изтеглянето на войските в Петровское, там трябва да минат седем дни без нито един обстрел. Като референтен ден следва да се счита 28 октомври. Към 31 октомври уебсайтът на СММ на ОССЕ имаше доклади за първите три дни от този период. Според тях в района е имало автоматична стрелба. „На 29 октомври, патрулирайки на около 2 км северно от Петровское, екипът на  СММ е чул изстрели на около 2 до 4 км в югозападна посока“, се казва в доклада, публикуван на 30 октомври. \r\nМеждувременно надеждата, че процесът на изтегляне на войските ще започне на 4 ноември, изразява не само Владимир Зеленски, но и представители на ДНР. \r\nНаталия Никонорова, постоянният представител на самопровъзгласената република в Минската контактна група, заяви пред „Коммерсантъ“, че „на 2 ноември ще започне прилагането на графика.. Трябва да се отбележи, че по-рано всички членове на контактната група в Минск отказаха да дадат дата за началото на изтеглянето на войските в Петровское, като се позоваха на възможни провокации на противниците на този процес вътре в Украйна. \r\nУкраинският външен министър Вадим Пристайко написа в социалната мрежа „Туитър“: Изтеглянето на войски в Петровски е \"последната стъпка към провеждането на срещата на върха в Нормандския формат през ноември\". Както по-рано \"Коммерсантъ\" съобщи, в кабинета на президента Владимир Зеленски възлагат особени надежди в срещата на лидерите на четири страни - Руската федерация, Украйна, Франция и Германия. Сътрудниците на украинския лидер очакват руският президент Владимир Путин на лична среща да докладва при какви точно условия ще бъде готов да се откаже от подкрепата за самопровъзгласилите се народни републики. Междувременно главите на Франция и Германия ще кажат на каква помощ може да разчита Украйна. \r\nСъдейки по изявлението на  Зеленски, че изтеглянето на войските се извършва с цел организиране на „среща в Нормандския формат“, украинските власти все още имат големи надежди за тази среща на върха. \r\nПроектът на окончателния документ, който се планира да бъде приет на срещата на върха, вече е готов. Според информацията на „Коммерсантъ“, там са описани бъдещите задачи. Сред тях, с голяма степен на вероятност е изтеглянето на силите по цялата линия на контакт, както и вграждането в украинското законодателство на „формулата на Щайнмайер“ (тя беше предложена от министъра на външните работи на Германия, сега президент Франк-Валтер Щайнмайер и определя последователността от стъпки за изпълнение на споразуменията от Минск). \r\nПолитическите противници на Владимир Зеленски не разбират тази решителност на сегашното ръководство на Украйна. „Изтеглянето на войските по-скоро прилича на отстъпление на Украйна“, заяви Алексей Гончаренко, депутат от Върховната Рада на Украйна от Европейската партия за солидарност пред „Коммерсантъ“. „Зеленски директно казва, че изтеглянето на войските е искане на Путин за среща във„ нормандския формат “. По непознати за мен причини Зеленски има големи надежди за тази среща, така че той ще изпълни условието му. \" \r\nАлексей Гончаренко добави: „Не виждаме изтеглянето на войски от страна на Русия и сепаратистите. Всъщност това е едностранно изтегляне на войски от Украйна и това е нашата загуба на контрол над собствените ни територии.\" \r\n*** \r\n \r\n  Украински инженери от конструкторското бюро „Южное“ представиха противокорабната свръхзвукова ракета „Мълния“, която според създателите си е почти \"невъзможно да бъде свалена\", пише руското издание  ”Известия“ . \r\nДизайнерите показаха ракета на изложението \"Оръжие и сигурност 2019\". Те твърдят, че скоростта на „Мълния“ е около 2 000 – 2500 км/ч.  Ракетата ще бъде използвана от самолетите Су-27 и Су24М, които са в арсенала на украинските военновъздушни сили. Отбелязва се, че инсталацията им изисква минимално преоборудване на самолета. В допълнение, ракетите могат да бъдат оборудвани с високо експлозивни бойни глави. \r\nСпоред военния експерт Олег Жданов, днес в света практически няма военно оборудване, което да може да се защити от украинската ракета „Мълния“.  \r\nОтбелязва се, че ракетата може да се използва за противодействие на Черноморския флот на Руската федерация, както и на московската флотилия в Азовско море.", "date": "2019.11.04", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/11/04/2716006/hurriyet-turtsiya-e-posledna-pregrada-mezhdu-evropa-i-terorizma.html", "text": "Турция е последната стена между Европа и тероризма, заяви Министерството на отбраната на страната, цитирано от англоезичното издание на турския вестник  Hurriyet . \r\n„Турция защитава не само собствените си граници, но и границите на НАТО. Сигурността на Турция е сигурността на цяла Европа, включително и на НАТО “, се казва в изявление на Министерството. \r\n„Трябва да се знае, че Турция, като последната стена между Европа и тероризма, се бори с тероризма на фронтовата линия“, се добавя в изявлението. \r\nВ него се осъжда резолюцията на Камарата на представителите на САЩ, признаваща твърденията на Армения за събитията от 1915 г. и резолюцията на френския парламент относно операцията в Сирия в Турция. \r\n„Турция осъжда резолюцията на Камарата на представителите на САЩ, която призна т. нар. Арменски геноцид, без да взема предвид историческите факти и Френското национално събрание, което декларира подкрепа за терористичната организация Кюрдска работническа партия и нейния сирийски клон – Отрядите за народна самоотбрана, и я описва като съюзник и се надяваме, че тези исторически грешки ще бъдат коригирани скоро.\" \r\nВ него се казва, че резолюцията на САЩ за Армения и законопроектът за подкрепа на санкциите срещу Турция противоречат на споразумението между Анкара и Вашингтон, постигнато по отношение на Сирия и духа на НАТО. \r\nМинистерството заяви също, че резолюцията на френския парламент относно операцията на Турция в Сирия не е „нищо друго, освен опит за изкривяване на истината и скриването й от световното обществено мнение, особено от френските граждани“. \r\n \r\n  Юлиян Марков", "date": "2019.11.04", "title": "Hurriyet: Турция е последна преграда между Европа и тероризма"}
{"url": "http://www.focus-news.net/news/2019/11/04/2716004/??????%20??????%202019:%20???????%20????????%20??????%20?????????%20?????%20?%20??????%20????????.html", "text": "Димитър Стефанов, ИК печели кметското място в община Тутракан, сочат  данните при 100% обработени протоколи в ОИК . За него са гласували 66.54% или 4 734 души. Втори остава Нехат Кантаров от ДПС с 31.74% или 2 258  гласа. С \" не подкрепям никого\" са гласували1.71% или 122 гласа.", "date": "2019.11.04", "title": "Местни избори 2019: Димитър Стефанов печели кметското място в община Тутракан"}
{"url": "http://www.focus-news.net/news/2019/11/04/2716013/pre.html", "text": "Началото на предизборната кампания във Великобритания е централна тема на британския печат. \r\n*** \r\n \r\n  Премиерът на Великобритания Борис Джонсън заяви, че ако спечели изборите в страната, неговата партия ще успее да осъществи Брекзит за дни, пише евроскептичното издание  The Daily Express . \r\nПремиерът настоя, че ще успее да прокара сделката си за много малко време и ще осъществи Брекзит в рамките на дни.  \r\n„Ще подготвя Брекзит бързо. Бих казал на хората - гласувайте и ще получите Брекзит, той ще бъде готов много бързо и ще предотвратим още един безкраен период на несигурност и бавене“, заяви Джонсън.  \r\n„Махаме се – и ще го направим, ако съм достатъчно голям късметлия да се върна (на власт), и тогава ще имаме възможност не само да направим една голяма сделка за свободна търговия с Европейския съюз, но и да станем центъра на цял нов тласък за глобалната свободна търговия“, добави премиерът.  \r\nТой също така заяви, че веднага след като приключи Брекзит ще настъпи ново време на просперитет за Великобритания.  \r\nДжонсън призна, че е „внимателен“ що се отнася до обявяването на точна дата, след като депутатите в парламента, застъпващи се за оставане в структурите на ЕС гласуваха закон, според който премиерът трябваше да забави Брекзит и да го отложи за след обещаната дата от 31 октомври.  \r\nВсе пак ако депутатите се върнат в парламента до дни след изборите е възможно Брекзит да бъде осъществен достатъчно бързо, при мнозинство за торите, смята британското издание.  \r\nСпециална клауза в сделката на Джонсън за Брекзит позволява Великобритания да напусне ЕС и преди насрочената дата от 31 януари, на която Брюксел се съгласи.  \r\nДжонсън още изрази своето разочарование за това, че страната на практика е заложник на опозиционната Лейбъристка партия и депутатите, застъпващи се за оставане в ЕС.  \r\nТой настоя, че не съжалява, че е изключил от партията 21 консерватори, които подкрепиха приемането на закона за отсрочката.  \r\nДесет от тях все пак бяха приети обратно, след като изразиха своята подкрепа за сделката за Брекзит на премиера.  \r\n„Въпреки всичко, което (опозицията) казва, ние успяхме да направим сделка, и ако мога да кажа, това е фантастично споразумение. То ни позволява да си вземем обратно контрола над парите, границите и законите“, заяви Джонсън.  \r\n„Тя ни позволява да излезем от ЕС като единна Великобритания – Англия, Шотландия, Уелс и Северна Ирландия. Тя изпълнява всичко, което искахме“, добави министър-председателят. \r\n„Защо бихме (я преразглеждали)? Това е сделката, която ще работи, докато не постигнем споразумение за свободна търговия с ЕС“.  \r\nПо-рано Джонсън получи предложение от лидера на партия „Брекзит“ Найджъл Фараж за пакт с консерваторите, но премиерът отхвърли подобно предложение и заяви, че то не би проработило.  \r\n„Моето виждане е, че има само един начин да осъществим Брекзит (...) бързо и той е да се гласува за консерваторите“, каза Джонсън. \r\nСпоред него ако поддръжниците на Брекзит гласуват за друга партия, то това би създало риск на власт да се качи лидера на лейбъристите Джереми Корбин.  \r\nТой призна, че не е искал избори, но пред него не е имало друга възможност за ратифицирането на сделката за Брекзит.  \r\n*** \r\n \r\n  Премиерът на Великобритания Борис Джонсън заяви, че ще откаже искането на ръководителя на Шотландската народна партия (ШНП) Никола Стърджън за втори референдум за независимост, ако остане на поста министър-председател след изборите на 12 декември, пише вестник  The Scotsman . \r\nСтърджън от своя страна заяви, че той ще е принуден да се съгласи на референдум, ако ШНП спечелят изборите в Шотландия.  \r\nПремиерът настоя, че шотландците са знаели, че референдумът от 2014 г. е „един на поколение“ и „няма причина“ Великобритания да се връща назад.  \r\n„Не мисля, че хората в страната мислят, че референдумите са нещо много прекрасно за хармонията“, заяви Джонсън пред журналисти.  \r\n„Имахме един (референдум) през 2014 г. и на британците и шотландците им беше казано, че това е събитие, което се случва веднъж на поколение“, добави той. \r\nПопитан дали ще даде разрешение за провеждането на още един референдум ако стане премиер, той отговори отрицателно. \r\n„Не, няма, не искам да имаме такъв. Но не виждам причина да се връщаме към това“, каза Джонсън. \r\nПо-рано Стърджън заяви, че ще поиска от правителството да одобри референдум за независимостта на Шотландия пред края на година и заяви на предизборен митинг, че Единбург е на кръстопът.  \r\nСпоред нея Джонсън не вижда, че „много неща са се променили“ от 2014 г, включително Брекзит.  \r\n*** \r\n \r\n Борис Джонсън е изправен пред двойна заплаха , след като ново допитване показва, че лейбъристите се радват на увеличаване на подкрепата след началото на предизборната кампания, а партиите, които се застъпват за оставане в ЕС финализираха изборен пакт за получаване на максимален брой места, пише британският вестник  The Times . \r\nПроучване на YouGov, поръчано от вестника установи, че лейбъристите са добавили шест пункта между сряда и петък. Партията на Джереми Корбин вече събира 27%, 12 пункта зад торите, докато либералдемократите са загубили три пункта до едва 16%. \r\nКонсерваторите спечелиха три точки, отчасти защото подкрепата за Брекзит партията на Найджъл Фараж е спаднала почти наполовина – от  13% на 7%, от началото кампанията. \r\nВ опит да попречат на получаването на мнозинство на партията на Джонсън либералдемократите, „Плийд Къмру“ и Зелената партия са готови да сключат още във вторник пакт за спечелване на до 60 места в полза на оставането в ЕС. \r\nХодовете се координират от група, наречена „Обединени да останем\", която е подкрепена от милионера Джулиан Дънкертън. Той е заделил около 5 милиона паунда, за да координира дейностите срещу Брекзит на 50 места. \r\nПоредният признак на нервност на консерваторите е било предложението Найджъл Фарадж да получи място в Камарата на лордовете в  опит да го накарат да се откаже да издига кандидати на Брекзит партията срещу консерваторите.", "date": "2019.11.04", "title": "Преглед на основните теми в британския печат ( Агенция \"Фокус\")"}
{"url": "http://www.focus-news.net/news/2019/11/04/2716011/mestni-izbori-2019-po-niska-e-izbiratelnata-aktivnost-v-oblast-veliko-tarnovo-na-balotazha-sravneno-s-parvi-tur-obzor.html", "text": "Велико Търново. Към 20,15 ч. всички избирателни секции в област Велико Търново са приключили работа, предаде репортер на Радио „Фокус“-Велико Търново. Няма данни за възникнали сериозни проблеми и инциденти. Избирателната активност към 20.00 часа е по-ниска от тази на първи тур към същия час. \r\n42.83% е тя в община Горна Оряховица. Общият брой на избирателите е 40 184, а от тях са гласували 17 212 души. През миналата седмица процентът на гласувалите към този час беше 46.03% или 18 807 човека. През целия ден са подадени 3 жалби. \r\nБлизо 67% е избирателната активност в община Златарица. Общият брой на хората, които са гласували до момента е 2 500 човека, като право на това имат 3 699 души. За сравнение към същия час на първи тур правото си на вот бяха упражнили 66.64% или 2 467 от избирателите. През целия ден в ОИК-Златарица са постъпили общо 3 жалби. \r\n48.63% е избирателната активност в община Лясковец към 20.00 часа. Избирателите са 11 306, а от тях са гласували 5 498 души. През миналата седмица процент от на избирателите, упражнили правото си на вот, бе 54.41% или 6 154 души.През целия ден е подадена една жалба, която е счетена за неоснователна. \r\nРени АТАНАСОВА", "date": "2019.11.04", "title": "Местни избори 2019: По-ниска е избирателната активност в област Велико Търново на балотажа сравнено с първи тур (ОБЗОР)"}
{"url": "http://www.focus-news.net/news/2019/11/04/2716014/pregled-na-mezhdunarodnite-novini-do-6-chasa-agentsiya-fokus.html", "text": "Правителството на Венецуела обяви всички дипломати от Ел Салвадор в страната за „персона нон грата“  в отговор на експулсирането на дипломатическия си корпус от централно-американската страна, съобщи венецуелското външно министерство, цитирано от  TACC . \r\n\"Правителството на Боливарската република съобщава, че е взело решение да обяви всички членове на дипломатическия корпус на Ел Салвадор за „Персона нон грата“\", се казва в изявлението. \r\nСпоред външното министерство салвадорските дипломати трябва да напуснат Венецуела в рамките на 48 часа. \"Това решение беше взето в строго съответствие с принципа на реципрочност след безпрецедентна стъпка от правителството на Ел Салвадор, експулсирайки венецуелския дипломатически корпус, който беше надлежно акредитиран в страната\", се казва в съобщението на външното министерство. \r\nПо-рано правителството на Ел Салвадор съобщи, че предоставя на венецуелските дипломати 48 часа да напуснат страната. В изявление на правителството се отбелязва, че решението е взето поради факта, че властите на Централноамериканската република не признават Николас Мадуро за президент на Венецуела. \r\n*** \r\n \r\n Найджъл Фарадж, лидерът на новата британска Брекзит партия заяви, че няма да се кандидатира за изборите през следващия месец, избирайки вместо това да води кампания в цялата страна срещу сделката на премиера Борис Джонсън с ЕС, предава  Reuters \r\n„Дали да се кандидатирам в един район и да се опитвам да вляза в парламента или да служа на каузата по-добре, като премина надлъж и нашир  Обединеното кралство, поддържайки  600 кандидати, и реших, че последният курс е правилният.“ \r\nФарадж, заемащ твърда антиевропейска позиция, е бил кандидат за парламента седем пъти – все безуспешно, създаде тази година Брекзит партията и бързо спечели най-много гласове на европейските избори през май. \r\nНеговото решение, че партията ще се състезава във всички избирателни райони на 12 декември, се разглежда като потенциална пречка за премиера Борис Джонсън. \r\nТо също така създава рискове да се раздели вота на привържениците на Брекзит на изборите, които отново ще поставят едни срещу други тези, които искат да напуснат Европейския съюз, срещу тези, които искат да останат, повече от три години след като Великобритания гласува да напусне блока на референдум, коментира агенцията. \r\n*** \r\n \r\n Малък пожар е възникнал в задната част на японския правителствен самолет, който е превозвал премиера Шиндзо Абе към Тайланд, където ще се проведе срещата на страните от АСЕАН, пише японското англоезично издание  The Mainichi \r\nПожарът е започнал от фурна малко в задната част на новия „Боинг“ 777-300, когато членовете на екипажа приготвяха ястия по време на полет и е бил овладян незабавно от тях, като никой не е пострадал. Това не е довело до промяна в плана на полета, заявиха японски правителствени служители. \r\nАбе замина от летище Хнаеда в Токио за Тайланд, за да присъства на срещата на върха на страните от АСЕАН. \r\nСамолетът е въведен в експлоатация през април, като замени предишния правителствен самолет – „Боинг“ 747. \r\n***  \r\n \r\n Ръководителят на Централната избирателна комисия на Молдова Дорин Чимил съобщи на брифинг, че са регистрирани 52 нарушения по време на втория тур на местните избори, цитиран от  РИА Новости . \r\nВторият тур на изборите за местна власт се провежда в неделя във всички градове на Молдова. Гражданите на страната трябва да избират 384 кметове на градове и села. \r\nЗаместник-председателят на парламента от проруската Социалистическа партия Йон Чебан и лидерът на проевропейската партия Платформа \"Достойнство и истина\", победителят в предсрочните избори за кмет през 2018 г. Андрей Настасе, се състезават за кмет на Кишинев. В първия тур те спечелиха съответно  40,19% и 31,08 % от гласовете. \r\n\"Към 18 часа (времето съвпада с българското) гласуваха повече от 35% от гласоподавателите. До този момент органите на реда ни информираха за 52 нарушения или инциденти. С тях се занимава полицията\", каза Чимил. \r\nСред жалбите до ЦИК са съобщения за опит за подкуп на избиратели, дискриминация и нарушаване на личното избирателно право. Освен това в два случая ЦИК е информирана за незаконна агитация от наблюдатели. \r\n***  \r\n \r\n Руският президент Владимир Путин е заинтересован да проведе среща с лидерите на Федерална република Германия, Франция и Украйна в нормандския формат при срочна необходимост,  заяви говорителят на президента Дмитрий Песков по телевизионния канал \"Россия-1\", цитиран от  TACC . \r\n\"Президентът многократно заявява, включително на пресконференцията в Будапеща,  че той е готов за всякакви срещи. Той се интересува от продължаване на срещите на върха във нормандския формат, но очаква резултатите от подготовката и условията, които да доведат до спешната нужда от среща на лидерите на този формат,\" каза говорителят на президента. \r\nПрез октомври Песков заяви, че процесът на подготовка на срещата на върха на \"Нормандската четворка\" се усложнява от нови подходи и искания на \"една от страните\". Той не уточни за коя от четирите страни на този формат, който включва Русия, Германия, Франция и Украйна, става въпрос. \r\nТака нареченият нормандски формат на преговори за Украйна („Нормандската четворка“) съществува от юни 2014 г. Тогава, по време на честването на 70-годишнината от десанта на съюзниците в Нормандия, лидерите на Русия, Украйна, Франция и Германия за първи път обсъдиха уреждането на конфликта в Донбас. Оттогава се проведоха редица телефонни разговори и срещи на високо равнище, както и контакти на външните министри.  Последната среща на лидерите на \"Нормандската четворка\" се проведе през октомври 2016 г. в Берлин. \r\n***  \r\n \r\n Съединените щати може да не наложат мита върху вносните превозни средства по-късно този месец след провеждането на \"добри разговори\" с автомобилни производители в Европейския съюз, Япония и Корея, заяви американският министър на търговията Уилбър Рос в интервю, публикувано в неделя и цитирано от  Reuters . \r\nСАЩ трябва да решат до 14 ноември дали да налагат мита до 25% за превозни средства и части. Тарифите вече бяха отложени веднъж с шест месеца, а търговските експерти казват, че това може да се случи отново. \r\nМинистър Рос каза пред Bloomberg в интервю, че администрацията на Тръмп се надява да избегне налагането на мита след обсъждане на планове за капиталовложения с автомобилните производители. \r\n\"Ние имахме много добри разговори с нашите европейски приятели, с нашите японски приятели, с нашите корейски приятели и това са основните сектори за производство на автомобили\", каза Рос. \r\n„Надеждата ни е, че преговорите, които провеждахме с отделни компании относно техните планове за капиталовложения, ще дадат достатъчно плод, за да не е необходимо да се приложат изцяло митата, може дори да не е необходимо да бъдат наложени частични такива “, добави той. \r\n***  \r\n \r\n Бойци от така наречената Сирийска свободна армия (ССА), подкрепяни от Турция, обстрелваха конвой на американската армия, придвижващ се към Ирак, съобщи пред  репортери  ръководителят на Руския център за помирение на враждуващите страни в Сирия генерал-майор Юрий Боренков, цитиран от  TACC . \r\n\"По специалната линия за избягване на конфликти с американската страна беше получена информация, че на 3 ноември конвой от американски войски, движещ се по пътя М4 към границата с Ирак, на 6 км западно от селището Тел Тамер, е обстрелван от територията, контролирана от протурските бойци на Сирийската национална армия (ново име на ССА - ТАСС.) Няма пострадали \", каза Боренков. \r\n***  \r\n \r\n Екзитполовете не показват ясен победител в Кишинев, предава  Moldpres . \r\nКандидатът на социалистите Йон Чебан събира 37,1% от гласовете,а кандидатът на блока АКУМ Адриан Нъстасе – 37%  \r\nИзбирателна активност на втория тур в Кишинев е с 37,7%, което е повече в сравнение с първия тур, когато 36,03% от гласоподавателите взеха участие. Избирателната активност в страната на втория тур е 40,3%. \r\nСпоред Изборния кодекс, ако и двамата кандидати за кмет са получили еднакъв брой гласове, кандидатът с най-голям брой гласове в първия тур на избори се счита за избран.", "date": "2019.11.04", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/11/04/2716017/mestni-izbori-2019-hristo-grudev-pecheli-izborite-v-asenovgrad-s-5491-pri-100-obraboteni-protokoli.html", "text": "ГЕРБ поема управлението на община Асеновград в лицето на Христо Грудев, сочат окончателните данни от ЦИК, предаде репортер на  Радио \"Фокус\" - Пловдив . Д-р Грудев е спечелил 54.91% от гласовете на избирателите срещу досегашния кмет от БСП д-р Емил Караиванов, който събира 42.65%. Близо 3000 гласа не са достигнали на досегашния кмет да се задържи на поста си. Той се бореше за трети кметски мандат. \r\nИзборният ден в Асеновградска община премина при избирателна активност от едва 36.2%.  \r\nЦветана ТОНЧЕВА", "date": "2019.11.04", "title": "Местни избори 2019: Христо Грудев печели изборите в Асеновград с 54.91% при 100% обработени протоколи"}
{"url": "http://www.focus-news.net/news/2019/11/04/2716019/mestni-izbori-2019-atanas-balkanski-ot-gerb-pecheli-izborite-v-obshtina-saedinenie-s-5432-pri-100-obraboteni-protokoli.html", "text": "Атанас Балкански от ГЕРБ печели изборите в община Съединение, сочат окончателните данни от ЦИК при 100% обработени протоколи, предаде репортер на  Радио \"Фокус\" - Пловдив . Балкански печели изборите с резултат от 54.32% срещу опонента си Георги Руменов от Местна коалия АБВ Воля - 43.52%. \r\nАтанас Балкански ще управлява общината за втори мандат.  \r\nЦветана ТОНЧЕВА", "date": "2019.11.04", "title": "Местни избори 2019: Атанас Балкански от ГЕРБ печели изборите в община Съединение с 54.32% при 100% обработени протоколи"}
{"url": "http://www.focus-news.net/news/2019/11/04/2716008/dmitriy-peskov-prezidentat-putin-e-gotov-za-sreshta-v-normandskiya-format.html", "text": "Руският президент Владимир Путин е заинтересован да проведе среща с лидерите на Федерална република Германия, Франция и Украйна в нормандския формат при срочна необходимост,  заяви говорителят на президента Дмитрий Песков по телевизионния канал \"Россия-1\", цитиран от  TACC . \r\n\"Президентът многократно заявява, включително на пресконференцията в Будапеща,  че той е готов за всякакви срещи. Той се интересува от продължаване на срещите на върха във нормандския формат, но очаква резултатите от подготовката и условията, които да доведат до спешната нужда от среща на лидерите на този формат,\" каза говорителят на президента. \r\nПрез октомври Песков заяви, че процесът на подготовка на срещата на върха на \"Нормандската четворка\" се усложнява от нови подходи и искания на \"една от страните\". Той не уточни за коя от четирите страни на този формат, който включва Русия, Германия, Франция и Украйна, става въпрос. \r\nТака нареченият нормандски формат на преговори за Украйна („Нормандската четворка“) съществува от юни 2014 г. Тогава, по време на честването на 70-годишнината от десанта на съюзниците в Нормандия, лидерите на Русия, Украйна, Франция и Германия за първи път обсъдиха уреждането на конфликта в Донбас. Оттогава се проведоха редица телефонни разговори и срещи на високо равнище, както и контакти на външните министри.  Последната среща на лидерите на \"Нормандската четворка\" се проведе през октомври 2016 г. в Берлин. \r\n \r\n  Юлиян Марков", "date": "2019.11.04", "title": "Дмитрий Песков: Президентът Путин е готов за среща в нормандския формат"}
{"url": "http://www.focus-news.net/news/2019/11/04/2716015/mestni-izbori-2019-metin-latifov-ot-pp-gerb-pecheli-mestnite-izbori-v-selo-karageorgievo-obshtina-aytos.html", "text": "Метин Латифов от ПП ГЕРБ печели местните избори в село Карагеоргиево, община Айтос, при 100% обработени протоколи. Това съобщиха за  Радио \"Фокус\" - Бургас  от Общинска избирателна комисия-Айтос. Метин Латифов спечели изборите на втори тур с подкрепа от 338 гласа (49.71%). Близък е резултатът и на неговия опонент - Зюмбюл Ахмед от ДПС, за когото са гласували само двама души по-малко - 336 гласа (49.41%). Посочените резултатите са при 100 % обработени протоколи. \r\nМария ПОПЧЕВА", "date": "2019.11.04", "title": "Местни избори 2019: Метин Латифов от ПП ГЕРБ печели местните избори в село Карагеоргиево, община Айтос"}
{"url": "http://www.focus-news.net/news/2019/11/04/2716022/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост 2“ трафикът е интензивен на изход за леки и товарни автомобили. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове. \r\nПоради ниското ниво на река Дунав фериботната платформа, обслужваща фериботната връзка Оряхово – Бекет, е преустановила работа.", "date": "2019.11.04", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/11/04/2716016/mestni-izbori-2019-zdravko-dimitrov-ot-gerb-pecheli-izborite-v-plovdiv-s-5732-pri-100-obraboteni-protokoli.html", "text": "Здравко Димитров от ГЕРБ печели изборите в Пловдив при 100% обработени протоколи, предаде репортер на  Радио \"Фокус\" - Пловдив . Той събира 57.32% от гласовете на избирателите срещу неговият опонент в балотажа Славчо Атанасов, от НФСБ - 38.10%. 3 747 пловдивчани посочват, че не подкрепят никого. \r\nИзборният ден в областния град премина при ниска избирателна активност - едва 23.74% и получени около 12 незначителни сигнала за нарушения, които са се оказали несъществени, по информация от ОИК. \r\nВ залата на Панаира при предаването на протоколите в ОИК припадна член на една от комисиите, което наложи да бъде прекратена работата на комисията за доста време, което забави обработването на резултатите. \r\nГЕРБ печели и всики райони в Пловдив. В „Северен“ за техния кандидат Стоян Алексиев са гласували 63.57%, или 7867 души, а за опонента му д-р Атанас Баташки от БСП – 28.40%, или 3515. \r\nВ „Западен“ Димитър Колев от ГЕРБ получава 62.10%, или 5707 избиратели, а Десислава Йорданова от БСП – 29.96%, или 2753 души. \r\nВ „Централен“ Георги Стаменов от ГЕРБ е подкрепен от 54.93%, или 11 157 души, а Георги Титюков от Кауза Пловдив – 36.95%, или 7505. \r\nВ „Източен“ Иван Стоянов от ГЕРБ има 60.84%, или 4 599 пловдивчани, а Илия Матаков от ЗС „Александър Стамболийски“ -30.82%, или 2 330. \r\nВ „Южен“ за Костадин Язов от ГЕРБ са гласували 47.77%, или 8 849 избиратели, а за Борислав Инчев от НФСБ-ВМРО- 46.11%, или 8 541 пловдивчани. \r\nЦветана ТОНЧЕВА", "date": "2019.11.04", "title": "Местни избори 2019: Здравко Димитров от ГЕРБ печели изборите в Пловдив с 57.32% при 100% обработени протоколи"}
{"url": "http://www.focus-news.net/news/2019/11/04/2716007/reuters-naydzhal-faradzh-nyama-da-se-kandidatira-na-sledvashtite-izbori.html", "text": "Найджъл Фарадж, лидерът на новата британска Брекзит партия заяви, че няма да се кандидатира за изборите през следващия месец, избирайки вместо това да води кампания в цялата страна срещу сделката на премиера Борис Джонсън с ЕС, предава  Reuters \r\n„Дали да се кандидатирам в един район и да се опитвам да вляза в парламента или да служа на каузата по-добре, като премина надлъж и нашир  Обединеното кралство, поддържайки  600 кандидати, и реших, че последният курс е правилният.“ \r\nФарадж, заемащ твърда антиевропейска позиция, е бил кандидат за парламента седем пъти – все безуспешно, създаде тази година Брекзит партията и бързо спечели най-много гласове на европейските избори през май. \r\nНеговото решение, че партията ще се състезава във всички избирателни райони на 12 декември, се разглежда като потенциална пречка за премиера Борис Джонсън. \r\nТо също така създава рискове да се раздели вота на привържениците на Брекзит на изборите, които отново ще поставят едни срещу други тези, които искат да напуснат Европейския съюз, срещу тези, които искат да останат, повече от три години след като Великобритания гласува да напусне блока на референдум, коментира агенцията. \r\n \r\n  Юлиян Марков", "date": "2019.11.04", "title": "Reuters: Найджъл Фарадж няма да се кандидатира на следващите избори"}
{"url": "http://www.focus-news.net/news/2019/11/04/2716025/predstoyashti-sabitiya-v-stranata-za-4-noemvri-agentsiya-fokus.html", "text": "*** \r\n \r\nОт 19.30 часа в Софийската опера и балет президентът Румен Радев ще връчи наградата на конкурса „Мениджър на годината“. \r\n \r\n*** \r\n \r\nОт  10.00 часа ПП АБВ ще дадат пресконференция в централата на партията на улица „Врабча“ 23. \r\n \r\n*** \r\n \r\nОт 9.30 часа Софийски градски съд ще заседава по делото срещу 6 лекари, обвинени за смъртта на родилка. \r\n \r\n*** \r\n \r\nОт 11.00 часа в УМБАЛНП  „Св. Наум“ на ул. „Д-р Любен Русев“ 1 ще се проведе пресконференция на тема „Национална програма за контрол над паркинсоновата болест“. \r\n \r\n \r\n*** \r\n \r\nОт 11.00 часа в зала „Риби” на Националния природонаучен музей при БАН ще бъде представена нова експозиция с материали от XXVII Българска антарктическа експедиция. \r\n \r\n*** \r\n \r\nОт 17.00 часа в зала „Марин Дринов“ - Големия салон на БАН, ще се състои церемония за честване на 70 години от създаването на Института за икономически изследвания при Българската академия на науките. \r\n \r\n*** \r\n \r\nОт 18.00 часа в Националната библиотека „Св. св. Кирил и Методий“ ще бъде открита изложбата „Оценката за Шоу“, посветена на ирландския драматург и писател Джордж Бърнард Шоу. \r\n \r\n*** \r\n \r\nОт 18.30 часа в Галерия за съвременно изкуство ще бъде открита изложба с композитна фотография на Иво Малинов. \r\n \r\n*** \r\n \r\nОт 19.00 часа в Театър „Азарян“ ще бъде представен спектакълът „Нарцис и Ехо”. \r\n \r\n*** \r\n \r\nОт 17.30 часа литературен клуб „Орфей” при читалище „Св. преп. Паисий Хилендарски“ ще представи литературно-поетичен спектакъл  „Любов сред пламъци“. \r\n \r\n*** \r\n \r\nОт 19.00 часа в Големия читалищен салон на читалище „Н. Вапцаров“ ще се проведе концерт, посветен на народните будители. \r\n \r\n*** \r\n \r\nОт 18.00 часа в зала \"Георги Баев\" на Културен център \"Морско казино\" ще бъде открита фото изложба на популярния холандски фотограф Марсел Фенс. \r\n \r\n*** \r\n \r\nОт 18.00 часа в Културен център „Морско казино” ще бъде открита изложбата „Алжир: по стъпките на римляните“.  \r\n \r\n \r\n*** \r\n \r\nОт 17.30 часа в читалнята на РНБ\"П.Р.Славейков\" ще бъде представена книгата \"Вкусът на времето\", със съставители Павлина Владева и арх. Донка Колева. \r\n \r\n \r\n*** \r\n \r\nОт 9.30 часа и от 10.30 часа в Детска градина №12 и Детска градина №18 ще бъде представен спектакълът „Мечо Пух“ на Държавен куклен театър – Русе. \r\n \r\n*** \r\n \r\nОт 11.00 часа в Регионална библиотека „Дора Габе” ще бъде представена детската книжка „Аз съм Гунчо” на Христо Милев. \r\n \r\n \r\n*** \r\n \r\nОт 12.00 часа в залата на Възрожденското училище ще се проведе пресконференция по повод постигнатите резултати по проект „Изграждане на център за работа с деца на улицата”. \r\n \r\n \r\n*** \r\n \r\nОт 15.00 часа в село Трекляно ще се състои първото заседание на новоизбрания Общинския съвет. \r\n \r\n*** \r\n \r\nОт 10.30 часа в ,,Мания тауър\" ще бъде открита изложбата ,,Светът през фотообектива-Плевен 2019“. \r\n \r\n*** \r\n \r\nОт 9.00 часа в зала 1 на Апелативния съд ще се проведе заседание по протест на Окръжна прокуратура и жалби на двамата подсъдими по дело за опит за убийство в Пловдив.  \r\n \r\n*** \r\n \r\nОт 10.00 часа в зала 10 на Окръжния съд ще се проведе заседание по делото срещу 5-ма мъже, обвинени за кражба на голямо количество цигари и пари на стойност над 41 000 лв. \r\n \r\n*** \r\n \r\nОт 11.00 часа в зала 1 на Апелативния съд ще се проведе заседание по протест на Окръжна прокуратура – Хасково срещу присъдата на мъж, осъден за трафик на суров морфин на обща стойност над  5.7 милиона лева. \r\n \r\n*** \r\n \r\nОт 13.30 часа в зала 1 на Апелативния съд ще се проведе заседание по протест на Окръжна прокуратура – Хасково и по жалби от подсъдимите срещу присъда за контрабанда на 103 килограма хероин през ГКПП „Капитан Андреево“. \r\n \r\n*** \r\n \r\nОт 18.30 часа в Дома на културата „Борис Христов“ на ул. „Гладстон“ 15 ще бъде открита традиционната кураторска изложба „15X5“. \r\n \r\n*** \r\n \r\nОт 12.30 часа в Историческия музей ще се проведе Средновековна работилница. В нея ще се включат ученици от Математическа гимназия „Баба Тонка“ в Русе. Акцентът в занятието попада върху Археологическия резерват Средновековен град Червен.", "date": "2019.11.04", "title": "Предстоящи събития в страната за 4 ноември (Агенция „Фокус“)"}
{"url": "http://www.focus-news.net/news/2019/11/04/2716023/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nПрез следващото денонощие времето ще е динамично. През нощта вятърът от юг-югозапад ще се усили. Облачността ще е разкъсана, значителна над Рило-Родопската област и на отделни места там ще превали дъжд. Минималните температури ще са от 5-6° на места в крайните северозападни райони и котловините защитени от вятъра, до 14-15° по морския бряг. През деня ще е ветровито с умерен, в Източна България и на места северно от планините - силен и поривист юг-югозападен вятър. Вечерта вятърът в Западна България ще отслабне и ще се ориентира от запад. Предимно значителна ще е облачността над югозападната половина от страната и главно в планинските райони ще има валежи от дъжд. В Североизточна България ще има повече слънчеви часове. Температурите ще се повишат и максималните ще са предимно между 18° и 23°, на места в Централна Северна България до 25-27°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“: \r\nОбласт София: \r\nДвижението в посока Бургас от км 14+270 до км 20+660 е ограничено поради ремонтно-възстановителни дейности на виадукти при км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г.; \r\nДвижението при км 42+380 в района на Ихтиман се осъществява с повишено внимание в двете посоки поради оборудване на електронна система за ползване на републиканската пътна мрежа. Срок до 05.11.2019 г. \r\nОбласт Пазарджик: \r\nДвижението в участъка от км 82+260 до км 83+525 се посока София се осъществява в една лента поради оборудване на автоматични устройства записващи пътния трафик при км 82+260. Срок до 04.11.2019 г. \r\n \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“: \r\nОбласт София: \r\nДвижението по АМ „Хемус“ при Правец /км 51+400/ се осъществява с повишено внимание поетапно и в двете посоки /платна/, поради оборудване на електронна система за ползване на републиканската пътна мрежа. Срок 05.11.2019 г. /от 09:00 до 18:00 часа/. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тонасамо в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.11.2019г; \r\n \r\nАМ „Марица“:няма ограничения. \r\n \r\nАМ „Черно море“:няма ограничения. \r\n \r\nАМ „Струма“: \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.; \r\n- „Твърдишки“ - забранен за МПС над10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково–Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.; \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено.Срок до 29.09.2020 г. \r\nОбласт Перник: \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.Срок до 01.01.2020 г.; \r\nДвижението в участъка(с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението по пътПравец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движениена МПС над 12 т. \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Търговище:  \r\nДвижениетов участъка Търговище – опорен пунктБелокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.05.2020 г. \r\nДвижение с повишено внимание по път  I-4 с. Моравица – гр. Антоново при км 175+760, поради монтаж на стационарна контролна единица на електронна система за събиране на таксите. Строителни и монтажни работи ще се извършва без отбиване на движението за периода от 04.11.2019г. до 07.11.2019г. от 09:00ч. до 18:00 ч. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София:  \r\nДвижението по път І-6 Мирково – Златица при Челопеч при км 189+680 се осъществява с повишено внимание поетапно и в двете посоки, поради оборудване на електронна система за ползване на републиканската пътна мрежа. Срок 04.11.2019 г.  \r\n \r\n-път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:няма ограничения. \r\n \r\n-път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПСпоради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Срок до 30.11.2019 г.  \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности:няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:няма ограничения. \r\n \r\nОПУ-Варна: \r\nВременно са въведени следните ограничения за движение на МПС:няма ограничения. \r\nРемонтни дейности:няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш.Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 29.11.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 29.11.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 29.11.2019 г. \r\n \r\nОПУ-Видин: \r\nВременно са въведени следните ограничения за движение на МПС: \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.11.2019 г. \r\nРемонтни дейности:няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11:Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т.поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11граница с област Плевен. Срок 31.12.2019 г.; \r\nПът ІІІ-161:Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308:Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:няма ограничения. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, прикм 46+800 по общински път до III–403 в с.Малки Вършец.  \r\nПът III-3011:Движението по път III-3011 Крамолин – В. Търново от км 22+129 до км 28+380 е ограничено за МПС над 10 т.поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово.Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 30.11.2019 г.; \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно.Срок до 30.11.2019 г.; \r\nРемонтни дейности: \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПСнад 12 т.  \r\nОбходен маршрут:по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.Срок до 31.12.2019 г. \r\nРемонтни дейности:няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут: \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом–Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове –Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено завсички МПС поради пропадане на участък от пътното тяло.  \r\nОбходен маршрут:по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно.Срок до 20.12.2019 г. \r\nРемонтни дейности:няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут:гр. Пазарджик, път I-8с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля.Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\nПът II-37:Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 29.11.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 29.11.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до08.11.2019 г.; \r\nПът III-843: Движението по път III-843 с. Сърница – гр. Доспат от км 45+500 до км 47+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД.Срок до 18.12.2019 г.; \r\nПът ІІІ-637: Движението по пътІІІ-637 от с. Мрамор до разклон за с. Лева река е ограничено за МПС над 10 т.Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63:Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът ІІІ-603: Движението по път ІІІ-603 Радомир – Копаница – Косача от км 0+800 до км 8+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 05.11.2019 г.; \r\nПът III-623: Движението по път III-623 Калотинци – Реянци от км 55+000 до 62+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 04.11.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301край регулация с. Козар Белене – начало регулация гр. Левски от км 1+750до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограниченоза транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограниченоза транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градинав района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут.Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с.Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г.; \r\nПът ІІІ-1307: Движението по път III-1307 Староселци – Ставерци от км 10+000 до км 13+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.11.2019 г.; \r\nПът ІІІ-3501: Движението по път III-3501 Каменец – Одърне от км 24+000 до км 29+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 06.11.2019 г.; \r\nПът ІІІ-3404: Движението по път III-3404 Дебово – Любеново от км 4+000 до км 7+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомайпри км 6+832 в района на мост над р. Марицае ограничено за МПС над 5 т.поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПСнад 12 т.поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606:Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 01.12.2019 г.; \r\nПът III-8611: Движението по път III-8611 Белица – Загражден–Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС.Срок целогодишно. \r\nРемонтни дейности: \r\nПът II-64: Движението по път II-64 Пловдив – Карловоот км 48+275 до км 49+250 се осъществява в платното посока Карлово поради ремонтни дейностив района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса.Алтернативен маршрут за движение по пътII-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: \r\nПът III-2102: Движението по път III-2102 граница с Област Русе – с. Юпер от км 15+000 до км 18+545 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.11.2019 г. \r\n \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т.порадикомпрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч.Срок до 07.01.2020 г. \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 11.11.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 11.11.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 11.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с.Чубра – с.Пъдарево е ограничено за МПС над 12 т.поради намалена носимоспособност на пътното тяло в участъка на област Бургас.Срок до 30.11.2019 г. \r\nРемонтни дейности:няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683:Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.Срок до 30.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81:Движението по път ІІ-81 Монтана – София през проход „Петрохан“е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до31.03.2020 г.; \r\nПът II-81: Движението по път II-81 София – Бучин проход при Костинброд от км 6+520 до км 7+100 е ограничено за МПС над 12 т.поради ремонтни дейности на асфалтовата настилка.  \r\nОбходен маршрут: през уличната мрежа на Костинброд, като се регулира с пътни знаци и светофарна уредба. Срок до 08.11.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176е ограничено за товарни МПС над 10 т. в двете посоки.Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 еограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово,път I-3 Джурово – Ябланицаграница област Ловеч,път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проходпът III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София –Бучин проход при Костинброд от км 6+520 до км 7+100 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 08.11.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПътIII-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено заМПС над 3.5 т.Срок до 20.12.2019 г. \r\nРемонтни дейности: \r\nПът III-554:Движението по път III-554 Раднево – Гълъбово от км 20+000 до км 47+400се осъществява в една лента поради ремонтни дейности на асфалтова настилка. Участъкът е сигнализиран с пътни знаци. Срок до 05.11.2019 г. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009:Движението на МПС над 12 т.по път III-5009 Козлец – Кърджали от км 0+000 до км 26+080 e ограничено.Срок до 31.12.2019 г.; \r\nРемонтни дейности:няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731:Движението по път III-731 Радко Димитриево – Друмевоe ограничено за МПС над 10 т.поради свлачищни процеси.  \r\nОбходен маршрут: Шумен – Овчарово – Друмево.Срок до 01.04.2020 г. \r\nРемонтни дейности:няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС:няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 15.11.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново;път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.11.04", "title": "Актуална пътна обстановка"}
{"url": "http://www.focus-news.net/news/2019/11/04/2716026/nimh-dnes-shte-e-vetrovito-a-nad-yugozapadna-balgariya-sa-vazmozhni-valezhi-ot-dazhd.html", "text": "Днес ще е ветровито с умерен, в Източна България и на места северно от планините - силен и поривист вятър от юг-югозапад. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Вечерта в Западна България вятърът ще отслабне и ще се ориентира от запад. Над югозападната половина от страната облачността ще е предимно значителна и на места ще има валежи от дъжд. В Североизточна България ще има повече слънчеви часове. Температурите ще се повишат и максималните ще са предимно между 18° и 23°, на места в Централна Северна България - до 25-27°. Атмосферното налягане продължава да се понижава и в края на деня вече ще е значително по-ниско от средното за ноември. \r\nПо Черноморието ще е ветровито с умерен и силен юг-югозападен вятър. Облачността ще е променлива, често намаляваща до слънчево. Валежи не се очакват. Максимални температури между 20° и 23°. Температурата на морската вода е около 17°. Вълнението на морето ще се усили и ще е 3-4 бала. \r\nНад Рило-Родпския масив облачността ще е по-често значителна с валежи главно в часовете около и след обяд, по-значителни в южните райони, където е възможно и да прегърми. През деня ще превали и в западните части на Стара планина, а по-късно вечерта и в централните и източните й райони. Ще е ветровито със силен, по откритите части и бурен югозападен вятър. Максимална температура на височина 1200 метра – около 15°, на 2000 метра – около 8°.", "date": "2019.11.04", "title": "НИМХ: Днес ще е ветровито, а над Югозападна България са възможни валежи от дъжд"}
{"url": "http://www.focus-news.net/news/2019/11/04/2716028/prezidentat-rumen-radev-shte-vrachi-nagradata-na-konkursa-menidzhar-na-godinata.html", "text": "От 19.30 часа на церемония в Софийската опера и балет президентът Румен Радев ще връчи наградата на дванадесетото издание на конкурса „Мениджър на годината“. Това съобщиха от  Прессекретариата на държавния глава .", "date": "2019.11.04", "title": "Президентът Румен Радев ще връчи наградата на конкурса „Мениджър на годината“"}
{"url": "http://www.focus-news.net/news/2019/11/04/2716377/ivan-neykov-bitsp-3-mlrd-lv-ot-srebarniya-fond-stoyat-zaklyucheni-v-bnb-bez-da-badat-izpolzvani-za-razvitie-na-ikonomikata.html", "text": "3 млрд. лв от „Сребърния фонд“ стоят заключени в БНБ без да бъдат използвани за развитие на икономиката. Това каза за предаването  „Това е България“  на  Радио „Фокус“  бившият социален министър и директор на Балканския институт по труда и социалната политика Иван Нейков. Според него фондът не бива да бъде използван за запълване на дупки в пенсионното осигуряване.„Все още не сме стигнали до онзи момент, при който осигурителната система и то солидарната - първият стълб ще бъде в много тежка ситуация. Вероятно това ще бъде някъде след около 20 години и тогава ще ни трябва ресурса на Сребърния фонд“, обясни директорът на Балканския институт по труда и социалната политика. \r\nИван Нейков каза още, че не бива да се допуска Националният осигурителен институт да бъде използван за социално подпомагане. \r\n \r\nЦоня СЪБЧЕВА", "date": "2019.11.04", "title": "Иван Нейков, БИТСП: 3 млрд. лв от „Сребърния фонд“ стоят заключени в БНБ без да бъдат използвани за развитие на икономиката"}
{"url": "http://www.focus-news.net/news/2019/11/04/2716018/mestni-izbori-2019-penka-ganeva-ot-gerb-pecheli-izborite-v-hisarya-s-5079-pri-100-obraboteni-protokoli.html", "text": "Пенка Ганева от ГЕРБ поема отново Община Хисаря, сочат окончателните данни от ЦИК при 100% обработени протоколи, предаде репортер на  Радио \"Фокус\" - Пловдив . Пенка Ганева печели балотажа за кмет на община Хисаря с резултат от 50.79% срещу опонента си от БСП Ива Вълчева - 47.41%. \r\nПенка Ганева управляваше общината преди един мандат и сега се завръща начело отново. \r\nЦветана ТОНЧЕВА", "date": "2019.11.04", "title": "Местни избори 2019: Пенка Ганева от ГЕРБ печели изборите в Хисаря с 50.79% при 100% обработени протоколи"}
{"url": "http://www.focus-news.net/news/2019/11/04/2716020/mestni-izbori-2019-deyan-doynov-pecheli-izborite-v-sopot-s-5845-pri-100-obraboteni-protokoli.html", "text": "Досегашният кмет на Сопот Деян Дойнов от Местна коалиция Воля - Земеделски съюз \"Александър Стамболийски\" остава на поста си, сочат окончателните данни от ЦИК при 100% обработени протоколи, предаде репортер на  Радио \"Фокус\" - Пловдив . На балотаж с него се яви кандидатът на ГЕРБ Георги Григоров. Дойнов е спечелил 58.45% от гласовете на избирателите в общината, а Григоров - 40.41%.  \r\nИзбирателната активност в Сопот бе 50.03 %.  \r\nПри предишните избори Дойнов бе кандидатът на БСП за кмет, но общинската организация го изключи от редиците си. Политическото доверие към Дойнов като кмет било свалено от общинския съвет на БСП след обсъждане на фактическото състояние на общината. \r\nЦветана ТОНЧЕВА", "date": "2019.11.04", "title": "Местни избори 2019: Деян Дойнов печели изборите в Сопот с 58.45% при 100% обработени протоколи"}
{"url": "http://www.focus-news.net/news/2019/11/04/2716030/mestni-izbori-2019-mariya-belcheva-ot-gerb-pecheli-izborite-v-obshtina-kuklen-pri-100-obraboteni-protokoli.html", "text": "Мария Белчева от ГЕРБ остава кмет на община Куклен, сочат окончателните данни от ЦИК 100% обработени протоколи, предаде репортер на  Радио \"Фокус\" - Пловдив . На балотажа тя е спечелила 65.46 % от гласовете на избирателите срещу опонента и от ДПС Тефика Реджебова, която е събрала 32.45%. Изборният ден приключи с 43.12% избирателна активност, а 2.09% от избирателите не подкрепиха никого.  \r\nМария Белчева ще управлява община Куклен за втори мандат.  \r\nЦветана ТОНЧЕВА", "date": "2019.11.04", "title": "Местни избори 2019: Мария Белчева от ГЕРБ печели изборите в община Куклен при 100% обработени протоколи"}
{"url": "http://www.focus-news.net/news/2019/11/04/2716029/mestni-izbori-2019-rumen-tomov-pecheli-izborite-za-kmet-na-obshtina-blagoevgrad-s-5661-pri-100-obraboteni-protokoli.html", "text": "Независимият кандидат Румен Томов печели изборите за кмет на Община Благоевград с 56.61% при 100% обработени протоколи, предаде репортер на  Радио \"Фокус\" - Пирин . Д-р Атанас Камбитов, кандидат на ПП ГЕРБ, който бе кмет през последните 8 години е получил подкрепа на 40.98%.  \r\nВ село Церово Лефтер Едипов ще бъде кмет, тъй като е получил подкрепата на 50.78%. Втори остава Иван Саков с 46.98%. \r\nЛивия НИНОВА", "date": "2019.11.04", "title": "Местни избори 2019: Румен Томов печели изборите за кмет на Община Благоевград с 56.61% при 100% обработени протоколи"}
{"url": "http://www.focus-news.net/news/2019/11/04/2716021/mestni-izbori-2019-nikolay-mitkov-ot-bsp-pecheli-izborite-za-kmet-na-obshtina-parvomay-pri-100-obraboteni-protokoli.html", "text": "Николай Митков от БСП печели изборите за кмет на община Първомай, сочат окончателните данни от ЦИК при 100% обработени протоколи, предаде репортер на  Радио \"Фокус\" - Пловдив . Митков спечели 55.65% от гласовете на избирателите в битката срещу настоящия и дългогодишен кмет на общината Ангел Папазов, от Социалдемократическа партия - 41.62%.  \r\nИзборният процес в общината премина при избирателна активност от 40.89%. \r\nЦветана ТОНЧЕВА", "date": "2019.11.04", "title": "Местни избори 2019: Николай Митков от БСП печели изборите за кмет на община Първомай при 100% обработени протоколи"}
{"url": "http://www.focus-news.net/news/2019/11/04/2716034/mestni-izbori-2019-yordan-yordanov-pecheli-vtoriya-tur-na-mestnite-izbori-v-dobrich-s-6654-pri-obraboteni-100-protokoli.html", "text": "Досегашният кмет Йордан Йорданов от Местна коалиция ДБГ (ДБГ, НДСВ, ССД, ГН) печели втория тур на местните избори в Добрич с 66.54% при обработени 100% СИК протоколи. За него са гласували 18 898 избиратели, предаде кореспондент на  Радио „Фокус” – Варна . Опонентът му Надежда Петкова от Местна коалиция ГЕРБ (СДС) е събрала 31.97% от гласовете на 9 079 избиратели. С „Не подкрепям никого“ са гласували 423 избиратели - 1.49%. Данните са към 5,00 часа на 4 ноември. Изборният ден в Добрич приключи с активност на вота 36,55 %.  \r\nЖулиета НИКОЛОВА", "date": "2019.11.04", "title": "Местни избори 2019: Йордан Йорданов печели втория тур на местните избори в Добрич с 66.54% при обработени 100% протоколи"}
{"url": "http://www.focus-news.net/news/2019/11/04/2716033/mestni-izbori-2019-marian-tsonev-ot-dps-pecheli-izborite-v-gurkovo-s-4979-pri-100-obraboteni-protokoli.html", "text": "Мариан Цонев от ДПС печели изборите в община Гурково с 49.79% при 100% обработени протоколи в ОИК – Гурково, предаде кореспондент на  Радио „Фокус“ . Иван Иванов от ПП ГЕРБ има 49.19%.  \r\nНа територията на общината бяха разкрити 9 секции.  \r\nВтори тур на изборите за кмет на кметство се проведе в едно от населените места на община Гурково – село Конаре. При 100% обработени протоколи Радостина Добрева от ПП ГЕРБ има 50.61% от гласовете на избирателите, а Стефан Азманов от Политическо движение Социалдемократи – 46.15% \r\nСлавяна ГАЙДАРОВА", "date": "2019.11.04", "title": "Местни избори 2019: Мариан Цонев от ДПС печели изборите в Гурково с 49.79% при 100% обработени протоколи"}
{"url": "http://www.focus-news.net/news/2019/11/04/2716035/sport-lyuis-hamiltan-s-shesta-svetovna-titla-vav-formula-1.html", "text": "Голямата звезда на Мерцедес Люис Хамилтън спечели световната титла в Гран При на САЩ и влезе в историята на Формула 1 като шесткратен световен шампион. Британецът изпревари Хуан Мануел Фанджо и вече изостава само от легендата на спорта – седемкратния шампион Михаел Шумахер. Люис остана втори на пистата в Остин, Тексас, но това му бе предостатъчно да грабне титлата два старта преди финала на шампионата. Победата спечели съотборникът на шампиона в Мерцедес Валтери Ботас. Трети на почетната стълбичка се качи Макс Верстапен.", "date": "2019.11.04", "title": "Спорт: Люис Хамилтън с шеста световна титла във Формула 1"}
{"url": "http://www.focus-news.net/news/2019/11/04/2716036/mestni-izbori-2019-mustafa-karadaya-dps-prizovava-i-gerb-da-zashtitim-demokratsiyata-a-ako-borisov-ne-doyde-pri-prezidenta-shte-se-proiznesem.html", "text": "Мустафа Карадайъ, председател на ДПС, отговаря на  въпроси на Илиана Беновска  след приключването на изборния ден на втория тур на местните избори от 3 ноември 2019 г. \r\nИлиана Беновска: Вие казвате, г-н Карадайъ, че има много нарушения, принуда, и в сферата на обикновените хора, и в бизнес средите. Веднага идва резонният въпрос – сигнализирали ли сте съответните институции и ако не сте – ще го направите ли? Вторият ми въпрос – по-големи ли надежди имахте за спечелване на кметски места и общински съветници от това, което постигнахте? Третият ми въпрос е най-важният – казахте, че сте довели демокрацията, вие ДПС, в България, аз ще надградя – вие създадохте една нова нация, обединихте двата етноса – българския и турския. Как ще довършите започнатото, ако наистина вие желаете да има демокрация и мир в тази държава. Нека да не се ограничаваме само в общи приказки, искам конкретика, моля! \r\nМустафа Карадайъ: Много въпроси, първо за многото нарушения, в повечето случаи сме сезирали, за конкретиката сигурно ще направим и други изявления, защото са много нарушенията. \r\nИлиана Беновска: Ще ни запознаете ли с отчет? \r\nМустафа Карадайъ: Конкретните нарушения, които току що казах, че има регистрирани кандидати, които не отговарят на законовите изисквания, самите кандидати. Извън законовите изисквания пък има регистрирани кандидати и някои от членовете на комисиите, някои комисии, основно визирам управляващите, имаха поведението, че са над закона, над държавата. \r\nИлиана Беновска: Регистрирани кандидати на ГЕРБ? \r\nМустафа Карадайъ: Казах, ние проведохме над 200 срещи ... \r\nИлина Беновска: Момент, ще ни дадете ли отчет кого сте сезирали? \r\nМустафа Карадайъ: Трябва да съберем информацията, в момента искате за 265 общини, за 1968 кметства, за 5122 съветници конкретна информация, нали не очаквате, иначе трябва до утре сутринта да го правим. \r\nИлиана Беновска: Не очаквам днес, но ще дадете? \r\nМустафа Карадайъ: Ние при всички случаи с една основна част от нарушенията ще продължим да се занимаваме и след изборите, защото ние докарахме демокрацията, имаме това самочувствие, ние имаме мисията да сме защитници на демокрацията в нашата страна! Дали сме очаквали по-големи изборни резултати, честно да Ви призная решението на Централния съвет на ДПС е изпълнено. За съжаление тук трябва да призная, че освен, че сме спечелили много повече в сравнение с предишни избори, имаме и неизпълнени задачи, които според нас би трябвало да сме ги изпълнили. \r\nИлиана Беновска: Какво? \r\nМустафа Карадайъ: Давам Ви конкретни примери, загубихме община Сунгурларе, където кметът беше от ДПС. Хитрино, Никола Козлево и Дулово не успяхме да си ги върнем. Имаме още несвършена работа, това е съдържанието на Вашия въпрос. За демокрацията – да, отговорих. Ние от ДПС имаме за мисия да сме защитници на демокрацията, на целостта на страната, на мира, на сигурността и стабилността в нашата родина. И затова нашият призив тази вечер е не само към ДПС, а и към всички свободни и активни граждани в страната! \r\nИлиана Беновска: Призовавате срещу ГЕРБ ли само ми отговорете? Уточнете, това е важно, призовавате срещу ГЕРБ ли? Питам как ще надградите? \r\nМустафа Карадайъ: Да защитим демокрацията, включително и ГЕРБ ги призоваваме да защитим демокрацията в нашата страна. Демокрацията днес е в риск при такъв модел и начин на провеждане на избори! \r\nИлиана Беновска: Нали те са я нарушавали? \r\nМустафа Карадайъ: Именно! \r\nИлиана Беновска: И? \r\nМустафа Карадайъ: Диалоговата форма предлагам след пресконференцията да продължим. \r\nИлиана Беновска: Защото не знаете отговора ли? Борисов каза, че няма да участва на срещата с президента, това недемократично ли е? \r\nМустафа Карадайъ: Диалогът ще го продължим. \r\nИлиана Беновска: Не, кажете, това е важно и за колегите, това недемократичен акт ли е от негова страна? \r\nМустафа Карадайъ: Благодаря Ви, диалогът ще го продължим!", "date": "2019.11.04", "title": "Местни избори 2019: Мустафа Карадайъ: ДПС призовава и ГЕРБ да защитим демокрацията, а ако Борисов не дойде при президента - ще се произнесем"}
{"url": "http://www.focus-news.net/news/2019/11/04/2716038/vitsepremierat-mariyana-nikolova-e-na-ofitsialno-poseshtenie-v-kitay.html", "text": "Заместник министър-председателят по икономическата и демографската политика Марияна Николова е на официално посещение в Китай от днес до 7 ноември. Това съобщиха от  правителствената информационна служба . Тя ще участва във второто издание на „Международно изложение за вносни стоки в Китай“, което ще се проведе в град Шанхай. Вицепремиерът ще бъде сред говорителите в първата сесия на форума и ще представи възможностите и предимствата за инвестиции в България. В рамките на визитата вицепремиерът Марияна Николова ще се срещне с губернатора на провинция Дзянси.", "date": "2019.11.04", "title": "Вицепремиерът Марияна Николова е на официално посещение в Китай"}
{"url": "http://www.focus-news.net/news/2019/11/04/2716037/abv-shte-dade-preskonferentsiya-v-tsentralata-na-partiyata.html", "text": "АБВ ще даде пресконференция. Това съобщиха от пресцентъра на  ПП АБВ . Събитието ще се проведе от 10.00 часа в централата на ПП АБВ на улица „Врабча“ 23.  На събитието ще бъдат обсъдени изборните резултати на ПП АВВ и оценка на изборната кампания за местен вот, както и нарушения на ръководството на Министерство на отбраната, свързани с поддръжката на авиотехниката и престъпното мълчание по въпроса на Константин Попов и НС. Участие ще вземат председателят на ПП АБВ Румен Петков и кметове на населени места от АБВ.", "date": "2019.11.04", "title": "АБВ ще даде пресконференция в централата на партията"}
{"url": "http://www.focus-news.net/news/2019/11/04/2716039/mestni-izbori-2019-sonya-georgieva-pecheli-vtoriya-tur-na-mestnite-izbori-v-obshtina-dobrich-selska-s-6155-pri-obraboteni-100-protokoli.html", "text": "Соня Георгиева от „БСП за България“ печели втория тур на местните избори в община Добрич- селска с 61.55% при обработени 100% СИК протоколи. За нея са гласували 6 018 избиратели, предаде кореспондент на  Радио „Фокус” – Варна . Ердинч Хаджиев от ДПС е събрал 36.87% от гласовете на 3 605 избиратели. С „Не подкрепям никого“ са гласували 154 избиратели - 1.58%. Данните са към 5,00 часа на 4 ноември. Изборният ден в Община Добрич-селска приключи с активност на вота 53,84 %.  \r\nЖулиета НИКОЛОВА", "date": "2019.11.04", "title": "Местни избори 2019: Соня Георгиева печели втория тур на местните избори в община Добрич-селска с 61.55% при обработени 100% протоколи"}
{"url": "http://www.focus-news.net/news/2019/11/04/2716024/mestni-izbori-2019-valentin-simeonov-ot-dps-pecheli-izborite-v-obshtina-laki-pri-100-obraboteni-protokoli.html", "text": "Валентин Симеонов от ДПС ще бъде отново кмет на община Лъки, сочат окончателните данни от ЦИК при 100% обработени протоколи, предаде репортер на  Радио \"Фокус\" - Пловдив . Симеонов е спечелил 59.70% от гласовете на избирателите срещу опонента си Илия Данчевот Земеделски народен съюз - 37.81%. На този тур в община Лъки бе отчетена най-висока избирателна активност от цялата област - 60.99% \r\nВалентин Симеонов е кмет на община Лъки от 2011 година и това ще лъде неговият трети мандат. \r\nЦветана ТОНЧЕВА", "date": "2019.11.04", "title": "Местни избори 2019: Валентин Симеонов от ДПС печели изборите в община Лъки при 100% обработени протоколи"}
{"url": "http://www.focus-news.net/news/2019/11/04/2716042/mestni-izbori-2019-belgin-shukri-ot-dps-pecheli-izborite-v-obshtina-isperih-pri-100-obraboteni-protokoli.html", "text": "Белгин Шукри от ДПС печели кметската надпревара в община Исперих. Това сочат данните при 100% обработени протоколи в  ОИК - Исперих . За него са гласували 51.95% или 5 962 души. Втори остава Бейсим Расим от Змеделски народен съюз, получил 46.09% избирателна подкрепа или 5 289 гласа. С \"не подкрепям никого\" са гласували 225 избиратели. Балотажът в община Исперих се проведе в 41 секции. Избирателната активност достигна 60.03%.", "date": "2019.11.04", "title": "Местни избори 2019: Белгин Шукри от ДПС печели изборите в община Исперих при 100% обработени протоколи"}
{"url": "http://www.focus-news.net/news/2019/11/04/2716043/mestni-izbori-2019-gencho-kolev-pecheli-izborite-za-kmet-v-opan-s-5682-pri-100-obraboteni-protokoli.html", "text": "На втори тур от изборите за кмет на Община Опан Генчо Колев от ПП ВМРО – Българско Национално Движение има 56.82% от гласовете при 100% обработени протоколи в ОИК – Опан, предаде кореспондент на  Радио „Фокус“ .  \r\nДругият кандидат в балотажа Минчо Чавдаров от БСП за България има 41.99% \r\nВтори тур на изборите за кмет на кметство се проведе в едно от населените места на община Опан – село Ястребово. При 100% обработени протоколи Боньо Бонев от БСП за България има 54.82% от гласовете на избирателите, а Любомир Шаламанов от ПП ГЕРБ – 42.98%. \r\nСлавяна ГАЙДАРОВА", "date": "2019.11.04", "title": "Местни избори 2019: Генчо Колев печели изборите за кмет в Опан с 56.82% при 100% обработени протоколи"}
{"url": "http://www.focus-news.net/news/2019/11/04/2716031/mestni-izbori-2019-hristo-enkov-ot-gerb-pecheli-izborite-v-obshtina-brezovo-pri-100-obraboteni-protokoli.html", "text": "Христо Енков от ГЕРБ е новият кмет на община Брезово, сочат окончателните данни в ЦИК при 100% обработени протоколи, предаде репортер на  Радио \"Фокус\" - Пловдив . Енков е спечелил 61.23 % от гласовете на избирателите срещу опонента си от БСП Калин Калапанков. 55.07% бе избирателната активност в общината, едва 1.59% от избирателите не са подкрепили никого. \r\nХристо Енков бе четири години успешен кмет на село Свежен, а при кандидатирането си за кмет на община Брезово обеща да я управлява по нов начин. \r\nЦветана ТОНЧЕВА", "date": "2019.11.04", "title": "Местни избори 2019: Христо Енков от ГЕРБ печели изборите в община Брезово при 100% обработени протоколи"}
{"url": "http://www.focus-news.net/news/2019/11/04/2716032/mestni-izbori-2019-d-r-darin-dimitrov-ot-gerb-pecheli-izborite-v-obshtina-targovishte-pri-100-obraboteni-protokoli.html", "text": "Д-р Дарин Димитров от ГЕРБ печели кметското място в община Търговище. Това сочат данните при 100% обработени протоколи в  ОИК - Търговище . Той е получил 69.41% избирателна подкрепа или 16 673 гласа. За неговия опонент Хамди Илиязов от ДПС са гласували 7 032 души или 29.27%.  С \"не подкрепям никого\" са гласували 316 души. Изборният ден в община Търговище се проведе в 105 секции. На балотажа избирателнаата активност достигна 46.81%. Правото си на вот са упражнили 24 517 от общо 52 379 избиратели. Недействителните гласове са 377.", "date": "2019.11.04", "title": "Местни избори 2019: Д-р Дарин Димитров от ГЕРБ печели изборите в община Търговище при 100% обработени протоколи"}
{"url": "http://www.focus-news.net/news/2019/11/04/2716048/denyat-4-noemvri-v-balgarskata-istoriya.html", "text": "Иларион Макариополски освещава през 1874 г. свищовската църква \"Св. св. Кирил и Методий\". \r\nПрез 1857 година от Нови Сад във Влашко е експулсиран Георги Раковски – един от идеолозите на българското националноосвободително движение. Дунавските княжества Влашко и Молдова често пъти са мястото, откъдето революционерите създават стратегиите и тактиките за българското Освобождение. Във Влашко Раковски живее в Галац и Яш, а от 1858 г. се установява в Одеса. Там се занимава със събирателска и научна дейност - събира народни песни, пише исторически и етнографски съчинения. \r\nПрез 1912 г. в хода на Балканската война (1912 - 1913 г.) сръбската армия овладява Битоля. \r\nВ Ню Йорк е основано през 1906 г. Българо-македонско дружество \"Пришелец\". Други български общества в Ню Йорк са Българо-американското взаимнопомагателно общество, основано през 1906 г. След Втората световна война в Ню Йорк са създадени също така Българският национален комитет (1946 г.) и Българският национален фронт (1947 – 1968 г.). \r\nВ България през 1913 г. е открит Върховният административен съд с едно отделение, а в началото на 1914 г. е създадено и второ отделение. \r\nНа 4 ноември са родени: През 1883 г. Сирак Скитник (псевдоним на Панайот Тодоров Христов) - български художник, писател, критик, от 1935 г. началник на радиоразпръскването в България и главен уредник на Българското радио.  \r\nНа 4 ноември през 1986 г. умира – народният лечител Петър Димков. \r\n \r\n \r\n2015 г. \r\nПрезидентът на Република България Росен Плевнелиев присъжда орден „Стара планина“ първа степен на Негово Всесветейшество Вартоломей I, Архиепископ на Константинопол – Новия Рим, и Патриарх Вселенски, „за усилията му за насърчаване на междурелигиозния диалог, както и за неговата ангажираност със съвременните проблеми на човечеството“. \r\n \r\n \r\n2013 г.  \r\nВръчен е орден \"Стара планина\" на Ирина Бокова, генерален директор на ЮНЕСКО - за изключително големите ѝ заслуги към Република България, за приноса ѝ за укрепване на мира и сигурността в световен мащаб и за развитието на политическите и културните контакти на най-високо равнище. \r\n \r\n \r\n2008 г. \r\nС указ на президента се присъжда орден \"Стара планина\" първа степен на Васил Стефанов за изключително големите му заслуги към Република България в областта на културата. \r\n \r\n \r\n2006 г. \r\nСлед преизбирането му за втори мандат, президентът Георги Първанов прави първата си визита зад граница в Македония. Там той присъства на откриването на обновеното и реставрирано военно гробище в Ново село.  \r\nНа церемонията присъстват още българският посланик в Скопие ген. Михо Михов, лидерът на ВМРО Красимир Каракачанов, директорът на Националния исторически музей проф. Божидар Димитров, председателят на патентното ведомство Костадин Манев, директорът на Агенцията за енергийна ефективност Таско Ерменков, както и много български граждани от различни краища на Македония.  \r\nСлед церемонията Първанов се среща с македонския президент Бранко Цървенковски. Двамата поднасят цветя пред паметника на покойния македонски президент Борис Трайковски, намиращ се в центъра на Струмица, близо до Дома на армията.  \r\nЕднодневната визита на президента Георги Първанов в Македония приключва с частна среща със съпругата и семейството на покойния македонски президент Борис Трайковски. \r\n \r\n \r\n2003 г. \r\nС указ на президента Коичиро Мацуура, генерален директор на ЮНЕСКО получава орден \"Стара планина\" първа степен. \r\n \r\n \r\n2000 г. \r\nНа 4 - 5 ноември се провежда Първи редовен конгрес на БСДП в СДС, на който Йордан Нихризов е преизбран за председател. \r\n \r\nНа 4 - 5 ноември се провежда XXXII конгрес на БЗНС – Народен съюз. За главен секретар е преизбрана Анастасия Мозер. \r\n \r\n \r\n1999 г. \r\nПарламентът гласува със 146 гласа “за” нов мандат на правителството на Иван Костов да преговаря за срокове за затваряне на първите четири реактора на АЕЦ \"Козлодуй\". \r\n \r\n \r\n1996 г. \r\nДеветнадесет членове на ръководството на БСП (депутати и членове на Висшия съвет) отправят открито писмо с искане за оставка на Жан Виденов от поста министър-председател. Причина за искането е тежката криза, в която изпада страната под управлението на Жан Виденов. \r\n \r\nПрезидентът на Атлантическия клуб Соломон Паси е избран за заместник-председател на Атлантическата асоциация със седалище в Рим. \r\n \r\n \r\n1992 г. \r\nИван Обретенов е назначен за генерален директор на Българското национално радио (БНР) и остава на този пост до 23 юни 1995 г. \r\n \r\n \r\n1962 г. \r\nПленум на ЦК на БКП решава Антон Югов да бъде освободен от поста председател на Министерския съвет, а Вълко Червенков - изключен от БКП. \r\nАнтон Югов е обвинен, че се е стремял да овладее цялата власт в партията и държавата, \"заговорни \r\nчел\" и \"се самоизтъквал\", занимавал се с \"фракционерство\". Наказани и отстранени от всички длъжности са и свързаните с репресивните органи през 50-те години - Руси Христозов, Георги Цанков, Георги Кумбилиев, Иван Райков, Апостол Колчев. С този пленум Тодор Живков окончателно отстранява конкурентите за лидерския пост в партията и държавата и разчиства пътя към едноличното си управление. \r\n \r\n \r\n1952 г. \r\nС постановление на Министерски съвет № 109 от 4 ноември 1952 г. е създадена Българска търговско-промишлена палата (БТПП), тогава с името Българска търговска палата. \r\n \r\n \r\n1945 г. \r\nРъководителят на БРП (к) Георги Димитров се завръща от Москва в България след 22 години емиграция. \r\n \r\n \r\n1919 г. \r\nПо решение на правителството са арестувани около 200 водачи на либералните партии, виновни за Втората национална катастрофа. \r\n \r\n \r\n1913 г. \r\nВ България е открит Върховният административен съд с едно отделение, а в началото на 1914 г. е създадено и второ отделение. \r\n \r\n \r\n1906 г. \r\nВ Ню Йорк е основано Българо-македонско дружество \"Пришелец\". \r\n \r\nСъставено е двадесет и седмото правителство на Княжество България, начело с Димитър Петков. \r\n \r\n \r\n1881 г. \r\nВ Русе е построен първият български кораб “Бот-1” с дължина 16 м, широчина 3 м и водоизместимост 60 тона, с което се поставя началото на българското корабостроене. \r\n \r\n \r\n1874 г. \r\nИларион Макариополски освещава свищовската църква \"Св. св. Кирил и Методий\". \r\n \r\n \r\n1857 г. \r\nГеорги Раковски е експулсиран във Влашко. \r\n \r\n \r\n \r\n На тази дата са родени :  \r\n1977 г. \r\n \r\nРодена е Евгения Раданова. Тя е първият български спортист, участвал на зимни и летни олимпийски игри (в дисциплината колоездене на писта в Атина 2004). Служебен министър на младежта и спорта в правителството на Георги Близнашки. \r\n \r\n \r\n1957 г. \r\n \r\nРодена е Диляна Грозданова - българска журналистка. \r\n \r\n \r\n \r\n \r\n На тази дата умират : \r\n \r\n1986 г. \r\n \r\nУмира Петър Иванов Димков – български народен лечител. \r\n  \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.04", "title": "Денят 4 ноември в българската история"}
{"url": "http://www.focus-news.net/news/2019/11/04/2716047/politico-turtsiya-zaplashi-da-izprati-teroristite-ot-islyamska-darzhava-v-rodnite-im-evropeyski-strani.html", "text": "Турция ще изпрати заловените терористи от „Ислямска държава“ обратно в родните им страни, заплаши министърът на вътрешните работи на страната Сюлейман Сойлу, цитиран от европейската редакция на  Politico . \r\nМинистърът разкритикува европейските правителства за техния отказ да си приберат сънародниците, присъединили се към търористичната организация. „Това е неприемливо за нас. Също така е безотговорно“, заяви той. „Ще изпратим заловените членове на „Даеш“ (ИД) в техните страни“. \r\nПравителствата на страните-членки от ЕС не са единодушни дали да репатрират своите гора, заминали в Сирия, за да се бият в редиците на джихадистката групировка. Франция последно се обяви за връщането им и изправянето им пред правосъдеито. Германия  е избрала да остави своите граждани в ръцете на кюрдските бойци и репатрира само някои деца и жени. \r\nВъпреки това много терористи са избягали от кюрдските лагери, откакто Турция започна военно нахлуване в Северна Сирия, а някои са били заловени отново от турските сили. \r\nВ интервю за LBC в четвъртък, Доналд Тръмп каза, че САЩ са предложили да върнат бойци на „Ислямска държава“ обратно на техните правителства. „Ние предложихме да върнем тези от Обединеното кралство на Обединеното кралство, но те не ги искат. Ние предложихме на Франция, предложихме на Германия...“ \r\nПрезидентът обаче заяви, че европейските държави са склонни да ги приемат. „Те дойдоха от вашата територия, а вие момчета ... не искате да ги върнете обратно“. \r\n \r\nПревод и редакция:", "date": "2019.11.04", "title": "Politico: Турция заплаши да изпрати терористите от „Ислямска държава“ в родните им европейски страни"}
{"url": "http://www.focus-news.net/news/2019/11/04/2716046/mestni-izbori-2019-d-r-atanas-kambitov-kandidat-za-kmet-na-blagoevgrad-razocharovan-sam-koeto-e-normalno-no-tova-e-otsenkata-na-grazhdanite-i-az-ya-priemam-takava-kakvato-e.html", "text": "Чувствам се разочарован, което е нормално, но това е оценката на гражданите и аз я приемам такава, каквато е. Това каза пред  Радио „Фокус“ – Пирин  кандидатът за кмет на Община Благоевград д-р Атанас Камбитов, издигнат от ПП ГЕРБ, който изгуби изборите с 40.98% пред своя опонент Румен Томов с 56.61%. Камбитов заяви, че не може да даде отговор на въпроса „Защо стана така“. „Явно някъде аз съм сгрешил. Времето ще покаже дали съгражданите ми не сгрешиха с днешния си избор. През цялото време мога да кажа следното: работил съм, работя винаги за Благоевград. Направихме много и нямам логичен отговор за това решение на благоевградчани“, каза още д-р Камбитов. Той заяви, че след резултата от първи тур ясно си е дал сметка, че може би, гонейки големите проекти, някак си са изпуснали обикновения човек. „Но ако не бяхме решили тези големи проблеми, то нямаше как Благоевград да се развива. Ние свършихме огромен обем от работа. Аз съм човек, който работи. Не говоря много. Концентрирам се върху работата си и може да видите, че градът изглежда различен. Може би някъде съм сгрешил и това е оценката на хората“, подчерта д-р Камбитов. Той коментира, че на своя наследник завещава един обновен град. „От санираните блокове, детските площадки, басейните, зали, решен проблем с депото, пречиствателна станция – всичко това с помощта на правителството“, заяви д-р Камбитов. Той изрази надежда, че новият кмет на Община Благоевград ще продължи да работи в посока развитието на града и малките населени места и ще завърши вече започнатите проекти. „Тези 8 години бяха много напрегнати. Свършихме много работа и бяхме на 100 % ангажирани към решаването на проблемите“, допълни д-р Камбитов. По думите му в последните 2.5 години се е водила негативна, черна кампания, спрямо него, в която са били изречени много лъжи. „Предизборната кампания не беше честна. Стигна се до възхитителни низини. В крайна сметка приемам решението такова, каквото е. Не казвам, че това е причината за случилото се. Ще анализирам какво точно се случи“, добави д-р Камбитов. Той каза, че след него и екипът му остава много свършена работа. „Смея да твърдя, че за последните 30 години никой не е свършил толкова работа, колкото ние“, посочи д-р Камбитов. Според него реакцията на премиерът Бойко Борисов тази вечер е била нормална, с оглед на това, че на Благоевград е дадено много. „Зад тези 311 млн. лв. стоят конкретни проекти. Нормално е да е ядосан и аз приемам неговата критика“, подчерта д-р Камбитов.  \r\nЛивия НИНОВА", "date": "2019.11.04", "title": "Местни избори 2019: Д-р Атанас Камбитов, кандидат за кмет на Благоевград: Разочарован съм, което е нормално, но това е оценката на гражданите и аз я приемам такава, каквато е"}
{"url": "http://www.focus-news.net/news/2019/11/04/2716027/predstoyashti-mezhdunarodni-sabitiya-za-4-noemvri-agentsiya-fokus.html", "text": "*** \r\n  Посещение на председателя на ЕП Давид Сасоли \r\n \r\n*** \r\n  Посещение на специалния представител на Държавния департамент на САЩ за Западните Балкани Матю Палмър \r\n \r\n*** \r\n  Посещение на президента на Франция Еманюел Макрон \r\n \r\n*** \r\n  35-та среща на страните от АСЕАН \r\n \r\n*** \r\n  Британският парламент избира нов председател \r\n \r\n*** \r\n  Гласуване на вот на доверие на новото либерално правителство на малцинството \r\n \r\n*** \r\n  Телевизионен дебат преди предсрочните избори на 10 ноември  \r\n \r\n*** \r\n  40 години от разрешаването на кризата със заложниците в американското посолство \r\n \r\n*** \r\n  Регионална конференция на жените в Латинска Америка", "date": "2019.11.04", "title": "Предстоящи международни събития за 4 ноември (Агенция \"Фокус\")"}
{"url": "http://www.focus-news.net/news/2019/11/04/2716045/mestni-izbori-2019-lyudmil-veselinov-pecheli-izborite-v-obshtina-popovo-pri-100-obraboteni-protokoli.html", "text": "Людмил Веселинов от Движение Заедно за промяна е новият кмет на община Попово. Това сочат данните при 100% обработени протоколи в  ОИК - Попово . Той е събрал 58.63% избирателна подкрепа или 6 564 гласа. Втори остава Любомир Гущанов от ГЕРБ с 4 491 гласа или 40.11%. С \"не подкрепям никого\" са гласували 141 избиратели. На втория тур на местните избори в община Попово е гласувано в 53 секции. Правото си на вот са упражнили 11 385 избиратели. Недействителните гласове са 189.", "date": "2019.11.04", "title": "Местни избори 2019: Людмил Веселинов печели изборите в община Попово при 100% обработени протоколи"}
{"url": "http://www.focus-news.net/news/2019/11/04/2716052/n-pr-latifa-benaza-shte-otkrie-lichno-izlozhbata-alzhir-po-stapkite-na-rimlyanite-v-burgas.html", "text": "Нейно Превъзходителство Латифа Беназа ще открие лично интригуващата изложба \"Алжир - по стъпките на римляните\" от 18.00 часа в зала \"Георги Баев\" на Културния център. Това съобщиха от пресцентъра на  Община Бургас . Фото изложбата е дело на популярния холандски фотограф Марсел Фенс и включва 32 фотографии на римски обекти от различните райони на най - голямата страна, разположена на Средиземно море - Алжир.  \r\nПопулярният автор е пропътувал около 6000 км, посетил е 36 места и е направил повече от 1400 снимки на римски останки в градовете Типаза, Шершел, Бежайа, Джамила, Тимгад, Тебеса, Гелма, Константин, Алжир и др. Римляните са обитавали в продължение на почти 4 века днешните земи на Алжир, между 100-та и 450-та година от новата ера и са оставили значими следи и цели градове, отразяващи този период от историята. Холандският фотограф Марсел Фенс, живеещ в България, осъществява пътуване из Алжир през октомври 2018 г., с подкрепата на Посолството на Алжир в София и на Алжирското министерство на културата. Експозицията в Бургас се осъществява в партньорство с Община Бургас, входът е свободен. Изложбата ще гостува до 13 ноември.", "date": "2019.11.04", "title": "Н. Пр. Латифа Беназа ще открие лично изложбата \"Алжир - по стъпките на римляните\" в Бургас"}
{"url": "http://www.focus-news.net/news/2019/11/04/2716051/reuters-tramp-pokani-liderite-na-stranite-ot-yugoiztochna-aziya-na-spetsialna-sreshta-na-varha-v-sasht.html", "text": "Президентът на САЩ Доналд Тръмп се обърна към лидерите на страните от Югоизточна Азия с покана да отидат в Съединените щати и да участват в специална среща на върха, съобщава  Reuters , като се позовава на послание на американския държавен глава, прочетено на срещата на върха на Асоциацията на държавите от Югоизточна Азия (АСЕАН) в Банкок от неговия помощник по национална сигурност Робърт О‘Брайън. \r\nТръмп покани лидерите на страните-членки на АСЕАН „да дойдат при мен в САЩ и да участват в специална среща на върха“, гласи съобщението. \r\n \r\nПревод и редакция:", "date": "2019.11.04", "title": "Reuters: Тръмп покани лидерите на страните от Югоизточна Азия на специална среща на върха в САЩ"}
{"url": "http://www.focus-news.net/news/2019/11/04/2716054/tematichni-dni-posveteni-na-zdravoslovnoto-hranene-shte-se-provedat-v-detskite-gradini-v-burgas.html", "text": "Тематични дни, посветени на здравословното хранене, с мотото „Вкусна есен“ ще се проведат във всички детски градини. Това съобщиха от пресцентъра на  Община Бургас . Кампанията е част от програмата за здравословно хранене на Общината. Проявите ще се проведат в периода от днес до 8 ноември 2019 г. във всяко детско заведение на територията на общината. Всеки ден темата ще е различна. Програмата по дни предвижда на 4 ноември - есенни плодове; на 5 ноември - есенни зеленчуци; на 6 ноември - тиквата - вкусна и полезна; на 7 ноември - етикет при сервиране; на 8 ноември - Празник \"Здрави и силни\". \r\nДецата ще се запознават с есенното изобилие от плодове и зеленчуци, храни полезни и необходими за здравословен и балансиран начин на живот на нашите деца. Единият ден е посветен на ĸaĸъв eтиĸeт нa мacaтa тpябвa дa cпaзвaт, кaĸ дa пocтaвят пpaвилнo пpибopи, пocyдa, ĸaĸ дa ги изпoлзвaт и подредят. Дa пoзнaвaт от малки пpaвилaтa зa eтиĸeт и култура на хранене, като пpaвилнoто пoдpeждaнe e нeoбxoдимo yмeниe, ĸoeтo децата от малки трябва дa ycвoят. Храната се възприема цялостно чрез сетивата. Когато храната изглежда вкусна и е красиво подредена в чинията ни, тя ни кани да я опитаме. Зле изглеждащото ястие, дори да е вкусно, ни отказва. Така се създават вкус, навици, култура на хранене и се предават важни умения на децата. Последният ден от седмицата е спортен празник организиран за всички деца в детската градина.", "date": "2019.11.04", "title": "Тематични дни, посветени на здравословното хранене, ще се проведат в детските градини в Бургас"}
{"url": "http://www.focus-news.net/news/2019/11/04/2716050/mestni-izbori-2019-v-chetiri-obshtini-na-oblast-dobrich-byaha-izbirani-kmetove-na-vtori-tur-obzor.html", "text": "В четири добруджански общини бяха избирани кметове на втори тур. Изборният ден в област Добрич приключи при избирателна активност 47.99%. На територията на областта за кмет на община балотаж имаше в град Добрич и в общините Добричка (Добрич-селска), Тервел и Каварна.  \r\nДосегашният кмет Йордан Йорданов от Местна коалиция ДБГ (ДБГ, НДСВ, ССД, ГН) спечели втория тур на местните избори в Добрич с 66.54%. Надежда Петкова от Местна коалиция ГЕРБ (СДС) остана втора с 31.97% от гласовете на избирателите. Соня Георгиева от „БСП за България“ спечели втория тур на местните избори в община Добрич- селска с 61.55%. Ердинч Хаджиев от ДПС събра 36.87%. Симеон Симеонов от ПП ГЕРБ спечели втория тур на местните избори в община Тервел с 53.07%. Опонентът му Пламен Желязков от „БСП за България“ е събрал 45.42% от гласовете. Елена Балтаджиева от ПП ВМРО спечели втория тур на местните избори в община Каварна с 58.64%.  Йордан Стоянов от Местна коалиция ГЕРБ (СДС) остана втори с 40.11%. \r\nОт всички общини, в които се избира и кмет на кметство заедно с кмет на община, втори тур не се проведе единствено в община Шабла. В община Добричка освен за кмет на общината, кмет на кметство избираха в селата Батово, Ведрина, Житница, Овчарово, Одърци и Смолница. В община Генерал Тошево на втори тур кмет на кметство бе избран в с. Росица, в община Балчик - за селата Оброчище, Сенокос и Соколово. В община Каварна бе избран кмет на с. Българево. В община Крушари имаше втори тур за избор на кметове на селата Северци и Лозенец, в община Тервел на втори тур вота си упражниха още веднъж за кмет на кметство жителите на селата Балик, Безмер, Каблешково, Орляк и Полковник Савово. От имащите право на глас 129 539 добруджанци във вчерашния ден са гласували 55 803 жители на областта. С най-ниска активност бе община Добрич – 36,55%, с най-висока - община Генерал Тошево – 68,15%. В останалите общини: Добричка, Каварна, Тервел и Крушари избирателната активност надхвърли 50%, а в община Балчик – 60%.", "date": "2019.11.04", "title": "Местни избори 2019: В четири общини на област Добрич бяха избирани кметове на втори тур (ОБЗОР)"}
{"url": "http://www.focus-news.net/news/2019/11/04/2716053/izvestniyat-oftalmolog-prof-d-r-orkun-myuftyuoglu-shte-konsultira-bezplatno-patsienti-v-sofiya-na-14-noemvri.html", "text": "На 14 ноември 2019 г. в България ще гостува проф. д-р Оркун Мюфтюоглу, офталмолог с богат опит в очни операции с висока степен на сложност. Проф. Мюфтюоглу, който е извършил над 10 000 офталмологични операции до момента, много от които при сложни случаи, включително трансплантация на роговица и изкуствена роговица с висок процент успеваемост, ще консултира безплатно пациенти в София. Това съобщиха от пресцентъра на  Здравен информационен център „Медикъл Караджъ“ . Той пристига у нас по покана на Здравен информационен център „Медикъл Караджъ“, в рамките на инициативата им да осигурят достъп на българските пациенти до най-съвременните методи в медицината, като си партнират с едни от най-добрите специалисти и лечебни заведения по света. \r\nПроф. Мюфтюоглу е специалист с богат опит в страната си и в чужбина. Завършва Медицинския факултет към университета в  Анкара през 1999 г. и специализира катарактна и рефрактивна хирургия в Baylor College of Medicine в Хюстън. Продължава с витреоретинална хирургия в Университет Duke през 2006 г., висша рефрактивна хирургия в Instituto Oftalmologico Alicante през 2007 г., а в периода между 2007 – 2009 г. - катарактна, корнеална и рефрактивна хирургия в Медицинския център към University of Texas Southwestern.  \r\nКъм момента проф. Мюфтюоглу работи към в Центъра по офталмология на American Hospital, която е част от Фондация „Вехби Коч“ (VKV) в Турция. Прилага успешно хирургично лечение при увреждане на зрението вследствие от травми, заболявания или възрастови изменения – късогледство и далекогледство, глаукома, катаракта. Но голямото му предимство са уменията му в т.нар. „висш пилотаж“ в офталмологията – витреоретинална хирургия, трансплантация на роговица и изкуствена роговица (кератопротеза). \r\nТрансплантацията на роговица е възможност за възстановяване на зрението при пациенти, при които този прозрачен слой от окото е увреден. Съвременната медицина позволява извършването на частична или ламеларна трансплантация, т.е. присаждане само на онзи слой от роговицата, който е засегнат. По този начин се повишават успеваемостта и комфортът на пациента. За разлика от човешките органи, очната роговица няма кръвоносни съдове и случаите на отхвърляне са много по-редки в сравнение с другите видове трансплантации, но водещи за успеха са уменията и опита на хирурга в тази високоспециализирана микрохирургия. \r\nПри пациенти с изгубено зрение, които не са подходящи за трансплантация на роговица или тя не дава резултат, вече може да се пристъпи към поставяне на кератопротеза или изкуствена роговица. В практиката си проф. Мюфтюоглу има случай на пациент, сляп в продължение на 30 години, който е възвърнал зрението си благодарение на този метод. \r\nЖелаещите да се възползват от възможността за безплатна консултация по документи с проф. Оркун Мюфтюоглу в София на 14 ноември трябва да се запишат предварително на тел. 0879 977 401 или 0879 977 402. \r\n Повече за „Медикъл Караджъ“: \r\nМисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения както в страната, така и в Турция, Испания, Австрия, Израел, Чехия, Украйна, САЩ и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. \r\n Повече за American Hospital: \r\nОснована през 1920 г. под ръководството на американския адмирал Л. Бристол, American Hospital e първата частна болница с нестопанска цел в Турция. След 1995 г. собствеността на American Hospital се прехвърля на фондация „Вехби Коч“ (VKV). До момента VKV е инвестирала повече от $300 млн. за развитието ѝ. Това допринася American Hospital да се превърне в лидер в здравния сектор в Турция. Осигурява здравни услуги във всички медицински и хирургични направления, с изключение на психиатрия и трансплантация. Тези две направление се обслужват от Университетска болница „Коч“, която също е част от фондация „Вехби Коч“.", "date": "2019.11.04", "title": "Известният офталмолог проф. д-р Оркун Мюфтюоглу ще консултира безплатно пациенти в София на 14 ноември"}
{"url": "http://www.focus-news.net/news/2019/11/04/2716057/denyat-4-noemvri-v-svetovnata-istoriya.html", "text": "През 1848 г. във Франция се приема конституцията на Втората република, а през 1856 г. в Галац, Румъния, се провежда първата конференция на държавите, извършващи корабоплаване по р. Дунав. \r\nПрез 1922 г. британският археолог Хауърд Картър открива в Долината на царете край Тива гробницата на египетския фараон Тутанкамон. Тя е единственото неразграбено погребение на египетски фараон, съдържащо ценни паметници на древноегипетската култура. \r\n1946 г. - влиза в сила Уставът на ЮНЕСКО (United Nations Educational, Scientific and Cuitural Organisation) след ратификацията му от двадесет държави. Уставът на ЮНЕСКО е подписан на 16 ноември 1945 г. от представители на 37 държави – тази дата е определена официално като рождена за организацията. През 1952 г. Дуайт Айзенхауер е избран за президент на САЩ, а през 1980 г. - Роналд Рейгън е избран за президент на САЩ. Днес на същата дата пак ще има избран нов президент на Съединените щати.  \r\nНа 4 ноември са родени: През 1906 г. – Макс Делбрюк, американски физик, носител на Нобелова награда.  \r\nНа 4 ноември умират: През 1847 г. - германския композитор, диригент, пианист  органист - Якоб Лудвиг Феликс Менделсон-Бартолди. \r\n \r\n \r\n2017 г. \r\nТайфунът Дамрей взема 27 жертви във Виетнам, разрушава напълно над 600 къщи, а частично - повече от 40 000. Град Дананг е сред най-тежко пострадалите.  \r\n \r\n \r\n2017 г. \r\nСлужители на Червения кръст съобщават за откриването на няколко случая на измами от фонда за борбата с ебола, възлизащи на 6 млн. долара. Парите били предназначени за борбата срещу епидемията в Западна Африка. \r\n \r\n \r\n2017 г. \r\nПремиерът на Ливан Саад Харири подава оставка от страх за живота си. Харири обвинява шиитското движение \"Хизбула\" и неговия съюзник Иран, че се опитват да се налагат в Ливан. \r\n \r\n \r\n2017 г. \r\nИзбирателите в Словакия определят новите регионални управители. Най-голямо внимание по време на изборите предизвиква гласуването в Банска Бистрица, където Ян Лунтер побеждава лидерът на крайнодясната партия \"Котлеба - Народна партия Наша Словакия\" на Мариан Котлеба. \r\n \r\n \r\n2016 г. \r\nПарижко споразумение относно изменението на климата влиза в сила. \r\n \r\n \r\n2016 г. \r\nКола-бомба убива осем и ранява 100 души в Диарбекир, Турция. \r\n \r\n \r\n2015 г. \r\nРумънският министър-председател Виктор Понта подава оставка заради трагедията в нощния клуб в Букурещ, при която загиват над 50 души. \r\n \r\nПри авиокатастрофа на Ан-12 в Южен Судан загиват 41 човека. \r\n \r\n \r\n2014 г. \r\nНа изборите за Конгреса на САЩ убедителна победа и в двете палати удържа Републиканската партия. \r\n \r\n \r\n2012 г. \r\nНовият патриарх на Коптската православна църква е Теодориус II. \r\n \r\n \r\n2008 г. \r\nБарак Обама става първият афроамериканец, който печели изборите за президент на САЩ \r\n \r\n \r\n2004 г. \r\nСАЩ признава Република Македония под конституционното и име. \r\n \r\n \r\n1996 г. \r\nПрезидентът на Атлантическия клуб Соломон Паси е избран за заместник-председател на Атлантическата асоциация със седалище в Рим. \r\n \r\n \r\n1995 г. \r\nМинистър-председателят на Израел, Ицхак Рабин, е смъртоносно прострелян на площад в Тел Авив от израелски студент. \r\n \r\n \r\n1981 г. \r\nСССР изстрелва автоматичния космически апарат Венера 14. \r\n \r\n \r\n1980 г. \r\nРоналд Рейгън е избран за президент на САЩ. \r\n \r\n \r\n1979 г. \r\nИрански гвардейци превземат посолството на САЩ в Техеран и държат повече от 440 дни 90 заложници, 63 от които са американци. \r\n \r\n \r\n1956 г. \r\nСъветски военни сили нахлуват в Унгария, за да потушат избухналото на 23 октомври въстание срещу комунистическия режим; хиляди са убити и ранени, а почти четвърт милион напускат страната. \r\n \r\n \r\n1952 г. \r\nДуайт Айзенхауър е избран за 34-и президент на САЩ. \r\n \r\nПравителството на САЩ създава Национална агенция за сигурност (NSA). \r\n \r\n \r\n1950 г. \r\nПодписана е Европейската конвенция за защита на правата и основните свободи на човека. Влиза в сила на 3 септември 1953 г. \r\n \r\n \r\n1946 г. \r\nВлиза в сила Уставът на ЮНЕСКО (United Nations Educational, Scientific and Cuitural Organisation) след ратификацията му от двадесет държави. Уставът на ЮНЕСКО е подписан на 16 ноември 1945 г. от представители на 37 държави – тази дата е определена официално като рождена за организацията. \r\n \r\n \r\n1924 г. \r\nНели Тайло Рос от Уайоминг е избрана за първата жена губернатор в Съединените щати. \r\n \r\n \r\n1922 г. \r\nБританският археолог Хауърд Картър (на снимката) открива в Долината на царете край Тива гробницата на египетския фараон Тутанкамон. Тя е единственото неразграбено погребение на египетски фараон, съдържащо ценни паметници на древноегипетската култура. \r\n \r\n \r\n1921 г. \r\nЯпонският премиер Хара Такаши е убит в Токио. \r\n \r\n \r\n1918 г. \r\nПървата световна война: Австро-Унгария подписва акт за капитулация. \r\n \r\n \r\n1912 г. \r\nВ хода на Балканската война (1912-1913 г.) Сръбската армия овладява Битоля. \r\n \r\n \r\n1856 г. \r\nВ Галац се провежда първата конференция на държавите, извършващи корабоплаване по Дунав. \r\n \r\n \r\n1848 г. \r\nВъв Франция се приема конституцията на Втората република. \r\n \r\n \r\n1842 г. \r\nЕйбрахам Линкълн се жени за Мари Тод. \r\n \r\n \r\n \r\n На тази дата са родени : \r\n1969 г. \r\nРоден е Матю Макконъхи, американски актьор.  \r\n \r\n \r\n1951 г. \r\nРоден е Траян Басеску, президент на Румъния \r\n \r\n \r\n1906 г. \r\nРоден е Макс Делбрюк - американски физик от немски произход, генетик, вирусолог, член на Националната академия на науките на САЩ, лауреат е на Нобелова награда за физиология и медицина за 1969 г. (заедно с А. Херши и С. Лурия). \r\n \r\n \r\n \r\n На тази дата умират : \r\n2011 г. \r\nУмира Норман Рамзи, американски физик, Нобелов лауреат \r\n \r\n \r\n1847 г. \r\nУмира Якоб Лудвиг Феликс Менделсон-Бартолди - германски композитор, диригент, пианист и органист. \r\n \r\n \r\n  \r\n За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.11.04", "title": "Денят 4 ноември в световната история"}
{"url": "http://www.focus-news.net/news/2019/11/04/2716040/mestni-izbori-2019-nikolay-kanev-ot-gerb-pecheli-izborite-v-nikolaevo-s-5908-pri-100-obraboteni-protokoli.html", "text": "На втори тур от изборите за кмет на община в Николаево Николай Кънев от ПП ГЕРБ има 59.08% от гласовете при 100% обработени протоколи в ОИК – Николаево, предаде кореспондент на  Радио „Фокус“ .  \r\nДругият кандидат, който се яви на балотаж, Юсеин Юсменов от Движение на права и свободи, има 40.46%.  \r\nСлавяна ГАЙДАРОВА", "date": "2019.11.04", "title": "Местни избори 2019: Николай Кънев от ГЕРБ печели изборите в Николаево с 59.08% при 100% обработени протоколи"}
{"url": "http://www.focus-news.net/news/2019/11/04/2716059/mokri-sa-patishtata-na-teritoriyata-na-oblast-kardzhali.html", "text": "Мокри са пътищата на територията на област Кърджали. Това съобщиха за  Радио „Фокус“  от ОПУ - Кърджали. Движението на автомобили над 3,5 т е забранено по Надлез Кирково на главен път І-5 Русе - В.Търново - Шипка - Стара Загора - Хасково - Кърджали - Маказа - граница Гърция.  \r\nЗа МПС над 12 тона се ограничава движението по път III-5009 в посока Хасково - Козлец – Кърджали от км 0 до км 26+080 e ограничено в срок до 31 декември 2019 г. По път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС, поради закрит ж.п. прелез. Обходният маршрут е от град Любимец към с. Сива река – с. Малко градище – гр. Ивайловград, в срок до 31 декември 2019 г.  \r\nПо третокласен път ІІІ-5009 Зорница – Бели пласт – Стремци– Кърджали преминаването е ограничено за МПС над 12 тона, като обходите маршрути са по път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, в срок до 31 декември 2019 г .  \r\nДарина ДЕЕНИЧИНА", "date": "2019.11.04", "title": "Мокри са пътищата на територията на област Кърджали"}
{"url": "http://www.focus-news.net/news/2019/11/04/2716044/mestni-izbori-2019-simeon-simeonov-ot-gerb-pecheli-vtoriya-tur-na-mestnite-izbori-v-obshtina-tervel-s-5307-pri-obraboteni-100-protokoli.html", "text": "Симеон Симеонов от ПП ГЕРБ печели втория тур на местните избори в Община Тервел с 53.07% при обработени 100% СИК протоколи. За него са гласували 3 920 избиратели, предаде кореспондент на  Радио „Фокус” – Варна . Опонентът му Пламен Желязков от БСП за България е събрал 45.42% от гласовете на 3 355 избиратели. С „Не подкрепям никого“ са гласували 112 избиратели - 1.52%. Данните са към 5,00 часа на 4 ноември. Изборният ден в Община Тервел приключи с активност на вота 52,64%.  \r\nЖулиета НИКОЛОВА", "date": "2019.11.04", "title": "Местни избори 2019: Симеон Симеонов от ГЕРБ печели втория тур на местните избори в община Тервел с 53.07% при обработени 100% протоколи"}
{"url": "http://www.focus-news.net/news/2019/11/04/2716041/mestni-izbori-2019-elena-baltadzhieva-ot-vmro-pecheli-vtoriya-tur-na-mestnite-izbori-v-obshtina-kavarna-s-5864-pri-obraboteni-100-sik-protokoli.html", "text": "Елена Балтаджиева от ВМРО – Българско национално движение печели втория тур на местните избори в Община Каварна с 58.64% при обработени 100% СИК протоколи. За нея са гласували 3 790 избиратели, предаде кореспондент на  Радио „Фокус” – Варна . Опонентът ѝ Йордан Стоянов от Местна коалиция ГЕРБ (СДС) е събрал 40.11% от гласовете на 2 592 избиратели. С „Не подкрепям никого“ са гласували 81 избиратели - 1.25%. Данните са към 5,00 часа на 4 ноември. Изборният ден в Община Каварна приключи с активност на вота 51,67 %.  \r\nЖулиета НИКОЛОВА", "date": "2019.11.04", "title": "Местни избори 2019: Елена Балтаджиева от ВМРО печели втория тур на местните избори в община Каварна с 58.64% при обработени 100% СИК протоколи"}
{"url": "http://www.focus-news.net/news/2019/11/04/2716055/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята е от 16.00 часа.  \r\nНикола ПЕТКОВ", "date": "2019.11.04", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/11/04/2716062/pregled-na-osnovnite-temi-v-starozagorskiya-pechat.html", "text": "„Стара Загора се сбогува със създателя на фолклорната магия „Загорче“, е водещо заглавие във вестник  „Старозагорски новини“ . Часове наред в неделя продължи поклонението пред създателя на Детския фолклорен ансамбъл „Загорче“ - един от най-ярките доайени на културата в Стара Загора - Венелин Кръстев. Няколко поколения загорчета, писатели, артисти, журналисти, общественици и приятели смирено чакаха на дългата опашка, образувала се пред залата на ансамбъла в читалище „Родина“, за да си вземат последно сбогом с хореографа, психолога, учителя и Човека Венелин Кръстев.  \r\nОтдал живота си на фолклорната магия „Загорче“, той почина точно на знаковия 1 ноември - Деня на будителите, на 66-годишна възраст след тежко заболяване.  \r\nХиляди са децата, преминали през ансамбъла за четирите десетилетия от създаването му. Самият Венелин Кръстев бе автор на безброй спектакли и обработки на танци. Магията, която създаваше всеки един концерт на старозагорските загорчета, е изправяла на крака не само публиката на България, но и тази в десетки европейски градове. Тази магия се предаваше от поколение на поколение... И ще продължи да се предава! В некролога на Община Стара Загора бе отбелязано: „40 години, отдадени на магичната стихия на българския фолклор, 40 години, отдадени на децата, музиката и танца. „Загорче“ под негово ръководство не е просто ансамбъл. „Загорче“ е школа за живот и личностно развитие, „Загорче“ е общност, която с любов и отговорност създава красота. „Загорче\" е музикална емблема на Стара Загора. „Загорче“ е съдба за поколения старозагорски деца. И само големите, онези хора с цъфтящи души и открити сърца, педагози по призвание, орисаните творци, човеците с главна буква, истинските лидери могат да обединяват в екип от единомислие и да постигат чудеса. Такъв беше Венелин Кръстев! Вихрен, чувствен, самобитен талант, респектиращ авторитет, искрен приятел, достоен пример за поколенията! Любовта към музиката ще бъде с теб и там, при звездите! Скърбим за теб! Последно сбогом и дълбок поклон пред светлата ти памет!“. Почивай в мир, творецо! Ние няма да те забравим, приятелю! „Старозагорски новини“ \r\n„Чирпанско село вдигна 11-метров православен кръст“, четем още в броя.  Висок 11 метра православен кръст бе осветен в землището на чирпанското село Зетьово. Изграждането му е продължило близо 3 години, като инициативата е на кмета Иван Ганев, а нарочната подписка подкрепили над 730 от жителите. Проектът е дарение на семейство Гергана и Пламен Василеви, а градежът е дело на „Тракийски строител“, чийто собственик Николай Генчев е с местни корени. Със зетьовски произход са и украсилите го художници Яница Славчева и Никола Невенов. Православният кръст е ситуиран на един от трите хълма край Зетьово. Над 1 200 са жителите на селото, което е създадено в началото на ХVII в. и според легендата се родило в резултат на „греховна любов“, дала и първото му име „Енище“, което в буквален превод означава селото на зетя. В селото има и православен храм - „Възнесение Господне“ (известен още като „Свети Спас“), издигнат през 1872 г. от юговския майстор Димитър Стойчев (Виничкин), в чиито основи при строителството бликнало изворче. За него местните твърдят, че има лековита вода. Преди няколко години храмът е бил цялостно реставриран с подкрепата на швейцарската агенция за развитие и сътрудничество.  \r\n„БСП - Казанлък, иска председателското място в ОбС, въпреки че има само 9 съветници!?“, е друг акцент в изданието. Безмерна „упоритост“ прояви БСП - Казанлък, чието ръководство поиска председателския пост в Общинския съвет (ОбС) при 9 спечелени места за съветници от 37-членния му състав. „Имаме самочувствието на втора политическа сила в общината и търсим споделено управление, имаме основания да отправим още днес покани към лидерите на останалите политически сили за разговори с предложения за бъдеща работа в диалог и консенсус в Общинския съвет, за да бъде променен стилът на управление досега. Резултатът ни мотивира да претендираме за позицията на председател на местния парламент.“. Това е заявила миналата седмица председателката на общинската структура на БСП Румяна Друмева на нарочен брифинг. Според думите й БСП щяла да предложи \"споделено управление на всички, за да няма тайни коалиции\". След като БСП - Казанлък, главоломно се сгромоляса на първия тур в местните избори, въобще под въпрос е какво самочувствие има. Резултатите от 27 октомври сочат, че досегашният кмет Галина Стоянова е получила 55.35% от вота на съгражданите си срещу кандидата на БСП - бивш капитан и настоящ ресторантьор Стоян Петров - 29.06% подкрепа. Резултатите сочат още, че на първия тур не е бил избран нито един от кандидатите на БСП за кметове на казанлъшките села. (Б.Р. Резултатите от втория тур ще бъдат публикувани допълнително). Респективно възниква въпросът - на какво основание БСП - Казанлък, има самочувствието да поиска председателското място на ОбС с 9 съветници срещу 13 на ГЕРБ, 8 от коалицията на Ибушев „Алтернатива на гражданите“ и 6 от ДПС. Дори БСП и ДПС да се коалират предвид добрите си взаимоотношения в Казанлък, сумарно те са 15 гласа. Тоест едва ли неуспелият кандидат за кмет на БСП - капитанът Стоян Петров, би оглавил местния парламент, чието първо заседание е насрочено за 5 ноември. Интернет телевизията на отявления бесепар Васил Самарски завчера нареди една класация, в която ГЕРБ бил най-губещ в община Казанлък. Безспорен е фактът, че ГЕРБ не само в Казанлък, но и в цяла България намали броя на общинските си съветници. Но в Казанлък, с 53.35%, безспорният победител е избраникът на ГЕРБ за кмет Галина Стоянова. А БСП се срина с капитана-ресторантьор. В настоящата ситуация можем да перифразираме само едно знаково стихотворение на старозагорския дисидент Николай Колев-Босия: „Извади си гредата от твоите очи, не гледай сламката в моите“. От сега е ясно, че БСП - Казанлък, няма да си изкара гредата от очите си, поставена от сподвижниците на Корнелия Нинова. Но едва ли данъкоплатците на Казанлък ще търпят този деформизъм още дълго!", "date": "2019.11.04", "title": "Преглед на основните теми в старозагорския печат"}
{"url": "http://www.focus-news.net/news/2019/11/04/2716056/iportal-makedoniya-sreshta-mezhdu-vuchich-i-palmar.html", "text": "В понеделник президентът на Сърбия Александър Вучич ще се срещне със специалния представител на САЩ за Западните Балкани Матю Палмър, съобщават от канцеларията на държавния глава, предава скопското електронно издание  iPortal . \r\nВ предишните дни представителят на Държавния департамент бе в Скопие и Прищина. \r\nВ Косово той разговаря с президента на страната Хашим Тачи за диалога за нормализация на отношенията между Белград и Прищина и нуждата от бързо формиране на институциите в Косово, съобщиха от кабинета на косовския президент. \r\nАмериканският дипломат се срещна в Прищина и с делегация от „Сръбска листа“, с която е разговарял за следизборната ситуация в Косово с фокус върху продължаването на диалога между Белград и Прищина. \r\n \r\nПревод и редакция:", "date": "2019.11.04", "title": "iPortal (Македония): Среща между Вучич и Палмър"}
{"url": "http://www.focus-news.net/news/2019/11/04/2716058/mestni-izbori-2019-nikolay-melemov-ot-gerb-specheli-treti-mandat-v-smolyan-s-5673-pri-100-obraboteni-protokoli.html", "text": "Николай Мелемов от ГЕРБ спечели трети мандат за кмет на Смолян с 56,73% от вота на избирателите при 100% обработени протоколи. Това съобщиха за  Радио „Фокус“ – Смолян  от Общинската избирателна комисия – Смолян. За него са гласували 9113 жители на община Смолян от имащите право на глас 33 988 души. Опонентът на Мелемов, Стефан Събрутев от „БСП за България“ получи 40,52% от вота на избирателите или 6509 гласа. 2,75%, или 441 избиратели от община Смолян са гласували с не подкрепям никой.  \r\nНа балотажа в община Смолян бе избран и кмет на село Виево. Кмет на селото за пореден мандат става досегашния кмет Венко Палчев от „БСП за България“. Той получи 56,93 % от вата на избирателите или 156 гласа. Опонентът му Николай Хаджийски от ДПС получи 42,70%, или 117 гласа. Само един жител на село Виево е гласувал с не подкрепям никого.  \r\nНели ГЕРГЬОВСКА", "date": "2019.11.04", "title": "Местни избори, 2019: Николай Мелемов от ГЕРБ спечели трети мандат в Смолян с 56,73% при 100% обработени протоколи"}
{"url": "http://www.focus-news.net/news/2019/11/04/2716063/nova-ekspozitsiya-s-materiali-ot-xxvii-balgarska-antarkticheska-ekspeditsiya-shte-bade-predstavena-v-natsionalniya-prirodonauchen-muzey.html", "text": "Нова експозиция с материали от XXVII Българска антарктическа експедиция ще бъде представена в зала „Риби” на Националния природонаучен музей при Българската академия на науките (НПМ-БАН) от 11.00 часа. Това съобщиха от  Българския антарктически съюз . Проф. Христо Пимпирев, директор на Българския антарктически институт и Националния център за полярни изследвания към Софийския университет, ще открие официално събитието, заедно с проф. Николай Спасов, директор на НПМ-БАН. \r\nМорските организми, събрани от Южен залив, о-в Ливингстон, по време на XXVII Българска антарктическа експедиция, ще бъдат изложени в три нови витрини в зала „Риби“ на втория етаж на музея. Експозицията ще бъде официално открита от \r\nМузейните експонати включват един от най-големите улавяни до сега екземпляри на крокодилска ледена риба, 4 вида нототениеви риби, 8 вида морски безгръбначни и два вида водорасли. Научните проби са събрани от литоралната зона пред Българската полярна база на о-в Ливингстън. Лабораторната обработка и последвалата таксономична идентификация е извършена в лаборатория „Хидробиологичен мониторинг“ от доц. д-р Любимир Кендеров, в „Лаборатория по Ихтиология“ към катедра „Обща и приложна хидробиология“ в Биологическия факултет на Софийския университет под ръководството на доц. д-р Елиза Узунова и в лабораторията на НПМ-БАН от ихтиолога д-р Тихомир Стефанов. \r\nМорските безгръбначни – миди, охлюви, морски паяк, немертинов червей, морска звезда и др. са уловени от доц. д-р Любомир Кендеров от Софийския университет. Експозицията е изготвена от д-р Тихомир Стефанов и доц. Любомир Кендеров с участието на доброволци от Студентски морски клуб към Софийския университет. \r\nНационалният природонаучен музей при БАН изказва специални благодарности на коменданта на Българската антарктическа база, Йордан Тодоров, логистика на базата Николай Николов и инж. Йордан Йорданов за улова и транспортирането на крокодилската ледена риба. \r\nXXVII Българска антарктическа експедиция се проведе от ноември 2018 до март 2019 под ръководството на проф. Христо Пимпирев. Морските организми бяха събирани под ръководството на доц. д-р Любомир Кендеров от СУ „Св. Кл. Охридски“ в изпълнение на проект „Хидробиологичен мониторинг на крайбрежните морски води от литоралната зона пред Българската полярна база на о-в Ливингстон“ на Фонда за финансиране на полярни научни изследвания – 2018 г. с базова организация СУ „Св. Кл. Охридски“. \r\nПовече информация за експонатите може да бъде видяна  .", "date": "2019.11.04", "title": "Нова експозиция с материали от XXVII Българска антарктическа експедиция ще бъде представена в Националния природонаучен музей"}
{"url": "http://www.focus-news.net/news/2019/11/04/2716065/dots-georgi-kyuchukov-v-kuba-v-interes-na-republika-balgariya-e-da-poddarzha-i-razviva-vrazkite-s-republika-kuba.html", "text": "Доц. Георги Кючуков, който е в Хавана, заедно с делегация от ПП АБВ, от  е категоричен, че е в интерес на Република България е да поддържа и развива връзките с Република Куба, която в момента се явява неформален лидер на световното антиимпериалистическо движение. Това съобщиха от пресцентъра на  ПП АБВ . \r\n„Това неминуемо би довело до създаване на по-тесни взаимоотношения с десетки държави, поддържащи тази линия с последващи политически и икономически ползи за страната ни. Би било разумно в кратки срокове парламентарна делегация да посети Куба за срещи и разговори с ръководството на парламента и правителството. Това би допринесло за разширяване обхвата на нашите международни връзки със значителни ползи за страната ни. Време е да покажем, че имаме самостоятелна външна политика, насочена изцяло към интересите на България“, каза доц. Кучуков. \r\nДелегация на ПП АБВ в състав Любомира Ганчева, зам.- председател на партията, доц. Георги Кючуков, отговорник за външнополитическите връзки и Пламена Заячка, лидер на АБВ - Младежи се намира в Република Куба с за участие в антиимпериалистически форум „За солидарност, за демокрация и срещу неолиберализма”. Форумът събира делегации от над 90 държави с повече от 1300 делегати. В него присъстват представители от цял свят, включително от страни от ЕС и САЩ. Обсъждат се важни въпроси, касаещи международната солидарност, ненамесата във вътрешните работи на суверенните държави, правата на трудещите се и опасностите от неолиберализма в глобалния свят. Приеха се декларации за солидарност с развиващите се страни и тези, обект на агресивни посегателства. Делегацията на ПП АБВ е първата от нашата страна, която участва в подобен форум, което беше оценено много положително от домакините. Предстоят срещи с партийни и младежки организации, както и с Кубинското движение за мир.", "date": "2019.11.04", "title": "Доц. Георги Кючуков в Куба: В интерес на Република България е да поддържа и развива връзките с Република Куба"}
{"url": "http://www.focus-news.net/news/2019/11/04/2716064/literaturen-klub-orfey-pri-chitalishte-sv-prep-paisiy-hilendarski-v-asenovgrad-shte-predstavi-literaturno-poetichen-spektakal.html", "text": "Литературен клуб „Орфей” при читалище „Св. преп. Паисий Хилендарски“ в Асеновград ще представи литературно-поетичен спектакъл. Това съобщиха за  Радио „Фокус“ – Пловдив  от отдел „Връзки с обществеността“ на Общината. Премиерният спектакъл „Любов сред пламъци“ ще се състои от 17.30 часа в Градската библиотека и е в чест на 105-годишнината от смъртта на великия български поет и будител Пейо Яворов. Сценарият е изцяло изграден върху двутомния роман на Михаил Кремен „Романът на Яворов“, откъдето са взети цитати от писма на Мина и Лора до поета.", "date": "2019.11.04", "title": "Литературен клуб „Орфей” при читалище „Св. преп. Паисий Хилендарски“ в Асеновград ще представи литературно-поетичен спектакъл"}
{"url": "http://www.focus-news.net/news/2019/11/04/2716061/mestni-izbori-2019-dps-pecheli-3-sela-ot-4-na-balotazhite-v-oblast-kardzhali.html", "text": "ДПС печели 3 села от 4 на балотажите в област Кърджали за избор за кмет на кметство в трите общини по данни на ОИК в Черноочене, Крумовград и Кирково, предаде кореспондент на  Радио „Фокус“  .  \r\nВ село Габрово, община Черноочене, балотажът бе между кандидатите за кмет Асие Мустафа Мурад и Беятин Мехмед Халим. Изборите печели с 239 гласа от 429 гласували, или 54.69% от гласовете, Беятин Халим от ДПС, а 197 гласа (45,08%) са за Асие Мустафа Мурад от ГЕРБ.  \r\nВ село Бенковски, община Кирково, на втори тур битката печели с по-малко от 2% разлика Боряна Хъзова от ДПС, за която са гласували 580 избиратели (49.83%) от всички, като 48.11% са гласували за Хюсеин Садък от ГЕРБ, за когото гласовете са 560. 2,06% (24 души) са гласували, но не са подкрепили нито един от двамата кандидати.   \r\nНовият кмет на село Стоманци, Кирковска община, ще е от ГЕРБ - Юзджан Тасим Али с 80 гласа, дадени за него (54,79%) от гласувалите, кандидатът на ДПС Хазел Мустафа Юсуф събра 64 гласа (49, 83%) от гласовете на всички избиратели. Гласували, но не подкрепили нито един от двамата са 2 души (1,37%). \r\nВ село Аврен, Крумовградска област балотажът бе между Десислава Маринова Драмалиева и Милена Веселинова Алекова. Новият кмет на Аврен ще бъде Милена Алекова от ДПС, за която са гласували 135 души (53.36%), при 107 гласа (42,29%) за Десислава Драмалиева от ГЕРБ. Не подкрепят никого 11 души (4.35%) от всички гласували на този балотаж. \r\nДарина ДЕЕНИЧИНА", "date": "2019.11.04", "title": "Местни избори 2019: ДПС печели 3 села от 4 на балотажите в област Кърджали"}
{"url": "http://www.focus-news.net/news/2019/11/04/2716049/mestni-izbori-2019-ivaylo-kracholov-ot-gerb-pecheli-izborite-v-chirpan-s-6072-pri-100-obraboteni-protokoli.html", "text": "На втори тур от изборите за кмет на Община Чирпан Ивайло Крачолов от Местна коалиция ГЕРБ има 60.72% от гласовете при 100% обработени протоколи в ОИК – Чирпан, предаде кореспондент на  Радио „Фокус“ .  \r\nДругият кандидат, явил се на балотаж, Гено Генов от „БСП за България“ има 37.45%.  \r\nВтори тур на избори за кмет на кметство се проведе в едно от населените места на община Чирпан – село Свобода. При 100% обработени протоколи Васил Василев от ПП Обединена Социалдемокрация има 51.56% от гласовете на избирателите, а Иван Данчев от Местна коалиция ГЕРБ – 44.70%. \r\nСлавяна ГАЙДАРОВА", "date": "2019.11.04", "title": "Местни избори 2019: Ивайло Крачолов от ГЕРБ печели изборите в Чирпан с 60.72% при 100% обработени протоколи"}
{"url": "http://www.focus-news.net/news/2019/11/04/2716067/nimh-zhalt-kod-za-silen-vyatar-e-v-sila-za-26-oblasti-na-stranata.html", "text": "Жълт код за силен вятър е в сила за 26 области на страната, сочи справка на сайта на  НИМХ . Предупреждението за силен вятър е в сила за областите Монтана, Враца, Ловеч, Велико Търново, Габрово, Русе, Търговище, Разград, Шумен, Силистра, Добрич, Варна, Бургас, Сливен, Ямбол, Стара Загора, Хасково, Пловдив, Кърджали, Смолян, Пазарджик, Благоевград, Кюстендил, Перник, София област и София-град. Ще духа силен вятър от юг-югозапад с пориви до 22-24 м/сек. В районите близо до Стара планина ще духа силен южен вятър с пориви до 20-25 м/сек. \r\nПо морския бряг ще духа силен вятър от юг-югозапад 14 - 17 м/с (7 по Бофорт) и пориви 20-22 м/с (8-9 по Бофорт). Вълнение 4-5 бала.", "date": "2019.11.04", "title": "НИМХ: Жълт код за силен вятър е в сила за 26 области на страната"}
{"url": "http://www.focus-news.net/news/2019/11/04/2716071/mestni-izbori-2019-milen-belchev-ot-gerb-pecheli-izborite-v-obshtina-banite-s-6310-pri-100-obraboteni-protokoli.html", "text": "Милен Белчев от ГЕРБ печели изборите в община Баните с 63,10% при 100% обработени протоколи. Това съобщиха за  Радио „Фокус“ – Смолян  от Общинска избирателна комисия – Баните. За Белчев са гласували 1727 души. За опонентът му Диана Фиданова от АБВ печели 36,17% от вота на избирателите или 990 гласа.  \r\nВ община Баните балотаж се проведе и в село Оряховец. Там на втория тур на изборите се яви само един кандидат Карамфил Шуменски от Местна коалиция Новото време (Движение за права и свободи, Земеделски съюз \"Александър Стамболийски\"), който получи 82,18 % от вота или 272 гласа. Това е така, защото дни преди балотажа, опонентът му и досегашен кмет на селото Невен Белчев се отказа от явяване на втори тур.  \r\nНели ГЕРГЬОВСКА", "date": "2019.11.04", "title": "Местни избори, 2019: Милен Белчев от ГЕРБ печели изборите в община Баните с 63,10% при 100% обработени протоколи"}
{"url": "http://www.focus-news.net/news/2019/11/04/2716069/der-spiegel-sled-napadenieto-v-hale-v-germaniya-vaznikvat-grupi-za-zashtita-na-grazhdanite-berlin-gi-opredelya-kato-ekstremistki.html", "text": "След нападението срещу синагога в източния германски град Хале ан дер Заале миналия месец темата за десния тероризъм в Германия отново влезе във фокус на дебатите. Според федералното правителство в Берлин в резултат на атаката въе всички провинции на сраната са възникнали „самопровъзгласили се защитници“, които имат „десен екстремистки потенциал“, отбелязва изданието  Der Spiegel . \r\nУчастниците в отрядите се отличават с „произволно застъпничество за сигурност и ред, който се отдалечава от от държавния монопол върху властта и клони дори към насилствени акции\". Десните екстремисти се преструват, че държавата не е в състояние да гарантира сигурността и реда, поради което се заемат с тази задача. \r\nСпоред федералното правителство обаче екстремистите преследват различна цел: „По-скоро чужденците или политическите противници трябва да бъдат целенасочено сплашвани от присъствието на десни екстремистки милиции в страната\". \r\nДоколкото е известно на федералното правителство, подобни групи има почти всички федерални провинции, но официален Берлин не представя информация за броя на участващите в тях.  \r\nМиналата седмица федералното правителство прие пакет от мерки срещу десния екстремизъм. Наред с всичко друго, планът от девет точки предвижда затягане на законодателството в областта на оръжията, повече работа по превенция и по-последователно преследване на омразата, включително в интернет мрежата. \r\n \r\n Тереза Герова", "date": "2019.11.04", "title": "Der Spiegel: След нападението в Хале: В Германия възникват групи за защита на гражданите, Берлин ги определя като „екстремистки“"}
{"url": "http://www.focus-news.net/news/2019/11/04/2716066/mestni-izbori-2019-boran-hadzhiev-ot-gerb-pecheli-izborite-v-chepelare-s-5748-pri-100-obraboteni-protokoli.html", "text": "Боран Хаджиев от ГЕРБ е новият кмет на Чепеларе, който спечели 57,48% от вота на избирателите при 100% обработени протоколи. Това съобщиха за  Радио „Фокус“ – Смолян  от Общинска избирателна комисия – Чепеларе. За Хаджиев са гласували 2195 жители на общината. Опонентът му Анета Пашалиева от ДПС получи 39,85% от подкрепата на своите съграждани или 1522 гласа.  \r\nНа балотажа в община Чепеларе бе избран и кмет на село Забърдо. С едва 9 гласа разлика, жителите на селото преизбраха досегашния кмет Валентин Черпоков, който получи 50,92 % от вота или 193 гласа. За опонентът му Росица Каварджиева от ДПС гласуваха 48,55% или 184 от жителите на родопското село.  \r\nНели ГЕРГЬОВСКА", "date": "2019.11.04", "title": "Местни избори, 2019: Боран Хаджиев от ГЕРБ печели изборите в Чепеларе с 57,48% при 100% обработени протоколи"}
{"url": "http://www.focus-news.net/news/2019/11/04/2716072/mestni-izbori-2019-nezavisimiyat-kandidat-georgi-dimitrov-e-noviyat-kmet-na-obshtina-karnobat-pri-obraboteni-100-protokoli.html", "text": "Независимият кандидат Георги Иванов Димитров е новият кмет на Община Карнобат при обработени 100% протоколи, предаде репортер на  Радио \"Фокус\" - Бургас . Броят на гласувалите е 4 660, или 50.74%. Другият кандидат, явил се на балотаж, Тодор Байчев от „БСП за България“ има 47.16%. \r\nМария КУРТЕВА", "date": "2019.11.04", "title": "Местни избори 2019: Независимият кандидат Георги Димитров е новият кмет на Община Карнобат при обработени 100% протоколи"}
{"url": "http://www.focus-news.net/news/2019/11/04/2716070/mestni-izbori-2019-georgi-georgiev-ot-mestna-koalitsiya-sds-bdts-pecheli-izborite-za-kmet-v-obshtina-kaloyanovo-pri-100-obraboteni-protokoli.html", "text": "Георги Георгиев от местна коалиция СДС-БДЦ печели изборите за кмет в община Калояново при 100% обработени протоколи, предаде репортер на  Радио „Фокус“ – Пловдив . Георги Георгиев е получил 56.45% от гласовете, а неговият опонент – Ивайло Кръстев от ГЕРБ 42.14%. Георги Георгиев ще управлява Община Калояново втори мандат. \r\nТони МИХАЙЛОВ", "date": "2019.11.04", "title": "Местни избори 2019: Георги Георгиев от местна коалиция СДС-БДЦ печели изборите за кмет в община Калояново при 100% обработени протоколи"}
{"url": "http://www.focus-news.net/news/2019/11/04/2716068/mestni-izbori-2019-feim-ahmed-isa-pecheli-izborite-v-garmen-pri-100-obraboteni-protokoli.html", "text": "Феим Ахмед Иса от Движението за права и свободи – ДПС е новият кмет на Община Гърмен при 100% обработени протоколи, предаде репортер на  Радио „Фокус“ - Пирин . За него гласът си са дали 61.66%. Минка Капитанова от ПП Български демократичен център – БДЦ остава на второ място в кметската надпревара с 37.20%.  \r\nВ община Гърмен се проведоха и избори за кметове на 5 от селата. След обработване на данните стана ясно, че Горно Дряново ще бъде управлявано от Ибрахим Ахмедов Пингов – коалиция „Ние, Гражданите“, подкрепен от 55.73%. За другият кандидат Мехмедали Ибрахимов Хаджиев от Местна коалиция ГЕРБ(Български земеделски народен съюз) гласувалите са 43.55%. През следващите 4 години село Дебрен ще се управлява от Тюркиян Шукриева Ходжова от БСП за България с 55.55%. Идриз Нерзатов Топчиев от Местна коалиция ГЕРБ(Български земеделски народен съюз), който също се бореше за кметското място получава 44.39% подкрепа. Синем Мустафова Бекирова от Местна коалиция ГЕРБ(Български земеделски народен съюз) е избрана за кмет на село Дъбница с 50.94%. Опонентът ѝ Мустафа Мустафа Мейзин от Движението за права и свободи – ДПС  пък е получил 48.12% от гласовете. Село Огняново също си има нов кмет, а именно Димитрия Калоянова Гюрова, Политическа партия Съюз на демократичните сили, подкрепена от 50.25%, а независимият кандидат Иван Валериев Ижбехов е спечелил доверието на 49.46%. С 60.72% от гласовете на избирателите Фикрет Хюсеинов Байрямов от Местна коалиция ГЕРБ(Български земеделски народен съюз) е новият кмет на село Осиково. Втори остава Милен Миленов Дедьов от Движението за права и свободи – ДПС с 39.28%. \r\nЛивия НИНОВА", "date": "2019.11.04", "title": "Местни избори 2019: Феим Ахмед Иса печели изборите в Гърмен при 100% обработени протоколи"}
{"url": "http://www.focus-news.net/news/2019/11/04/2716074/mestni-izbori-2019-dyanko-rusev-nenchev-ot-bsp-za-balgariya-pechelite-izborite-v-nevestino-pri-100-obraboteni-protokoli.html", "text": "Дянко Русев Ненчев от „БСП за България“ печелите изборите за кмет на кметство Невестино при 100% обработени протоколи, предаде репортер на  Радио „Фокус\" - Бургас . Гласувалите са 180 или 67.92%. Неговият опонент Красимир Рашков Лазаров от \r\nДвижение за права и свободи – ДПС има 32.08% гласове.  \r\nМария КУРТЕВА", "date": "2019.11.04", "title": "Местни избори 2019: Дянко Русев Ненчев от „БСП за България“ печелите изборите в Невестино при 100% обработени протоколи"}
{"url": "http://www.focus-news.net/news/2019/11/04/2716073/mestni-izbori-2019-atanas-stoyanov-pecheli-izborite-za-kmet-na-obshtina-sandanski-pri-100-obraboteni-protokoli.html", "text": "Атанас Стоянов от ПП ВМРО - Българско национално движение печели изборите за кмет на Община Сандански с 51.50% при 100% обработени протоколи, предаде репортер на  Радио „Фокус“ - Пирин . Досегашният кмет Кирил Котев от ПП ГЕРБ остава втори с 47.32%.  \r\nНа втори тур в Община Сандански бяха избрани и кметове на селата Лебница, Джигурово, Ново Делчево, Катунци и Петрово. Така Ваня Христова Бисеринска от ПП ГЕРБ, подкрепена от 51.47%, печели изборите в село Лебница. Опонентът ѝ е получил Славчо Захов Бисерков от ПП ВМРО – Българско национално движение е спечелил доверието на 47.79%. През следващите 4 години село Джигурово ще се управлява от Александър Велинов Мицев от ПП ВМРО – Българско национално движение, получил 52.83% от гласовете. Втори остава Тодор Георгиев Тетимов от „БСП за България“ с 46.44%. Нов кмет си избраха и жителите на село Ново Делчево, като доверието им бе спечелено от Валентин Димитров Апостолов от ПП ГЕРБ с 55.48%. Атанас Живков Балкански от ПП ВМРО – Българско национално движение остава на втора позиция с 44.52%. Село Катунци ще се управлява от Красимир Кирилов Кисов от ПП ГЕРБ с 51.62%. Иван Димитров Коричков от ПП ВМРО – Българско национално движение пък е получил 46.89%. Иван Насков Атанасов от ПП ВМРО – Българско национално движение е избран за управник на село Петрово с 56.88%. Опонентът му Илияна Момчилова Балева от Местна коалиция НФСБ (Земеделски Народен Съюз, НФСБ) е била подкрепена от 42.81%.  \r\nЛивия НИНОВА", "date": "2019.11.04", "title": "Местни избори 2019: Атанас Стоянов печели изборите за кмет на Община Сандански при 100% обработени протоколи"}
{"url": "http://www.focus-news.net/news/2019/11/04/2716078/na-granitsata-s-republika-severna-makedoniya-trafikat-e-obichayno-natovaren.html", "text": "На границата с Република Северна Македония трафикът е обичайно натоварен на всички пунктове. Това съобщиха за  Радио „Фокус“ – Пирин  от Главна дирекция „Гранична полиция“. В първия работен ден нормално се извършва преминаването през граничните пунктове „Кулата“ и „Илинден“. Няма данни за образували се задръствания или колони от автомобили. \r\nЛивия НИНОВА", "date": "2019.11.04", "title": "На границата с Република Северна Македония трафикът е обичайно натоварен"}
{"url": "http://www.focus-news.net/news/2019/11/04/2716080/dazhd-vali-v-oblast-smolyan-patnite-nastilki-sa-mokri.html", "text": "Дъжд вали в Смолян и в областта, пътищата навсякъде са мокри, съобщи за  Радио „Фокус“ – Смолян  дежурният в Областно пътно управление – Смолян. Водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян вали дъжд, пътните настилки са мокри. В сутрешните часове автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.04", "title": "Дъжд вали в област Смолян, пътните настилки са мокри"}
{"url": "http://www.focus-news.net/news/2019/11/04/2716077/trima-dushi-sa-blasnati-ot-lek-avtomobil-na-avtobusna-spirka-trakiya-vav-varna.html", "text": "Трима души са блъснати от лек автомобил на автобусна спирка „Тракия“ във Варна. Това съобщиха от  ОДМВР - Варна . Инцидентът е станал тази сутрин около 07.40 часа на бул. „Владислав Варненчик\", на автобусна спирка „Тракия\". 21-годишният водач на лек автомобил \"Фолксваген\" по време на движение поради неизяснени към момента причини губи контрол над МПС и се качва на тротоара, където блъска трима души, стоящи на спирката. Тримата са отведени в болнично заведение незабавно. Към момента текат прегледи за изясняване на травмите им.  \r\nРаботата по установяване на детайлите и обстоятелствата около инцидента продължава.", "date": "2019.11.04", "title": "Трима души са блъснати от лек автомобил на автобусна спирка „Тракия“ във Варна"}
{"url": "http://www.focus-news.net/news/2019/11/04/2716079/mestni-izbori-2019-lyubomir-uzunov-ot-gerb-pechelite-izborite-za-kmet-v-marinka-pri-100-obraboteni-protokoli.html", "text": "Любомир Господинов Узунов от ГЕРБ печелите изборите за кмет на кметство Маринка при 100% обработени протоколи, предаде репортер на  Радио \"Фокус\" - Бургас . Броят на гласовете е 262 или 65.83%, а неговият опонент Веселина Здравкова Маринова от \"БСП за България\" има 32.16%.  \r\nКостадин Стоянов Георгиев от \"БСП за България\" печелите изборите за кмет на кметство Равнец при 100% обработени протоколи с 323 гласа или 52.55%, а неговият опонент Христо Иванов Колев от ГЕРБ има 47.02% гласове. \r\nСотир Йовчев Йовчев от СДС печелите изборите за кмет на кметство Твърдица при 100% обработени протоколи. Гласувалите са 139 или 52.85%, а другият явил се на балотаж Кирилка Николова Николова \r\nМестна коалиция Ние, Гражданите (ДРП Българската пролет, БЗНС, РДП, Земеделски съюз „Ал. Стамболийски“) има 120 гласа или 45.63%.  \r\nМария КУРТЕВА", "date": "2019.11.04", "title": "Местни избори 2019: Любомир Узунов от ГЕРБ печелите изборите за кмет в Маринка при 100% обработени протоколи"}
{"url": "http://www.focus-news.net/news/2019/11/04/2716081/v-ednata-lenta-se-osashtestvyava-dvizhenieto-v-uchastak-ot-patya-mezhdu-tvarditsa-i-elena-v-oblast-veliko-tarnovo-zaradi-propadane-na-patnoto-platno.html", "text": "Натоварен е трафикът по улица „Магистрална“ в града. Интензивно е движението и в района на пътен възел „Качица“,  Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето е предимно облачно. Екипи на полицията следят за правилното протичане на движението. Патрули има на входовете и изходите на града, както и в по-натоварените участъци от първокласната и второкласна пътна мрежа в областта.  \r\nВремето и в останалата част от областта е предимно облачно. Настилките са сухи, но в по-усойните места има и мокри отсечки. Отворен за движение е Проходът на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на януари 2020-та. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до края на ноември. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на месеца.  \r\nЛуиза ТРАНЧЕВА", "date": "2019.11.04", "title": "В едната лента се осъществява движението в участък от пътя между Твърдица и Елена в област Велико Търново заради пропадане на пътното платно"}
{"url": "http://www.focus-news.net/news/2019/11/04/2716082/mestni-izbori-2019-ivan-portnih-ot-gerb-specheli-na-balotazha-vav-varna-pri-100-obraboteni-protokoli.html", "text": "ГЕРБ е категоричният победител на балотажа във Варна, предаде репортер на  Радио “Фокус” – Варна . Иван Портних от ГЕРБ спечели убедително нов мандат като кмет на Варна. За него са гласували 60,79% от избирателите, сочат данните на ЦИК при обработени 100% от протоколите на секционните избирателни комисии. До урните са отишли да го подкрепят 49 207 души. \r\nЗа опонента му Костадин Костадинов от ПП \"Възраждане\" своя глас са дали 29 138 души, или 35,99% .  \r\nИзбирателната активност на балотажа във Варна достигна 28,76% към 20.00 часа.  \r\nОпцията „не подкрепям никого“ са отбелязали 2606 души.  \r\nМиналата неделя Иван Портних събра 49,29% - около 500 гласа не му достигнаха за победа на първия тур. Костадинов беше с подкрепа от 14.3% на първи тур.  \r\n  Резултати от балотажите за районните кметства във Варна:    \r\nВ  \"Приморски\"   Петя Проданова  от ГЕРБ печели 57,32% от гласовете срещу 31,41% на Огнян Къчев от БСП. \"Не подкрепям никого\" са отбелязали 11,27% от гласувалите.  \r\nВ  \"Одесос\"  Георги Недевот ГЕРБ печели с 60,40% , а опонентът му от БСП събира Иван Иванов - 27,64%. \"Не подкрепям никого\" са зачерканли 11,96% от живущите в района.  \r\nВ  \"Младост\"  Христо Христов от ГЕРБ също е избран с голяма разлика - 60,98% на балотажа срещу Мария Тодорова от БСП - 30,52 на сто. \"Не подкрепям никого\" - 8,50\t%. \r\nТова ще бъдат трети мандати на победителите във ІІ тур.  \r\nВ  \"Аспарухово\"  Ивайло Маринов от ГЕРБ също постига впечатляващ резултат от 66,46% над Мартин Златев от БСП - 29,45%. Това ще е негов първи мандат. \"Не подкрепям никого\" са маркирали 4 на сто.  \r\nНа първи тур преди седмица,  \"Владислав Варненчик\"   преизбра Николай Костадинов от ГЕРБ за районен кмет.  \r\n   \r\n Резултати от балотажа за кмет в кметствата в община Варна    \r\nВ село  Тополи  битката за кметския стол е била изключително оспорвана – Благовест Георгиев от БСП взима 49,22%, а опонентът му \tДемир Георгиев от ГЕРБ е събрал – 48,22%. 2,26% са отбелязали, че не подкрепят никой.  \r\nЗа село  Звездица   ситуацията е почти аналогична. Стансилава Георгиева от Местна коалиция -Земеделски народен съюз е взела 51,54% от всички гласове, а опонентът й Николай Йорданов от ГЕРБ е събрал 47%.  \r\nДесислава ВАСИЛЕВА", "date": "2019.11.04", "title": "Местни избори 2019: Иван Портних от ГЕРБ спечели на балотажа във Варна при 100% обработени протоколи"}
{"url": "http://www.focus-news.net/news/2019/11/04/2716083/mestni-izbori-2019-plamen-georgiev-gradev-ot-gerb-pecheli-izborite-za-kmet-na-kmetstvo-zvezdets-v-oblast-burgas-pri-100-obraboteni-protokoli.html", "text": "Пламен Георгиев Градев от ГЕРБ печелите изборите за кмет на кметство Звездец, община Малко Търново при 100% обработени протоколи, предаде репортер на  Радио \"Фокус\" - Бургас . Гласувалите са 133 или 50.57%, а неговият опонент Стоян Драгиев Петков от „Възраждане“ има 129 гласа или 49.05%.  \r\nМария КУРТЕВА", "date": "2019.11.04", "title": "Местни избори 2019: Пламен Георгиев Градев от ГЕРБ печели изборите за кмет на кметство Звездец в област Бургас при 100% обработени протоколи"}
{"url": "http://www.focus-news.net/news/2019/11/04/2716084/el-pais-ispaniya-isrp-vodi-v-prouchvaniyata-predi-izborite-v-ispaniya.html", "text": "Проучване на националния ежедневник  El Pais  показва, че Испанската социалистическа работническа партия (ИСРП) на премиера Педро Санчес води в проучванията на общественото мнение преди изборите на 10 ноември, събирайки подкрепата на 27,2% от гласоподавателите. На второ място е Народната партия с 21,1%, следвана от „Вокс“ с 12,8%, „Унидас Подемос“ с 12,7%), „Граждани“ с 9%. \r\nСпоред прогнозите, ПСРП ще бъде представена с около 116 депутати в следващия испански парламент, НП – с 94, „Вокс“ с 42, „Унидас Подамос“ с 36, а „Граждани“ с 19. За мнозинство и правото да номинира премиер са необходими 176 места в законодателния орган в Мадрид. Шанс за постигането на такова имат както десните партии (НП и „Вокс“), ако влязат в коалиция, така и левите (ИСРП, „Унидас Подемос“ и независими депутати). Реализирането на тези опции обаче засега изглеждат твърде съмнителни, коментират от редакцията.  \r\nОсновните политически сили в Испания започнаха своите предизборни кампании в условия на все по-голямо разединение. Гласуването ще се проведе на 10 ноември и ще бъде четвъртото в рамките на четири години, като статистическите данни на различни агенции показват, че нито една политическа сила в страната няма да получи мнозинство в парламента. \r\n \r\n Тереза Герова", "date": "2019.11.04", "title": "El Pais (Испания): ИСРП води в проучванията преди изборите в Испания"}
{"url": "http://www.focus-news.net/news/2019/11/04/2716088/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на месеца, съобщиха за  Радио „Фокус“ – Велико Търново  от Областно пътно управление. Времето в региона е предимно облачно, но без валежи. Настилките са сухи, но по усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до началото на следващата година. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.11.04", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/11/04/2716086/mestni-izbori-2019-izbrani-sa-kmetove-na-selata-borovo-i-banichan-v-obshtina-gotse-delchev-pri-obraboteni-100-protokoli.html", "text": "Избрани са кметове на селата Борово и Баничан в община Гоце Делчев при обработени 100% протоколи, предаде репортер на  Радио „Фокус“ - Пирин . Георги Иванов Найденов от ПП ГЕРБ с 52.10% печели кметското място в село Борово. Неговият опонент Йордан Георгиев Катранджиев от БСП за България е бил подкрепен от 46.77%. В село Баничан кмет през следващите 4 години ще бъде Елена Георгиева Сивриева от Местна коалиция ЗНС (СДС, ДБГ, ВМРО – БНД, ССД), подкрепена от 55.36%. Георги Кирилов Робев от ПП ГЕРБ остава втори с 43.88%.  \r\nЛивия НИНОВА", "date": "2019.11.04", "title": "Местни избори 2019: Избрани са кметове на селата Борово и Баничан в община Гоце Делчев при обработени 100% протоколи"}
{"url": "http://www.focus-news.net/news/2019/11/04/2716089/prodalzhava-remontat-na-asfaltova-nastilka-po-chast-ot-patya-kochmar-tervel-v-oblast-dobrich.html", "text": "Продължава ремонтът на асфалтова настилка по част от пътя Кочмар – Тервел в област Добрич. Предвидено е дейностите да приключат до 30 ноември, предаде кореспондент на  Радио „Фокус” – Варна . Движението на автомобили  по тази отсечка трябва да се осъществява с повишено внимание. Участъкът е сигнализиран с пътни знаци. Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич времето слънчево и ясно, духа силен вятър, пътните настилки са сухи, температурата на въздуха е около 16 градуса.   \r\nЖулиета НИКОЛОВА", "date": "2019.11.04", "title": "Продължава ремонтът на асфалтова настилка по част от пътя Кочмар – Тервел в област Добрич"}
{"url": "http://www.focus-news.net/news/2019/11/04/2716085/mestni-izbori-2019-mariya-vitanova-valkanova-ot-gerb-pecheli-izborite-v-obshtina-perushtitsa-pri-100-obraboteni-protokoli.html", "text": "Мария Витанова-Вълканова от ГЕРБ печели изборите в община Перущица при 100% обработени протоколи, предаде репортер на  Радио „Фокус“ – Пловдив . Кандидатът на ГЕРБ получи подкрепата на 56.59% от избирателите, а досегашният кмет – Ради Минчев от „Демократична България – Обединение“ (ДА България, ДСБ, Зелено движение), 41.68% от гласовете.  \r\nТони МИХАЙЛОВ", "date": "2019.11.04", "title": "Местни избори 2019: Мария Витанова-Вълканова от ГЕРБ печели изборите в община Перущица при 100% обработени протоколи"}
{"url": "http://www.focus-news.net/news/2019/11/04/2716092/mestni-izbori-2019-kaloyan-pargov-bsp-sofiya-maya-manolova-postigna-vpechatlyavasht-rezultat-na-izborite-bsp-beshe-edna-ot-osnovnite-partii-koito-stoeshe-zad-neya.html", "text": "Мая Манолова постигна впечатляващ резултат – нещо, което отдавна не се беше случвало. Това е резултат, вследствие на усилията на много хора, както и на партиите, които я подкрепиха. БСП беше една от основните партии, които стоеше зад нея, наред с други ляво и дясноцентристки. Това каза лидерът на БСП-София Калоян Паргов в интервю за предаването „Сутрешен блок“ на  БНТ . „Благодаря на гражданския кандидат Мая Манолова за битката, която изнесе в София, защото тя наистина беше битка по начина, по който я зададоха управляващите, още преди номинациите. Очакванията ни бяха за победа. В тази кампания ми направиха впечатление десетките и стотици симпатизанти, членове на БСП  и доброволци, които работиха повече от месец. Искам да им благодаря за тази кампания. Благодаря и на всички кандидати – и за районни кметове, и за кметове на населени места, за общински съветници, за това, което направиха за този повече от месец“, заяви още Паргов. По думите му от партията са направили своите анализи лятото и тези анализи ясно са показали, че Мая Манолова е „максимума“. „Трябва да изчакаме окончателното преброяване, за да видим каква е разликата, но разликата е около 5%. Виждаме, че дистанцията доста се скъси“, каза той. Калоян Паргов допълни, че „сме станали свидетели за пореден път на една манипулация, която се тиражираше по медиите“. По думите му тази манипулация е била важна за избирателите и ги е накарала да взимат едно или друго решение.", "date": "2019.11.04", "title": "Местни избори 2019: Калоян Паргов, БСП-София: Мая Манолова постигна впечатляващ резултат на изборите, БСП беше една от основните партии, които стоеше зад нея"}
{"url": "http://www.focus-news.net/news/2019/11/04/2716087/mestni-izbori-2019-hristo-prodanov-postignahme-tselta-si-doverie-se-gradi-trudno-no-sme-na-pravilniya-pat.html", "text": "\"Доверие се гради трудно, но сме на правилния път. В началото на кампанията си поставихме цел за тези избори и я постигнахме, дори малко я надхвълихме. Смятаме, че изборите за нас бяха сравнително добро представяне\". Това заяви зам.-председателят на ПГ на \"БСП за България\" Христо Проданов пред Нова ТВ, съобщиха от пресцентъра на  БСП . \"БСП като партийно и политическо ръководство, специално в София, е направила всичко възможно, за да мобилизира левия електорат. Предстои анализ - дали сме успели, все още коментираме предварителни данни\", каза още Проданов.  \r\n\"Спечелили сме около 65 - 70 общини и 4 областни града - Русе, Перник, Разград, Благоевград. Това е знак, че БСП продължава да върви във възходяща линия - за разлика от ГЕРБ, които са в низходяща\", коментира той. \"Да спечелиш доверие е трудно и изисква много работа. Правим всичко възможно - резултатите от последните ни 3 избора показват възходяща посока\", каза още Проданов. Той обясни, че моделът на всяване на страх е \"пуснал пипала\" навсякъде, което е наложило обединение и търсене на периферия. \"Спирам в малко магазинче в Надежда - там също облепени плакати на ГЕРБ. Питам човека, който продава, собственика, дали толкова обичат ГЕРБ. Той отговоря, че не ги обичат, но ако откаже да сложи плакат, ще му затворят бизнеса и няма кой да ги вземе на работа с жена му\", каза още Проданов. \r\n\"Страхът и натискът бяха огромни - затова смятаме, че нашият резултат е добър\", добави социалистът.", "date": "2019.11.04", "title": "Местни избори 2019: Христо Проданов: Постигнахме целта си, доверие се гради трудно, но сме на правилния път"}
{"url": "http://www.focus-news.net/news/2019/11/04/2716090/mestni-izbori-2019-valentin-stanchev-ot-balgarski-sotsialdemokrati-pecheli-izborite-v-kosharitsa-v-oblast-burgas-pri-100-obraboteni-protokoli.html", "text": "Валентин Григоров Станчев от „Български социалдемократи“ печели изборите за кмет на кметство Кошарица при 100% обработени протоколи, предаде репортер на  Радио \"Фокус\" - Бургас . Гласувалите са 299 или 52.92%. Неговият опонент Павел Желев Павлов от ПП \"МОРЕ\" има 259 гласа или 45.84%.  \r\nВасил Тодоров Василев от “Български социалдемократи“ печели изборите за кмет на кметство оризаре при 100% обработени протоколи. Гласувалите са 354 или 53.88%, а неговият опонент Черню Стоянов Пенчев от БСП има 45.51%.  \r\nЗлатин Стойков Георгиев от ПП МОРЕ печели изборите за кмет на кметство Тънково при 100% обработени протоколи. Гласовете са 327 или 50.00%, а другият кандидат за кмет явил се на балотаж Христо Николов Николов от БСП има 49.24%.  \r\nМария КУРТЕВА", "date": "2019.11.04", "title": "Местни избори 2019: Валентин Станчев от „Български социалдемократи“ печели изборите в Кошарица в област Бургас при 100% обработени протоколи"}
{"url": "http://www.focus-news.net/news/2019/11/04/2716096/pregled-na-osnovnite-temi-vav-velikotarnovskiya-pechat.html", "text": "„Настоящи и бъдещи родители дойдоха на изложението „Family Days Expo“ е заглавие от първа страница на областния всекидневник  „Янтра ДНЕС” .  Стотици бъдещи и настоящи родители посетиха второто издание на изложението „Family Days Expo“ във Велико Търново. Още преди официалното откриване на събитието залата беше пълна с посетители. „19-годишната Даниела Калчева е най-младият учител в областта“, пише още вестникът.  19-годишната Даниела Калчева е най-младият учител в област В. Търново. Тя е назначена на работа в детска градина „Гинка Маркова“ в стражишкото село Лозен. В Деня на народните будители „Бебето сред педагозите“ получи специална грамота. „Велосипедист загина на място на пътя до село Раданово“ е новина от криминалната хроника. На страница пета има материал за Цвети и 5-членното й семейство, които „След 20 години живот на три континента създават свой дом във В. Търново“. „Баскетболните „Болярки“ четвърти на турнир в Турция“ е новина от спортните страници. \r\n„Изборните битки на балотажите преминаха при значителна активност“  е заглавие от другия областен ежедневник  „Борба“ . 41,81% беше активността в област Велико Търново на втори тур на местните избори. В три общини – Горна Оряховица, Лясковец и Златарица, и в още 26 населени места имаше балотаж. „Даниел Панов и новите общински съветници полагат клетва на 6 ноември“ е друга новина от днес. Новоизбраният за трети пореден мандат кмет на Община Велико Търново Даниел Панов ще положи клетва на 6 ноември. Тогава ще встъпи в длъжност и новоизбраният Общински съвет, но съставът му се очаква да бъде преподреден. „Арестуваха трима купувачи на гласове преди балотажа в Горна Оряховица“ е новина от криминалната хроника. „Лекоатлети от Велико Търново, Разград и Враца взеха златните медали от турнира „Аз спортрувам“ е заглавие от спортните страници.", "date": "2019.11.04", "title": "Преглед на основните теми във великотърновския печат"}
{"url": "http://www.focus-news.net/news/2019/11/04/2716091/mestni-izbori-2019-yasni-sa-kmetovete-na-selata-banya-dobarsko-i-eleshnitsa-v-obshtina-razlog-pri-100-obraboteni-protokoli.html", "text": "Ясни са кметовете на селата Баня, Добърско и Елешница при 100% обработени протоколи, предаде репортер на  Радио „Фокус“ - Пирин . През следващите 4 години село Баня ще се ръководи от Магда Иванова Първанова от ПП ГЕРБ, спечелила доверието на 51.24%. На второ място остава Мария Николова Юрганчева от БСП за България с 47.49%. Село Добърско също си има нов кмет, а именно Илиан Михаилов Джунев от ПП ГЕРБ, подкрепен от 56.87%. Опонентът му Божидарка Лазарова Будина от БСП за България е получила 41.21% от гласовете на избирателите. Сашо Йорданов Мицин от ПП ГЕРБ с 53.00% поема управлението на кметство Елешница. Опонентът му Атанас Крумов Проев от ПП БЗНС пък е подкрепен от 45.59%.  \r\nЛивия НИНОВА", "date": "2019.11.04", "title": "Местни избори 2019: Ясни са кметовете на селата Баня, Добърско и Елешница в община Разлог при 100% обработени протоколи"}
{"url": "http://www.focus-news.net/news/2019/11/04/2716097/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 17 септември 2020 година.  \r\nВенцеслав ИЛЧЕВ", "date": "2019.11.04", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/11/04/2716093/mestni-izbori-2019-todorka-lipcheva-ot-bsp-pechelite-izborite-za-kmet-na-kmetstvo-galabets-v-oblast-burgas-pri-100-obraboteni-protokoli.html", "text": "Тодорка Николова Липчева от БСП печелите изборите за кмет на кметство Гълъбец, община Поморие при 100% обработени протоколи, предаде репортер на  Радио \"Фокус\" - Бургас . Гласувалите са 318, или 51.88%, а неговият опонент Георги Атанасов Вълков от ГЕРБ има 293 гласа, или 47.80%.  \r\nФатме Ахмед Смаил от ДПС печели изборите за кмет на кметство Порой при 100% обработени протоколи. Гласувалите са 255, или 49.90%, а другият явил се на балотаж Исмаил Хюсеин Али \r\nот ГЕРБ има 253 гласа, или 49.51%.  \r\nМария КУРТЕВА", "date": "2019.11.04", "title": "Местни избори 2019: Тодорка Липчева от БСП печелите изборите за кмет на кметство Гълъбец в област Бургас при 100% обработени протоколи"}
{"url": "http://www.focus-news.net/news/2019/11/04/2716094/der-standard-avstriya-podkrepata-na-avstriytsite-za-koalitsiya-mezhdu-anp-i-zeleni-se-uvelichava-pokazva-prouchvane.html", "text": "Одобрението за коалиция между Австрийската народна партия (АНП) и „Зелени“ се е увеличила значително сред гражданите след предсрочните парламентарни избори. Това показват проучвания на общественото мнение, цитирани от националния ежедневник  Der Standard .  \r\nСпоред анализаторите тенденциите се дължат не само на засилващата се популярност на „Зелени“, но и от желанието на хората за стабилно правителство начело във Виена.   \r\nПреди изборите на 29 септември тюркоазено-зелена коалиция се считаше за малко вероятна и поради тази причина популярността й беше слаба – между 2% и 9%. След гласуването, което донесе победа за АНП и изключително добро представяне на „Зелени“, нагласите на обществото са се обърнали. Последните проучвания показват, че австрийците се надяват на коалиция между двете партии – 29 на сто от респондентите посочват тюркоазено-зелената коалиция като предпочитан от тях вариант.  \r\nАнкета на изданието, проведена до 21 октомрви, показва, че 85% от участвалите в проучването биха искали АНП да е предаставена в коалиция, 63% подкрепят включването на „Зелени“ в управлението. Същевременно 54% са на мнение, че социалдемократите не трябва да излъчват министри. Още по-категорични са гражданите за „Партията на свободата на Австрия“ – 68% отхвърлят участието на партията в следващото правителство във Виена. \r\n \r\n Тереза Герова", "date": "2019.11.04", "title": "Der Standard (Австрия): Подкрепата на австрийците за коалиция между АНП и „Зелени“ се увеличава, показва проучване"}
{"url": "http://www.focus-news.net/news/2019/11/04/2716095/mestni-izbori-2019-selata-bogolin-i-zhizhevo-v-obshtina-satovcha-imat-izbrani-kmetove-pri-100-obraboteni-protokoli.html", "text": "Селата Боголин и Жижево в община Сатовча имат избрани кметове при 100% обработени протоколи, предаде репортер на  Радио „Фокус“ - Пирин . В село Боголин на кметския стол сяда Бисер Емилов Караилиев от ПП ГЕРБ с 50.56% от гласовете. Втори се нарежда Албен Митков Летков от Движението за права и свободи – ДПС с 49.44 на сто от гласовете. Село Жижево пък ще се ръководи от Малин Максимов Койруков от Движението за права и свободи – ДПС, за който са гласували 59.45%. Опонентът му Виктор Илиев Биджеков от ПП ГЕРБ пък е спечелил доверието на 40.55%.  \r\nЛивия НИНОВА", "date": "2019.11.04", "title": "Местни избори 2019: Селата Боголин и Жижево в община Сатовча имат избрани кметове при 100% обработени протоколи"}
{"url": "http://www.focus-news.net/news/2019/11/04/2716075/mestni-izbori-2019-pavel-mihaylov-ot-bsp-za-balgariya-pecheli-izborite-za-kmet-v-obshtina-rodopi-pri-100-obraboteni-protokoli.html", "text": "Павел Михайлов от местна коалиция „БСП за България“ печели изборите за кмет в община Родопи при 100% обработени протоколи, предаде репортер на  Радио „Фокус“ – Пловдив . Павел Михайлов е получил 51.64% от гласовете на избирателите, а досегашният кмет – Пламен Спасов от ГЕРБ , е подкрепен от 43.22%. \r\nТони МИХАЙЛОВ", "date": "2019.11.04", "title": "Местни избори 2019: Павел Михайлов от „БСП за България“ печели изборите за кмет в община Родопи при 100% обработени протоколи"}
{"url": "http://www.focus-news.net/news/2019/11/04/2716098/mestni-izbori-2019-penyo-nenov-ot-gerb-e-noviyat-kmet-na-obshtina-byala-v-oblast-varna.html", "text": "Пеньо Ненов от ГЕРБ е победител на балотажа за кмет в община Бяла. Това сочат данните на ЦИК при обработени 100% от протоколите на секционните избирателни комисии, предаде репортер на  Радио „Фокус” - Варна . Ненов успя да събере 69,53% от местния вот, срещу 29,40% на опонента си от СДС Димитър Петров. За кандидатът на ГЕРБ са гласували 849 човека, а за кандидатът на СДС 259. „Не подкрепям никого” са отбелязали 1,06% от жителите на общината, което се равнява на 13 души.  \r\nДесислава ВАСИЛЕВА", "date": "2019.11.04", "title": "Местни избори 2019: Пеньо Ненов от ГЕРБ е новият кмет на община Бяла в област Варна"}
{"url": "http://www.focus-news.net/news/2019/11/04/2716100/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания.  \r\nВенцеслав ИЛЧЕВ", "date": "2019.11.04", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/11/04/2716102/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Одобрението за коалиция между Австрийската народна партия (АНП) и „Зелени“ се е увеличила значително сред гражданите след предсрочните парламентарни избори. Това показват проучвания на общественото мнение, цитирани от националния ежедневник  Der Standard .  \r\nСпоред анализаторите тенденциите се дължат не само на засилващата се популярност на „Зелени“, но и от желанието на хората за стабилно правителство начело във Виена.   \r\nПреди изборите на 29 септември тюркоазено-зелена коалиция се считаше за малко вероятна и поради тази причина популярността й беше слаба – между 2% и 9%. След гласуването, което донесе победа за АНП и изключително добро представяне на „Зелени“, нагласите на обществото са се обърнали. Последните проучвания показват, че австрийците се надяват на коалиция между двете партии – 29 на сто от респондентите посочват тюркоазено-зелената коалиция като предпочитан от тях вариант.  \r\nАнкета на изданието, проведена до 21 октомрви, показва, че 85% от участвалите в проучването биха искали АНП да е предаставена в коалиция, 63% подкрепят включването на „Зелени“ в управлението. Същевременно 54% са на мнение, че социалдемократите не трябва да излъчват министри. Още по-категорични са гражданите за „Партията на свободата на Австрия“ – 68% отхвърлят участието на партията в следващото правителство във Виена. \r\n*** \r\n \r\n  Проучване на националния ежедневник  El Pais  показва, че Испанската социалистическа работническа партия (ИСРП) на премиера Педро Санчес води в проучванията на общественото мнение преди изборите на 10 ноември, събирайки подкрепата на 27,2% от гласоподавателите. На второ място е Народната партия с 21,1%, следвана от „Вокс“ с 12,8%, „Унидас Подемос“ с 12,7%), „Граждани“ с 9%. \r\nСпоред прогнозите, ПСРП ще бъде представена с около 116 депутати в следващия испански парламент, НП – с 94, „Вокс“ с 42, „Унидас Подамос“ с 36, а „Граждани“ с 19. За мнозинство и правото да номинира премиер са необходими 176 места в законодателния орган в Мадрид. Шанс за постигането на такова имат както десните партии (НП и „Вокс“), ако влязат в коалиция, така и левите (ИСРП, „Унидас Подемос“ и независими депутати). Реализирането на тези опции обаче засега изглеждат твърде съмнителни, коментират от редакцията.  \r\nОсновните политически сили в Испания започнаха своите предизборни кампании в условия на все по-голямо разединение. Гласуването ще се проведе на 10 ноември и ще бъде четвъртото в рамките на четири години, като статистическите данни на различни агенции показват, че нито една политическа сила в страната няма да получи мнозинство в парламента. \r\n*** \r\n \r\n  След нападението срещу синагога в източния германски град Хале ан дер Заале миналия месец темата за десния тероризъм в Германия отново влезе във фокус на дебатите. Според федералното правителство в Берлин в резултат на атаката въе всички провинции на сраната са възникнали „самопровъзгласили се защитници“, които имат „десен екстремистки потенциал“, отбелязва изданието  Der Spiegel . \r\nУчастниците в отрядите се отличават с „произволно застъпничество за сигурност и ред, който се отдалечава от от държавния монопол върху властта и клони дори към насилствени акции\". Десните екстремисти се преструват, че държавата не е в състояние да гарантира сигурността и реда, поради което се заемат с тази задача. \r\nСпоред федералното правителство обаче екстремистите преследват различна цел: „По-скоро чужденците или политическите противници трябва да бъдат целенасочено сплашвани от присъствието на десни екстремистки милиции в страната\". \r\nДоколкото е известно на федералното правителство, подобни групи има почти всички федерални провинции, но официален Берлин не представя информация за броя на участващите в тях.  \r\nМиналата седмица федералното правителство прие пакет от мерки срещу десния екстремизъм. Наред с всичко друго, планът от девет точки предвижда затягане на законодателството в областта на оръжията, повече работа по превенция и по-последователно преследване на омразата, включително в интернет мрежата. \r\n*** \r\n \r\n Турция ще изпрати заловените терористи от „Ислямска държава“ обратно в родните им страни, заплаши министърът на вътрешните работи на страната Сюлейман Сойлу, цитиран от европейската редакция на  Politico . \r\nМинистърът разкритикува европейските правителства за техния отказ да си приберат сънародниците, присъединили се към търористичната организация. „Това е неприемливо за нас. Също така е безотговорно“, заяви той. „Ще изпратим заловените членове на „Даеш“ (ИД) в техните страни“. \r\nПравителствата на страните-членки от ЕС не са единодушни дали да репатрират своите гора, заминали в Сирия, за да се бият в редиците на джихадистката групировка. Франция последно се обяви за връщането им и изправянето им пред правосъдеито. Германия  е избрала да остави своите граждани в ръцете на кюрдските бойци и репатрира само някои деца и жени. \r\nВъпреки това много терористи са избягали от кюрдските лагери, откакто Турция започна военно нахлуване в Северна Сирия, а някои са били заловени отново от турските сили. \r\nВ интервю за LBC в четвъртък, Доналд Тръмп каза, че САЩ са предложили да върнат бойци на „Ислямска държава“ обратно на техните правителства. „Ние предложихме да върнем тези от Обединеното кралство на Обединеното кралство, но те не ги искат. Ние предложихме на Франция, предложихме на Германия...“ \r\nПрезидентът обаче заяви, че европейските държави са склонни да ги приемат. „Те дойдоха от вашата територия, а вие момчета... не искате да ги върнете обратно“. \r\n***", "date": "2019.11.04", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/11/04/2716103/mestni-izbori-2019-selata-beden-breze-i-trigrad-v-obshtina-devin-izbraha-novi-kmetove-na-balotazha-pri-100-obraboteni-protokoli.html", "text": "Селата Беден, Брезе и Триград в община Девин избраха нови кметове на балотажа при 100% обработени протоколи. Това съобщиха за  Радио „Фокус“ – Смолян  от Общинска избирателна комисия – Девин. В село Беден кмет ще бъде Христина Христова, която спечели с 52,72%, или 124 гласа. Нейният опонент Николай Димов от ГЕРБ има 461,38%, или 109 гласа.  \r\nВ село Брезе новият кмет е Румен Билянов от Местна коалиция МИР (Демократична България-обединение, Политическа партия МИР), който получи 54,84%, или 136 гласа. За другия претендент за кметския пост в селото, Катя Панайотова от ГЕРБ гласуваха 43,55%, или 108 гласа.  \r\nНовият кмет на село Триград е Емил Гогушев от Местна коалиция БСП за България (Движение за права и свободи, БСП за България), който спечели с 52,16%, или с 241 гласа. Досегашният кмет на селото Цветан Славков от ГЕРБ получи 46,97%, или 217 гласа.  \r\nНели ГЕРГЬОВСКА", "date": "2019.11.04", "title": "Местни избори 2019: Селата Беден, Брезе и Триград в община Девин избраха нови кметове на балотажа при 100% обработени протоколи"}
{"url": "http://www.focus-news.net/news/2019/11/04/2716104/mestni-izbori-2019-nikolay-kirilov-markov-ot-gerb-pecheli-izborite-za-kmet-na-kmetstvo-kiten-v-oblast-burgas-pri-100-obraboteni-protokoli.html", "text": "Николай Кирилов Марков от ГЕРБ печели изборите за кмет на кметство Китен при 100% обработени протоколи, предаде репортер на  Радио \"Фокус\" - Бургас . Гласувалите са 407 или 56.29%, а неговият опонент Катя Койчева Вълчева \r\nМестна коалиция МИР (ПП „Воля“, ПП БЗНС) има 42.19%.  \r\nМария КУРТЕВА", "date": "2019.11.04", "title": "Местни избори 2019: Николай Кирилов Марков от ГЕРБ печели изборите за кмет на кметство Китен в област Бургас при 100% обработени протоколи"}
{"url": "http://www.focus-news.net/news/2019/11/04/2716101/mestni-izbori-2019-zhoro-ilchev-ot-gerb-e-noviyat-kmet-na-obshtina-provadiya-v-oblast-varna.html", "text": "Жоро Илчев от ГЕРБ е новият кмет на община Провадия, Варненско. Това сочат данните на ЦИК при обработени 100% от протоколите на секционните избирателни комисии, предаде репортер на  Радио „Фокус” - Варна  . Илчев успя да измести досегашния кмет Филчо Филев от БСП. Илчев взе 71,73% от гласовете на провадийци, а Филев събра 26,72%.  \r\nЗа Илчев са гласували 5777 човека, а за Филев 2152-ма. Не подкрепям никого са отбелязали 1,55%.  \r\nБалотаж за кмет се проведе и в провадийското село Манастир. Там с 50,36% печели кандидатът на БСП Николай Стоянов, а опонентът му от ГЕРБ Стоян Георгиев е успял да събере 48,91%. Не подкрепям никого са отбелязали 0,72% от жителите на село Манастир.  \r\nДесислава ВАСИЛЕВА", "date": "2019.11.04", "title": "Местни избори 2019: Жоро Илчев от ГЕРБ е новият кмет на община Провадия в област Варна"}
{"url": "http://www.focus-news.net/news/2019/11/04/2716109/mestni-izbori-2019-kaloyan-pargov-bsp-sofiya-formulata-koyato-bsp-izbra-pokaza-che-sme-na-prav-pat-no-malko-ne-ni-dostigna-da-uspeem.html", "text": "Формулата, която избрахме показа, че сме на прав път, но малко не ни достигна да успеем. БСП на тези избори си върна второто място, след като го загуби през 2015 г. Този път удвои резултатите в София. Това каза лидерът на БСП-София Калоян Паргов в интервю за предаването „Сутрешен блок“ на  БНТ . „София задаваше тона на изборите, но трябва да поздравим и колегите си в четирите областни града, защото това, което се случи на местните избори показа ясно няколко неща: БСП връща позиции, промяната е възможна и тя започна да се случва, по-голяма част от избирателите на първия тур на изборите за определени кандидати като Игнатов, Джамбазов, Бонев, са предпочели Мая Манолова, но в недостатъчен обем“, заяви лидерът на БСП. По думите му това значи промяна на политическото пространство и разместване на пластовете. Той допълни, че анализите трябва да са дълбоки и всяка една от политическите партии трябва да си вземе поука и да види какво се е случило на местните избори. „Г-жа Фандъкова обещава много неща, включително такива, които са свързани с проблемите на други претенденти, и най-вече от нашата програма. Ние много внимателно ще следим дали този път ще си изпълни ангажиментите и ще ѝ напомняме за всеки един от тези ангажименти“, категоричен е Паргов. По думите му в БСП ще си направят анализите дали ще има оставки в партията. На въпроса дали Мая Манолова има бъдеще в БСП, той посочи, че Мая Манолова има бъдеще като кандидат на гражданите за промяна, като какъвто се утвърдила. „С тази кампания тя направи една първа ясна крачка към промяна“, допълни още Паргов.", "date": "2019.11.04", "title": "Местни избори 2019: Калоян Паргов, БСП-София: Формулата, която БСП избра показа, че сме на прав път, но малко не ни достигна да успеем"}
{"url": "http://www.focus-news.net/news/2019/11/04/2716105/mestni-izbori-2019-dobromir-dobrev-ot-gerb-pecheli-izborite-v-obshtina-gorna-oryahovitsa-pri-100-ot-obraboteni-protokoli.html", "text": "Добромир Добрев от ГЕРБ печели изборите в община Горна Оряховица при 100% от обработени протоколи. Това сочат данните при 100% от обработените СИК протоколи, съобщават за  Радио „Фокус“ – Велико Търново  от Общинската избирателна комисия в железничарския град. Той спечели с близо 5% разлика пред опонента си от БСП Явор Божанков. За Добрев са гласували 8 675 души, или 51,13% от избирателите в община Горна Оряховица, а за Божанков – 46,43%. Квадратчето „Не подкрепям никого“ са задраскали 414 човека, или 2,44%.  \r\nАктивността към 17.30 часа бе 36,15 %, което бе с близо 3% по-малко в сравнение с тази на първи тур.  \r\nЛуиза ТРАНЧЕВА", "date": "2019.11.04", "title": "Местни избори 2019: Добромир Добрев от ГЕРБ печели изборите в община Горна Оряховица при 100% от обработени протоколи"}
{"url": "http://www.focus-news.net/news/2019/11/04/2716107/sport-grigor-dimitrov-se-zavarna-v-top-20-rafael-nadal-oglavi-svetovnata-ranglista.html", "text": "След участието си в турнира от сериите „Мастърс“ в Париж Григор Димитров прогресира със седем позиции в световната ранглиста и през новата седмица заема последното място в „Топ 20“. \r\nРафаел Надал се завърна начело в световната ранглиста, измествайки от върха Новак Джокович. Трети е Роджър Федерер, следван от Даниил Медведен и Доминик Тийм.  \r\nВ „Топ 10“ има и други промени. Стефанос Циципас, Матео Беретини и Роберто Баутиста Агут се изкачват с по една позиция и заемат съответно шесто, осмо и девето място. Гаел Монфис бележи прогрес с три места и през новата седмица е поставен под номер 10 в световната ранглиста.", "date": "2019.11.04", "title": "Спорт: Григор Димитров се завърна в „Топ 20“, Рафаел Надал оглави световната ранглиста"}
{"url": "http://www.focus-news.net/news/2019/11/04/2716106/mestni-izbori-2019-hazim-tefik-hyusein-ot-dps-pecheli-izborite-za-kmet-na-kmetstvo-lyulyakovo-v-oblast-burgas-pri-100-obraboteni-protokoli.html", "text": "Хазим Тефик Хюсеин от ДПС печели изборите за кмет на кметство Люляково, община Руен при 100% обработени протоколи, предаде репортер на  Радио \"Фокус\" - Бургас . Гласувалите са 544 или 56.96%, а другият явил се на балотаж Добрин Бончев Стоянов, ИК Добрин Бончев Стоянов има 41.88%.  \r\nМария КУРТЕВА", "date": "2019.11.04", "title": "Местни избори 2019: Хазим Тефик Хюсеин от ДПС печели изборите за кмет на кметство Люляково в област Бургас при 100% обработени протоколи"}
{"url": "http://www.focus-news.net/news/2019/11/04/2716108/suhi-i-prohodimi-sa-patishtata-v-oblast-shumen.html", "text": "Сухи и проходими са пътищата в областта, предаде репортер на  Радио \"Фокус\" - Шумен . Времето е с разкъсана облачност, видимостта е добра. Температурата на въздуха е около 14 градуса. Светофарните уредби в Шумен функционират без промяна. Движението се осъществява нормално. Няма въведени нови промени в организацията на движение в областта. Ришки проход е отворен, Върбишки проход е затворен за всички видове пътни превозни средства. В сила е забраната за товарни автомобили над 10 тона по пътя Радко Димитриево - Друмево, обховът е Шумен - Овчарово - Друмево. \r\nИвелина ИВАНОВА", "date": "2019.11.04", "title": "Сухи и проходими са пътищата в област Шумен"}
{"url": "http://www.focus-news.net/news/2019/11/04/2716111/mestni-izbori-2019-zhitelite-na-8-sela-v-obshtina-petrich-si-izbraha-kmetove-na-vtori-tur-pri-100-obraboteni-protokoli.html", "text": "Жителите на 8 села в община Петрич си избраха кметове на втори тур при 100% обработени протоколи, предаде репортер на  Радио „Фокус“ - Пирин . През следващите 4 години Николай Димитров Златков от ПП „Глас народен“ ще ръководи село Кърналово с 53.71% от гласовете. Втори остава Стоян Христов Бойчев от ПП Българска нова демокрация с 45.52%. Кмет на село Рупите пък ще бъде Георги Митков Атанасов от Политическа партия Съюз на демократичните сили, спечелил доверието на 53.68%. Опонентът му Димитър Василев Господинов от Димитър Василев Господинов е бил подкрепен от 44.82%. Вангел Милчев Маламов от ПП Нова алтернатива с 57.78% е изборът на жителите на село Михнево. Живко Иванов Ласков от ПП Българска нова демокрация остава на второ място с 41.50%. В село Струмешница Мирослав Димитров Манолчев от ПП ГЕРБ е победител с 55.51%, другият претендент Николай Томов Манолчев от ПП Съюз на свободните демократи остава втори с резултат 44.49%. Село Коларово също има нов кмет, а именно Величка Петрова Спасова от ПП Българска нова демокрация с 52.98%. След нея остава Димитър Георгиев Мицков от ПП ГЕРБ с 46.54%. Христо Костадинов Марков от Местна коалиция Никола Петков (Движение за права и свободи, Българска социалдемократическа партия) застава начело на село Ключ, след като получи подкрепата на 56.54% от гласоподаватели. Другият претендент за кметското място - Македонка Георгиева Иванова от ПП ВМРО – Българско национално движение\tпък е подкрепена от 42.12%. Валентин Серафимов Заеков от ПП ГЕРБ с 50.88% е новият кмет на село Скрът, тъй като за опонентът му Калоян Илиев Карадаков от ПП Нова алтернатива са гласували по-малко хора - 48.54%. За кмет на село Габрене жителите си избраха Дафина Кирилова Пецева от Местна коалиция АБВ (БДЦ) с 58.94%. Втори остава Евтим Димитров Николов от ПП „Воля“ с 40.10%.  \r\nЛивия НИНОВА", "date": "2019.11.04", "title": "Местни избори 2019: Жителите на 8 села в община Петрич си избраха кметове на втори тур при 100% обработени протоколи"}
{"url": "http://www.focus-news.net/news/2019/11/04/2716113/mvr-dvama-dushi-sa-zaginali-a-13-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 13 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 12 тежки пътнотранспортни произшествия. В София са регистрирани 27 леки катастрофи, при които няма пострадали.", "date": "2019.11.04", "title": "МВР: Двама души са загинали, а 13 са пострадали при катастрофи в страната през изминалото денонощие"}
{"url": "http://www.focus-news.net/news/2019/11/04/2716099/mestni-izbori-2019-dimitar-germanov-germanov-ot-gerb-pecheli-izborite-za-kmet-na-obshtina-primorsko-pri-100-obraboteni-protokoli.html", "text": "Димитър Германов Германов от ГЕРБ печели изборите за кмет на община Приморско при 100% обработени протоколи, предаде репортер на  Радио \"Фокус\" - Бургас . Гласувалите са 2 335 или 62.20%, а неговият опонент Стоян Янакиев Василев \r\nот Местна коялиция МИР (ПП „Воля“, ПП БЗНС) има 1 375 гласа или 36.63%.  \r\nМария КУРТЕВА", "date": "2019.11.04", "title": "Местни избори 2019: Димитър Германов Германов от ГЕРБ печели изборите за кмет на община Приморско при 100% обработени протоколи"}
{"url": "http://www.focus-news.net/news/2019/11/04/2716110/mestni-izbori-2019-d-r-tsvetan-tsenkov-pecheli-izborite-vav-vidin-pri-100-obraboteni-protokoli.html", "text": "Д-р Цветан Ценков от МК СДС (НДСВ, Нова алтернатива, ЗНС, БЗНС, БДСР) печели изборите във Видин при 100% обработени протоколи с 58,275, съобщиха за  Радио „Фокус“ - Видин  от ОИК - Видин. Огнян Ценков от ГЕРБ остава втори с 39,49%. За д-р Ценков са гласували 11 610 души, а за Огнян Ценков – 7 869 от имащите право на глас 56 760 избиратели. На втори тур в община  Видин бяха избрани кметовете на селата Покрайна, Гомотарци, Кутово, Сланотрън и Буковец. В две от селата печелят кандидатите на ГЕРБ. Това са Гомотарци, където Ирена Иванова печели 49,33% пред кандидата на БСП Сашко Никифоров с 48,35% и Буковец, където Венцислав Кирилов има 57,31%, пред кандидата на МК СДС Стоян Костов с 40,30%. Местна коалиция СДС (НДСВ, Нова алтернатива, ЗНС, БЗНС, БДСР) печели изборите също в две села. Това са Покрайна, където техният кандидат Валентин Маринов печели 58,97% пред кандидата на ГЕРБ Адриана Паскова с 40,12% и Кутово, където Живко Недялков има 54,26% пред Тихомир Цветанов от ГЕРБ с 41,81%. Кандидат на БСП печели кметското място в Сланотрън, това е Венелин Павлов, който има 53,13% пред Владимир Вълчов от ГЕРБ с 46,25%.  \r\nАнна ЛОЗАНОВА", "date": "2019.11.04", "title": "Местни избори 2019: Д-р Цветан Ценков печели изборите във Видин при 100% обработени протоколи"}
{"url": "http://www.focus-news.net/news/2019/11/04/2716115/pss-loshi-sa-usloviyata-za-turizam-vav-visokite-chasti-na-planinite.html", "text": "Лоши са условията за туризъм във високите части на планините. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Там духа бурен до ураганен вятър. Времето е мъгливо и облачно. В по-ниските части на планините времето е хубаво. Там е тихо. Температурите са между 3 и 13 градуса. Съоръженията не работят. Няма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.11.04", "title": "ПСС: Лоши са условията за туризъм във високите части на планините"}
{"url": "http://www.focus-news.net/news/2019/11/04/2716112/mestni-izbori-2019-mihail-ganev-ot-bsp-za-balgariya-pecheli-izborite-v-obshtina-zlataritsa-pri-100-obraboteni-protokoli.html", "text": "Михаил Ганев от БСП за България печели изборите в община Златарица. С малко над 7% разлика той измести досегашния управник в региона Пенчо Чанев, издигнат от ПП ВМРО – Българско национални движение. Това сочат данните от 100% обработени СИК протоколи, съобщават за  Радио „Фокус“ – Велико Търново  от Общинската избирателна комисия. За Ганев са гласували 1 306 човека или 53,31%, а за Чанев – 1 130 от избирателите или 46,12%. Квадратчето „Не подкрепям никого“ е задраскано от едва 14 гласоподаватели или 0,57% от общия им брой.  \r\nКъм 17,30 часа до урните в Златарица и населените места от общината бяха отишли 61,48% от избирателите или 2 274 човека. За сравнение при първия тур на месните избори активността бе сходна.  \r\nЛуиза ТРАНЧЕВА", "date": "2019.11.04", "title": "Местни избори 2019: Михаил Ганев от БСП за България печели изборите в община Златарица при 100% обработени протоколи"}
{"url": "http://www.focus-news.net/news/2019/11/04/2716116/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция в централата на партията. Това съобщиха от пресцентъра на  БСП . Събитието ще се проведе от 14.00 часа в централата на БСП на ул. „Позитано”-20.", "date": "2019.11.04", "title": "БСП ще даде пресконференция в централата на партията"}
{"url": "http://www.focus-news.net/news/2019/11/04/2716118/mestni-izbori-2019-todor-popov-pecheli-izborite-v-obshtina-pazardzhik-pri-100-obraboteni-protokoli.html", "text": "Тодор Попов печели изборите в община Пазарджик при 100% обработени протоколи. Кандидатът за кмет на община Пазарджик спечели балотажа с 56,11%, втори остана Благо Солов с 41,05% при 100% обработени СИК протоколи, съобщиха от  ОИК - Пазарджик . 2,84% от гласувалите на втория тур на местни избори са отразили в бюлетината „Не подкрепям  никого“. Избирателна активност стигна  31.11%, а общия брой гласували би 31 259 души. Невалидните бюлетини в урните са 661. „Не подкрепям никого“ са предпочели 868 човека. Изборите в село Априлци се печелят също от кандидата на Новото време – Марин Манолов, който има подкрепата на 53.48% от гласовете на избирателите, опонентът му от ГЕРБ Ангел Ангелов е с 44.78% подкрепа. Победител в Говедаре е Йордан Бакърджиев с 56.57%, в Дебращица – Латинка Вълчева с 53.31 %,  и двамата са от Новото време. В Ивайло печели кандидатката на ГЕРБ – Снежана Янкова – Шекерова с 50.10%, в Црънча също кандидатът на ГЕРБ – Ангел Руков е взел по-голям процент от доверието на своите съграждани – 50.81%.", "date": "2019.11.04", "title": "Местни избори 2019: Тодор Попов печели изборите в община Пазарджик при 100% обработени протоколи"}
{"url": "http://www.focus-news.net/news/2019/11/04/2716117/mestni-izbori-2019-tihomir-yanakiev-ot-bsp-pecheli-izborite-za-kmet-v-obshtina-sozopol-pri-100-obraboteni-protokoli.html", "text": "Тихомир Йорданов Янакиев от БСП печели изборите за кмет на община Созопол при 100% обработени протоколи, предаде репортер на  Радио \"Фокус\" - Бургас . Гласувалите са 4 897 или 65.48%, а неговият опонент Красимира Иванова Германова от ГЕРБ има 2 475 гласа или 33.09%.  \r\nРумен Георгиев Димитров от БСП печели изборите за кмет на кметство Атия при 100% обработени протоколи. Гласувалите са 296 или 53.05%, а другият явил се на балотаж Ренета Атанасова Стоева от ГЕРБ има 248 гласа или 44.44%.  \r\nМилка Николова Стамболиева от БСП печели изборите за кмет на кметство Крушевец при 100% обработени протоколи. Гласовете са 306 или 71.83%, а нейният опонент Милчо Христов Иванов \r\nот ДПС има 113 гласа или 26.53%.  \r\nРосен Георгиев Деспов от БСП печели изборите за кмет на кметство Черноморец при 100% обработени протоколи. Броят на гласувалите е 607 или 62.60%, а неговият опонент Добри Стоянов Добрев от ГЕРБ има 46.36% гласове.  \r\nМария КУРТЕВА", "date": "2019.11.04", "title": "Местни избори 2019: Тихомир Янакиев от БСП печели изборите за кмет в община Созопол при 100% обработени протоколи"}
{"url": "http://www.focus-news.net/news/2019/11/04/2716114/mestni-izbori-2019-metodi-chimev-ot-gerb-pecheli-nov-mandat-kato-kmet-na-dupnitsa-pri-100-obraboteni-protokoli.html", "text": "Методи Чимев от ГЕРБ печели нов мандат като кмет на Дупница при 100% обработени протоколи. Това съобщиха за  Радио „Фокус” – Кюстендил  от Общинска избирателна комисия – Дупница. За Методи Чимев е събрал 49,21% от гласовете, а неговият опонент – Първан Дангов от „БСП за България” има 48,60%. 2,19% от гласувалите не са подкрепили нито един от двамата кандидати. В село Самораново избраният кмет е Николай Ангарев от ПП „Глас Народен” с 47.96% от гласовете. В село Червен брег кмет е Славчо Димкин от ПП ГЕРБ с 51,73%. Мариана Димитрова от Местна коалиция Земеделски народен съюз е избраният кмет на село Крайници. За нея са гласували 58.84%.  \r\nВенцеслав ИЛЧЕВ", "date": "2019.11.04", "title": "Местни избори 2019: Методи Чимев от ГЕРБ печели нов мандат като кмет на Дупница при 100% обработени протоколи"}
{"url": "http://www.focus-news.net/news/2019/11/04/2716122/mestni-izbori-2019-v-14-naseleni-mesta-ot-oblast-varna-sa-izbrani-novi-kmetove-na-vtori-tur.html", "text": "В 14 населени места от област Варна са избрани нови кметове на втори тур, предаде репортер на  Радио “Фокус” - Варна . Според данните на ЦИК при обработени 100% от протоколите на секционните избирателни комисии, резултатите за област Варна са следните:  \r\nВ село Синдел, община  Аврен , печели кандидатът на БСП Пламен Лазаров с 57,93%, а опонентът му от ГЕРБ Георги Панайотов събира 40,77%. “Не подкрепям никого” са отбелязали 1,29% от жителите на селото.  \r\nВ село Близнаци, община Аврен, печели отново кандидатът на БСП Диян Георгиев, който събра 51,38% от гласовете, а опонентът му от ГЕРБ Димитър Димитров е спечелил 47, 47% от местния вот. “Не подкрепям никого” са зачеркнали 1,15% от жителите на село Близнаци. В авренското село Дъбравино печели кандидатът на ГЕРБ Атанас Атанасов с 51,71% от вота на жителите, спрямо 47,88% за опонентът му Кезим Чакър. “Не подкрепям никого” са зачеркнали 0,41% от жителите на село Дъбравино.  \r\nВ град Игнатиево, община  Аксаково  , печели кандидатът на ГЕРБ Димитър Димитров, който е взел 53,78% от гласовете на жителите в града, срещу 45,27% за опонентът му Георги Стоянов от ДПС. Не подкрепям никого са отбелязали 0,95% от жителите на Игнатиево. В аксаковското село Любен Каравелово, печели Иван Димитров от ГЕРБ, който е събрал 52,82% от гласовете на жителите в селото, спрямо 46,65% за опонентът му Румен Добрев от ПП СДС.  \r\nВ село Неофит Рилски, община  Ветрино  , печели Петър Николов от ГЕРБ с 60%, а опонентът му от “Демократична България – ОБЕДИНЕНИЕ” Христина Маджарова е взела 38,85% от гласовете на жителите в селото. Във ветринското село Доброплодно печели отново кандидатът на ГЕРБ Мариян Неделчев с 57,89%, а опонентът му за кметския стол от ДПС Гюлтен Алиева е събрала 41,23% от местния вот.  \r\nВ село Добротич, община  Вълчи дол   печели кандидатът на ДПС Мехмед Ахмедов, който събира 58,17% от вота на жителите, срещу 39,42% за Янка Демирова от ГЕРБ. В село Генерал Киселово печели кандидатът на ГЕРБ Калина Христова с 58,61%, а опонентът й от ДПС Кязим Кязимов е взел 39,74% от гласовете в селото.   \r\nИлхан Салимов от ДПС е новият кмет на вълчидолското село Стефан Караджа. Той събра 62,18% от местния вот, спрямо 36,97% за кандидатът на ГЕРБ Сабри Яшаров.  \r\nЖителите на село Кипра, община  Девня  , избраха за свой кмет Милена Гегова от ГЕРБ, която събра 54,91% от гласовете на избирателите, а противникът й от Инициативен комитет за издигане на независим кандидат за кмет на кметство с. Кипра, Димитър Димитров събра 44,80% от  местния вот.  \r\nСело Медовец, в община  Дългопол  , избра за кмет кандидатът на ДОСТ Мустафа Исмаил, който спечели 55,97% от гласовете в селото, а опонентът му от ДПС Хайрула Мехмедин спечели 42,97% от местния вот. В другото дългополско село Поляците, печели представителят на ДПС Байзид Якубов с 50,47% от гласовете на жителите на селото, а опонентът му Хасан Хасан, издигнат от ИК Хасан Али Хасан, събира 48,79% от общия вот.  \r\nВ село Манастир, община  Провадия  , с 50,36% печели кандидатът на БСП Николай Стоянов, а опонентът му от ГЕРБ Стоян Георгиев е успял да събере 48,91%. Не подкрепям никого са отбелязали 0,72% от жителите на село Манастир.  \r\nВ село Чернево, община  Суворово  , печели кандидатът на ГЕРБ Красимир Чолаков, който взима 55,87%, а опонентът му от “Демократична България – ОБЕДИНЕНИЕ” Галина Димитрова, взима 42,54% от общия вот.    \r\n По общини във Варненска област резултатите са следните:  \r\nВ  община Варна:   Категорична победа за Иван Портних от ПП ГЕРБ, за когото са гласували 60,79% от избирателите. До урните са отишли да го подкрепят 49 207 варненци.  \r\nЗа опонента му Костадин Костадинов от ПП “Възраждане” своя глас са дали 29 138 души или 35,99% .    \r\nВ  община Бяла:   Пеньо Ненов от ГЕРБ е победител на балотажа за кмет в крайморската община Бяла. Той успя да събере 69,53% от местния вот, срещу 29,40% на опонента си от СДС Димитър Петров.  \r\nВ  община Провадия:   Жоро Илчев от ГЕРБ успя да измести досегашния кмет Филчо Филев от БСП. Илчев взе 71,73% от гласовете на провадийци, а Филев събра 26,72%.  \r\nДесислава ВАСИЛЕВА", "date": "2019.11.04", "title": "Местни избори 2019: В 14 населени места от област Варна са избрани нови кметове на втори тур"}
{"url": "http://www.focus-news.net/news/2019/11/04/2716123/kathimerini-gartsiya-demonstrira-zasileno-voenno-prisastvie-v-iztochnoto-sredizemnomorie-s-ucheniyata-meduza-9-i-sin-flag.html", "text": "В знак на демонстрация на нарастващото си военно присъствие в Източното Средиземноморие, миналата седмица Гърция започна учението „Медуза 9\" съвместно с армията на Египет южно от остров Крит и Пелопонес. Междувременно гръцките изтребители се подготвяха за участие в многонационалните маневри „Син флаг\", старт на който бе даден в неделя в Южен Израел, отбелязват от редакцията на атинския ежедневник  Kathimerini| . \r\n„Нещо повече, в петък, в един доста рядък ход, два гръцки изтребителя F-16 придружиха американски бомбардировач B-52 от район над Западна Гърция до Източен Кипър, където се разделиха“, отбелязва вестникът, като пояснява, че след това самолетът от ВВС на САЩ е продължил по посока на изток към Сирия, докато гръцките изтребители са се върнали в базата си в Суда на остров Крит. \r\nВ-52 бе излетял от база в Англия, където в предходните дни бяха вдигнати във въздуха и други бомбардировачи като част от американското учение Global Thunder. \r\nМеждувременно съвместното учение между Гърция и Египет, с участието на Кипър, ще продължи до 8 ноември. В него са включени наблюдатели от 15 страни, включително САЩ, Франция, Германия, Италия, Йордания, Южна Корея, Саудитска Арабия и други. \r\nГърция участва с три фрегати, две ракетни установки, подводница, десантен кораб, осем F-16, три вертолета Chinook, четири хеликоптера Apache и специални части. Египет се включва с хеликоптороносач, фрегата, подводница, шест F-16 и спецчасти. \r\n \r\n Тереза Герова", "date": "2019.11.04", "title": "Kathimerini: Гърция демонстрира засилено военно присъствие в Източното Средиземноморие с ученията „Медуза 9“ и „Син флаг“"}
{"url": "http://www.focus-news.net/news/2019/11/04/2716119/mestni-izbori-2019-yordan-mladenov-ot-koalitsiya-bsp-za-balgariya-specheli-izborite-za-kmet-v-obshtina-peshtera.html", "text": "Кандидатът за кмет на община Пещера Йордан Младенов  от Коалиция „БСП за България“ спечели кметската надпревара с 49.82%, съобщиха от  ОИК - Пазарджик . Негов опонент бе Николай Зайчев от ПП ГЕРБ, който събра 47.61% от вота на избирателите в родопската община. 2.57% от гласувалите не са подкрепили нито един от двамата кандидати с отметка „Не подкрепям никого“. В село Радилово спечели Благой Димитров Харизанов от Инициативен комитет с 57,32% срещу Елена Спасова Рядкова от Местна коалиция ВМРО-БНД(СДС, ДБГ, БЗНС, АБВ, НФСБ) с 41,57%. В село Капитан Димитриево имат също нов кмет – Владимир Ангелов Петров от ПП „Обединени земеделци“ с 52,94% срещу Иван Рангелов Златинов от Инициативен комитет с 46,04%. 1.01% от гласувалите не са дали гласа си за нито един от двамата.", "date": "2019.11.04", "title": "Местни избори, 2019: Йордан Младенов от Коалиция \"БСП за България\" спечели изборите за кмет в община Пещера"}
{"url": "http://www.focus-news.net/news/2019/11/04/2716127/sofiyska-voda-vremenno-shte-prekasne-vodosnabdyavaneto-v-chast-ot-zhk-banishora-na-5-noemvri.html", "text": "„Софийска вода” временно ще прекъсне водоснабдяването в част от жк. „Банишора“ на 5 ноември. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Беласица“ в жк. „Банишора“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Струга“, ул. „Странджа“, ул. „Опълченска“, бул. „Княгиня Мария Луиза“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Опълченска“ до бл. 54.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.11.04", "title": "„Софийска вода” временно ще прекъсне водоснабдяването в част от жк. „Банишора“ на 5 ноември"}
{"url": "http://www.focus-news.net/news/2019/11/04/2716125/pregled-na-osnovnite-temi-v-dobrudzhanskiya-pechat.html", "text": "„Слаб интерес на добруджанци към втория тур на изборите вчера“, съобщава вестник  „Нова добруджанска трибуна“ . „Имам чувството, че вчера на балотажите за общински кметове и кметове на села в Добричка област по-скоро гласуваха ревностните привърженици на щабовете и политическите формации, отколкото населението в цялата си палитра. Това по-скоро говори, че не се очакват съществени промени който и да спечели изборите“, коментира изданието. „21- годишен без книжка се скри след тежка катастрофа край Тервел“ - това е тема от криминалната хроника. „Най-много българи и румънци са почивали в Балчик това лято“, съобщава изданието. 389 хиляди туристи са избрали балчишкото крайбрежие. Обобщените данни са за настаняването в хотелската база от началото на годината до края на септември. Реализираните нощувки са малко над 2 милиона, което е спад с почти четири и половина процента. „Дамбата и „Мелницата“ в Балчик безплатен WiFi“, пише всекидневникът. Община Балчик е спечелила ваучер на стойност 15000 евро по инициативата WIFI4EU за изграждане на мрежа за безжичен достъп до интернет на публични места. По броя на получените ваучери в този конкурс България се нарежда на 16-то място, но спечелените ваучери в трите конкурса поставят страната ни на първо място по дял на общините, обхванати от инициативата. „Нови книги за библиотеката дариха от благотворителния маратон“, съобщава още изданието. В навечерието на Деня на народните будители Регионална библиотека „Дора Габе“ е получила дарение от над 270 нови книги. Те са закупени със средства, набрани от благотворителната инициатива, проведена наскоро в добруджанския град.  \r\n„Прокуратурата проверява областния управител за незаконни действия“, съобщава на първа страница вестник  „Добруджанска трибуна“ . Областният управител на Добрич Красимир Кирилов незаконно извършил „проверка“ в ромската махала на Каварна за купуване на гласове преди балотажа между съпартийката му от ВМРО и кандидата на ГЕРБ за кмет , това става ясно от сигнал на главния редактор на вестника. В рубриката „Новини“ – „Фестивал на сармата и кюфтето за трети път в Генерал Тошево“. 8 ноември е обявен за неприсъствен със заповед на кмета. Отново специален гост в добруджанското градче ще бъде Ути Бъчваров. Подготовката за кулинарния празник ще започне още преди обяд на 8 ноември. Същинското навиване на сърми и е с начало 12,00 часа. Според експерти цените на зърното ще растат, има накъде, пише изданието. В следващите месеци се очаква постепенен ръст на цените на зърното, като наблюдатели откриват причина за това в калкулиране на разходите за съхранение. За момента обаче цените на петте основни зърнени култури у нас са по-ниски отколкото година по-рано. Основно това важи за пшеницата и ечемика.", "date": "2019.11.04", "title": "Преглед на основните теми в добруджанския печат"}
{"url": "http://www.focus-news.net/news/2019/11/04/2716126/mestni-izbori-2019-obshtinite-blagoevgrad-sandanski-i-garmen-sa-s-novi-kmetove-sled-vtoriya-tur-na-izborite-obzor.html", "text": "В седем от четиринадесетте общини на територията на Област Благоевград се проведе втори тур на местните избори. В три от тях, а именно Благоевград, Сандански и Гърмен бяха избирани нови управници на общинските центрове, различни от досегашните. Избори в тях имаше и за ръководители на някои от селата. В останалите четири общини – Разлог, Петрич, Сатовча и Гоце Делчев балотаж се проведе за кметове на кметства.  \r\nПри 100 % обработени протоколи от общинските избирателни комисии картината за региона вече е ясна.  \r\nНезависимият кандидат Румен Томов печели изборите за кмет на община Благоевград с 56.61 %, а д-р Атанас Камбитов, кандидат на ПП ГЕРБ, който бе кмет през последните 8 години е получил подкрепа на 40.98%. \r\nВ село Церово Лефтер Едипов ще бъде кмет, тъй като е получил подкрепата на 50.78%. Втори остава Иван Саков с 46.98%. \r\nФеим Ахмед Иса от Движението за права и свободи – ДПС пък е новият кмет на Община Гърмен. За него гласът си са дали 61.66%. Минка Капитанова от ПП Български демократичен център – БДЦ, която до сега бе кмет, остава на второ място в кметската надпревара с 37.20%. \r\nВ община Гърмен се проведоха и избори за кметове на 5 от селата. След обработване на данните стана ясно, че Горно Дряново ще бъде управлявано от Ибрахим Ахмедов Пингов – коалиция „Ние, Гражданите“, подкрепен от 55.73%. За другият кандидат Мехмедали Ибрахимов Хаджиев от Местна коалиция ГЕРБ(Български земеделски народен съюз) гласувалите са 43.55%. През следващите 4 години село Дебрен ще се управлява от Тюркиян Шукриева Ходжова от БСП за България с 55.55%. Идриз Нерзатов Топчиев от Местна коалиция ГЕРБ(Български земеделски народен съюз), който също се бореше за кметското място получава 44.39% подкрепа. Синем Мустафова Бекирова от Местна коалиция ГЕРБ(Български земеделски народен съюз) е избрана за кмет на село Дъбница с 50.94%. Опонентът ѝ Мустафа Мустафа Мейзин от Движението за права и свободи – ДПС пък е получил 48.12% от гласовете. Село Огняново също си има нов кмет, а именно Димитрия Калоянова Гюрова, Политическа партия Съюз на демократичните сили, подкрепена от 50.25%, а независимият кандидат Иван Валериев Ижбехов е спечелил доверието на 49.46%. С 60.72% от гласовете на избирателите Фикрет Хюсеинов Байрямов от Местна коалиция ГЕРБ(Български земеделски народен съюз) е новият кмет на село Осиково. Втори остава Милен Миленов Дедьов от Движението за права и свободи – ДПС с 39.28%. \r\nВ община Сандански също има разместване по отношение кметското място. Така досегашният кмет от ПП ГЕРБ Кирил Котев отстъпва кметското място на Атанас Стоянов от ПП ВМРО. За новият градоначалник гласовете си са дали 51.50%. Кирил Котев е получил одобрение от 47.32%. \r\nНа втори тур в община Сандански бяха избрани и кметове на селата Лебница, Джигурово, Ново Делчево, Катунци и Петрово. Така Ваня Христова Бисеринска от ПП ГЕРБ, подкрепена от 51.47%, печели изборите в село Лебница. Опонентът ѝ е получил Славчо Захов Бисерков от ПП ВМРО – Българско национално движение е спечелил доверието на 47.79%. През следващите 4 години село Джигурово ще се управлява от Александър Велинов Мицев от ПП ВМРО – Българско национално движение, получил 52.83% от гласовете. Втори остава Тодор Георгиев Тетимов от „БСП за България“ с 46.44%. Нов кмет си избраха и жителите на село Ново Делчево, като доверието им бе спечелено от Валентин Димитров Апостолов от ПП ГЕРБ с 55.48%. Атанас Живков Балкански от ПП ВМРО – Българско национално движение остава на втора позиция с 44.52%. Село Катунци ще се управлява от Красимир Кирилов Кисов от ПП ГЕРБ с 51.62%. Иван Димитров Коричков от ПП ВМРО – Българско национално движение пък е получил 46.89%. Иван Насков Атанасов от ПП ВМРО – Българско национално движение е избран за управник на село Петрово с 56.88%. Опонентът му Илияна Момчилова Балева от Местна коалиция НФСБ (Земеделски Народен Съюз, НФСБ) е била подкрепена от 42.81%. \r\nЖителите на 8 села в община Петрич също си избраха кметове на втори тур. През следващите 4 години Николай Димитров Златков от ПП „Глас народен“ ще ръководи село Кърналово с 53.71% от гласовете. Втори остава Стоян Христов Бойчев от ПП Българска нова демокрация с 45.52%. Кмет на село Рупите пък ще бъде Георги Митков Атанасов от Политическа партия Съюз на демократичните сили, спечелил доверието на 53.68%. Опонентът му Димитър Василев Господинов от Димитър Василев Господинов е бил подкрепен от 44.82%. Вангел Милчев Маламов от ПП Нова алтернатива с 57.78% е изборът на жителите на село Михнево. Живко Иванов Ласков от ПП Българска нова демокрация остава на второ място с 41.50%. В село Струмешница Мирослав Димитров Манолчев от ПП ГЕРБ е победител с 55.51%, другият претендент Николай Томов Манолчев от ПП Съюз на свободните демократи остава втори с резултат 44.49%. Село Коларово също има нов кмет, а именно Величка Петрова Спасова от ПП Българска нова демокрация с 52.98%. След нея остава Димитър Георгиев Мицков от ПП ГЕРБ с 46.54%. Христо Костадинов Марков от Местна коалиция Никола Петков (Движение за права и свободи, Българска социалдемократическа партия) застава начело на село Ключ, след като получи подкрепата на 56.54% от гласоподаватели. Другият претендент за кметското място - Македонка Георгиева Иванова от ПП ВМРО – Българско национално движение пък е подкрепена от 42.12%. Валентин Серафимов Заеков от ПП ГЕРБ с 50.88% е новият кмет на село Скрът, тъй като за опонентът му Калоян Илиев Карадаков от ПП Нова алтернатива са гласували по-малко хора - 48.54%. За кмет на село Габрене жителите си избраха Дафина Кирилова Пецева от Местна коалиция АБВ (БДЦ) с 58.94%. Втори остава Евтим Димитров Николов от ПП „Воля“ с 40.10%. \r\nЯсни са и кметовете на селата Баня, Добърско и Елешница в община Разлог.  През следващите 4 години село Баня ще се ръководи от Магда Иванова Първанова от ПП ГЕРБ, спечелила доверието на 51.24%. На второ място остава Мария Николова Юрганчева от БСП за България с 47.49%. Село Добърско също си има нов кмет, а именно Илиан Михаилов Джунев от ПП ГЕРБ, подкрепен от 56.87%. Опонентът му Божидарка Лазарова Будина от БСП за България е получила 41.21% от гласовете на избирателите. Сашо Йорданов Мицин от ПП ГЕРБ с 53.00% поема управлението на кметство Елешница. Опонентът му Атанас Крумов Проев от ПП БЗНС пък е подкрепен от 45.59%. \r\nИзбрани са кметове и на селата Борово и Баничан в община Гоце Делчев. Георги Иванов Найденов от ПП ГЕРБ с 52.10% печели кметското място в село Борово. Неговият опонент Йордан Георгиев Катранджиев от БСП за България е бил подкрепен от 46.77%. В село Баничан кмет през следващите 4 години ще бъде Елена Георгиева Сивриева от Местна коалиция ЗНС (СДС, ДБГ, ВМРО – БНД, ССД), подкрепена от 55.36%. Георги Кирилов Робев от ПП ГЕРБ остава втори с 43.88%. \r\nСелата Боголин и Жижево в община Сатовча също имат избрани кметове. В село Боголин на кметския стол сяда Бисер Емилов Караилиев от ПП ГЕРБ с 50.56% от гласовете. Втори се нарежда Албен Митков Летков от Движението за права и свободи – ДПС с 49.44 на сто от гласовете. Село Жижево пък ще се ръководи от Малин Максимов Койруков от Движението за права и свободи – ДПС, за който са гласували 59.45%. Опонентът му Виктор Илиев Биджеков от ПП ГЕРБ пък е спечелил доверието на 40.55%. \r\nЛивия НИНОВА", "date": "2019.11.04", "title": "Местни избори 2019: Общините Благоевград, Сандански и Гърмен са с нови кметове след втория тур на изборите (ОБЗОР)"}
{"url": "http://www.focus-news.net/news/2019/11/04/2716121/mestni-izbori-2019-stoyno-chachov-ot-pp-abv-pecheli-vtori-mandat-v-obshtina-strelcha.html", "text": "Досегашният кмет на община Стрелча Стойно Чачов от ПП АБВ спечели втори мандат с 51,25% на балотажа срещу опонента си Георги Павлов от ИК с 47,25%, съобщиха от  ОИК-Стрелча . 1,49% от упражнилите правото си на глас във втория тур на местните избори не са подкрепили нито един от двамата кандидати.", "date": "2019.11.04", "title": "Местни избори, 2019: Стойно Чачов от ПП АБВ печели втори  мандат в община Стрелча"}
{"url": "http://www.focus-news.net/news/2019/11/04/2716128/mestni-izbori-2019-ivan-zhabov-ot-gerb-specheli-izborite-v-obshtina-sredets-pri-100-obraboteni-protokoli.html", "text": "Иван Петков Жабов от ГЕРБ отново е кмет на община Средец при 100% обработени протоколи, предаде репортер на  Радио \"Фокус\" - Бургас . Броят на гласувалите е 3 432 или 49.57, а неговият опонент Живко Минков Гърков от ПП СДС има 49.05%.  \r\nАнгел Жеков Ников от Местна коалиция БСП за България („БСП за България“, Възраждане) печели изборите за кмет на кметство Дебелт при 100% обработени протоколи. Броят на гласувалите е 491 или 55.17%, а неговият опонент Иванка Атанасова Ангелова от НФСБ има 43.48%.  \r\nЯни Георгиев Петров от Местна коалиция БСП за България („БСП за България“, Възраждане) печели изборите за кмет на кметство Драчево при 100% обработени протоколи. Гласувалите са 154 или 52.38%, а неговият опонент Тодор Киров Атанасов от ГЕРБ има 47.28%. \r\nМария КУРТЕВА", "date": "2019.11.04", "title": "Местни избори 2019: Иван Жабов от ГЕРБ спечели изборите в община Средец при 100% обработени протоколи"}
{"url": "http://www.focus-news.net/news/2019/11/04/2716130/mestni-izbori-2019-stefan-radev-specheli-izborite-v-sliven-pri-100-obraboteni-protokoli.html", "text": "Стефан Радев спечели балотажа в Сливен с 64.75% изборна подкрепа по данни от 100% обработени протоколи от секционните избирателни комисии, предаде репортер на  Радио „Фокус“ - Сливен . На 3 ноември за Радев, издигнат от ПП ГЕРБ са гласували  21 109 избиратели. За опонента му от Коалиция за България са гласували 10 663 избиратели или  32.71% . С \"Не подкрепям никого\" са гласували  2.55% или 831 души.", "date": "2019.11.04", "title": "Местни избори 2019: Стефан Радев спечели изборите в Сливен при 100% обработени протоколи"}
{"url": "http://www.focus-news.net/news/2019/11/04/2716134/mestni-izbori-2019-atanas-zafirov-bsp-uvereno-se-vrashta-v-mestnata-vlast.html", "text": "БСП печели в 4 областни центъра,  печели в 24 общини на втори тур, като ги прибавим към останалите 35 от първи тур - удвояваме резултата си. Имаме 150 000 гласа повече за общински съветници и кметове спрямо изборите през 2015 година. БСП уверено се връща в местната власт\". Това заяви членът на Предизборния щаб на БСП Атанас Зафиров пред  бТВ , съобщиха от пресцентъра на  партията .  \r\n\"Честната битка е битката срещу статуквото. БСП има добър резултат. Резултатите показват, че България се събужда\",  изрази мнение Зафиров. Той обърна внимание, че ГЕРБ няма да управляват в десет областни центъра, което по думите му е атестат за промяна. \r\nПо темата \"София\", Зафиров коментира: \"При разлика от 20 000 хиляди гласа, би трябвало внимателно да се оперира с категориите \"спечелил\" и \"загубил\". Анализите предстоят. БСП се представи добре на изборите в София - увеличихме двойно резултата си за общински съветници\". Зафиров отбеляза, че в Русе БСП са имали много добър кандидат - с добра и позитивна кампания, и хората са го оценили.  \r\n\"Партията на четвърти пореден избор повишава резултатите си. Настоящото ръководство и председателят на партията показаха добри резултати\", заключи Зафиров.", "date": "2019.11.04", "title": "Местни избори 2019: Атанас Зафиров: БСП уверено се връща в местната власт"}
{"url": "http://www.focus-news.net/news/2019/11/04/2716120/mestni-izbori-2019-ivelina-getsova-ot-gerb-pecheli-izborite-v-obshtina-lyaskovets-pri-100-obraboteni-protokoli.html", "text": "Ивелина Гецова от ГЕРБ печели изборите в община Лясковец при 100% обработени протоколи. На втория тур на местните избори тя събра подкрепата на 59,85% от избирателите или за нея са гласували 3 253 човека. Това сочат данните от 100% обработени СИК протоколи, съобщават за  Радио „Фокус“ – Велико Търново  от Общинската избирателна комисия. Гецова бе на балотаж с Васил Христов, издигнат от Земеделски съюз „Ал. Стамболийски“, за когото са гласували 2 062 човека или 37,94% от избирателите. Квадратчето „Не подкрепям никого“ са отбелязали 120 души.  \r\nАктивността в общината към 17.30 часа беше 43,38%, а при първия тур на изборите – миналата неделя – 49,53%.  \r\nЛуиза ТРАНЧЕВА", "date": "2019.11.04", "title": "Местни избори 2019: Ивелина Гецова от ГЕРБ печели изборите в община Лясковец при 100% обработени протоколи"}
{"url": "http://www.focus-news.net/news/2019/11/04/2716132/mestni-izbori-2019-trifon-panchev-ot-bsp-specheli-izborite-v-obshtina-dryanovo-pri-100-obraboteni-protokoli.html", "text": "Трифон Панчев, подкрепен от Местна коалиция БСП за България (АБВ, Български социалдемократи, Движение ЗАЕДНО за промяна“ е новият кмет на община Дряново. Това сочат данните от 100% обработени СИК протоколи, съобщават за  Радио „Фокус“ – Велико Търново  от Общинската избирателна комисия. За Панчев са гласували 2 252 човека или 50,35% от избирателите. Неговият опонент – досегашния кмет Мирослав Семов събра 2 158 гласа или 48,25%. Квадратчето „Не подкрепям никого“ са отбелязали 63 човека или 1,41%. \r\nАктивността в общината към 17,30 часа беше 50,37%, а на първия тур, към същия час – 49,45%.  \r\nРени АТАНАСОВА", "date": "2019.11.04", "title": "Местни избори 2019: Трифон Панчев от БСП спечели изборите в община Дряново при 100% обработени протоколи"}
{"url": "http://www.focus-news.net/news/2019/11/04/2716136/duhoviyat-orkestar-na-grad-dobrich-e-nositel-na-spetsialnata-nagrada-na-sayuza-na-severomakedonskite-muzikalni-artisti.html", "text": "Духовият оркестър на град Добрич e носител на Специалната награда на Съюза на северомакедонските музикални артисти, съобщават от  Община град Добрич . Наградата е връчена на 23-тата тържествена церемония „Кристална лира” от проф. д-р Люпчо Коскаров, председател на организацията. Традиционно в Деня на будителите Съюзът на българските музикални и танцови дейци и Cantus Firmus отличават върховите постижения в областта на музиката и танца за изминалия творчески сезон. Сред номинираните тази година е Духовият оркестър на град Добрич с Юбилейния му концерт, изнесен на 11 април под диригентството на Стоян Монов. Събитието беше не само акцент в културния живот на Общината, но  донесе и ново международно признание за високото художествено майсторство на състава. В добрата традиция музикалната програмата съдържаше произведения от различни жанрове. Домакин на „Кристална лира 2019” е Софийска опера и балет. Емблема на събитието е 120-та годишнина от рождението на Панчо Владигеров. Община град Добрич пожелава на добър час на Духовия оркестър на добруджанския град в новия му творчески сезон.", "date": "2019.11.04", "title": "Духовият оркестър на град Добрич e носител на Специалната награда на Съюза на северомакедонските музикални артисти"}
{"url": "http://www.focus-news.net/news/2019/11/04/2716137/mestni-izbori-2019-atanas-atanasov-ot-gerb-pobedi-na-balotazha-v-obshtina-tvarditsa-pri-100-obraboteni-protokoli.html", "text": "Местни избори 2019: Атанас Атанасов от ГЕРБ  победи на балотажа в община Твърдица с 51.21% изборна подкрепа. Това сочат окончателните данни при 100% обработени протоколи на СИК, предаде репортер на  Радио „Фокус“ - Сливен . За Атанасов са гласували  2 650 избиратели. За  Ваня  Колева от БСП за България са гласували  2 397 души или 46.32%. С \"не подкрепям\"  са гласували 128  избиратели или 2.47%.", "date": "2019.11.04", "title": "Местни избори 2019: Атанас Атанасов от ГЕРБ  победи на балотажа в община Твърдица при 100% обработени протоколи"}
{"url": "http://www.focus-news.net/news/2019/11/04/2716124/mestni-izbori-2019-ivan-ivanov-ot-gerb-pecheli-izborite-v-obshtina-sevlievo-pri-100-obraboteni-protokoli.html", "text": "Иван Иванов от ГЕРБ печели изборите в община Севлиево при 100% обработени протоколи. Той бе избран за трети пореден мандат с 56,98% подкрепа или за него са гласували 6 761 човека. Това сочат данните от 100% обработени СИК протоколи, съобщават за  Радио „Фокус“ – Велико Търново  от Общинската избирателна комисия. Иванов бе на балотаж с Богомил Петков, издигнат от инициативен комитет. На втория тур вчера той получи 4 745 гласа или 39,99%. Квадратчето „Не подкрепям никого“ са отбелязали 360 човека или 3,03%.  \r\nИзбирателната активност в община Севлиево остана ниска и към 17.30 часа беше 33,72%, като за сравнение на първия тур, към същия час, беше с около 10% по-висока.  \r\nРени АТАНАСОВА", "date": "2019.11.04", "title": "Местни избори 2019: Иван Иванов от ГЕРБ печели изборите в община Севлиево при 100% обработени протоколи"}
{"url": "http://www.focus-news.net/news/2019/11/04/2716138/mestni-izbori-2019-5-sela-v-obshtina-maritsa-imat-izbrani-kmetove-na-vtori-tur-pri-100-obraboteni-protokoli.html", "text": "5 села в община Марица имат избрани кметове на втори тур при 100 % обработени протоколи, предаде репортер на  Радио „Фокус“ – Пловдив . Балотаж за кмет на кметство се проведе в село Костиево, където надпреварата печели Георги Калоферов от местна коалиция „ГЕРБ-Обединени земеделци“ със 70.35 %. Жителите на село Труд преизбраха Красимир Минков от БСП, който получи подкрепата на 53.1 % от избирателите. В селата Калековец, Скутаре и Манолско Конаре изборите за кмет на кметство печелят кандидатите на местната коалиция „ГЕРБ - Обединени земеделци“, съответно Колю Миланов  (58.16 %), Стоян Добрев (57.18 %) и Иван Кузев (60.31 %). \r\nТони МИХАЙЛОВ", "date": "2019.11.04", "title": "Местни избори 2019: 5 села в община Марица имат избрани кметове на втори тур при 100% обработени протоколи"}
{"url": "http://www.focus-news.net/news/2019/11/04/2716141/mestni-izbori-2019-anton-dospatliev-specheli-izborite-v-selo-zmeitsa-a-kasim-kehayov-v-kasak-v-obshtina-dospat-pri-100-obraboteni-protokoli.html", "text": "Антон Доспатлиев е кмет на село Змеица, а Касим Кехайов на Късак в община Доспат, при 100 % обработени протоколи. Това съобщиха за  Радио „Фокус“ – Смолян   от Общинска избирателна комисия – Доспат. Доспатлиев от ГЕРБ печели балотажа в село Змеица с 68,66%, или 550 гласа. Опонентът му Валери Георгиев от ДПС е получил 30,46%, или 244 гласа. Седем са гласоподавателите, които са гласували с не подкрепям никого.  \r\nВ село Късак новият кмет е Касим Кехайов от ГЕРБ, който печели 58,78%, или 251 гласа. Другият кандидат Джамал Шалганов от ДПС има 41,22%, или 176 гласа. В селото няма кандидати, които са гласували с не подкрепям никого.  \r\nНели ГЕРГЬОВСКА", "date": "2019.11.04", "title": "Местни избори 2019: Антон Доспатлиев спечели изборите в село Змеица, а Касим Кехайов в Късак в община Доспат при 100% обработени протоколи"}
{"url": "http://www.focus-news.net/news/2019/11/04/2716129/mestni-izbori-2019-valentin-revanski-pecheli-izborite-v-yambol-pri-100-obraboteni-protokoli.html", "text": "Валентин Ревански e новият кмет на Ямбол, предаде репортер на  Радио „Фокус“ - Сливен . По данни от 100% обработени протоколи от секционните избирателни комисии, за кандидата подкрепен от партия \"Пряка демокрация\" са гласували 12 722 души или 61.92%. За опонента му от от \"БСП за България\"  Катя  Георгиева са гласували 7 247 гласоподаватели или 35.27%. С \"Не подкрепям никого\" са гласували 577 избиратели или 2.81%.", "date": "2019.11.04", "title": "Местни избори 2019: Валентин Ревански печели изборите в Ямбол при 100% обработени протоколи"}
{"url": "http://www.focus-news.net/news/2019/11/04/2716140/mestni-izbori-2019-silviya-krasteva-ot-vmro-specheli-izborite-v-obshtina-tryavna-pri-100-obraboteni-protokoli.html", "text": "Силвия Кръстева, издигната от ВМРО – Българско национално движение спечели изборите в община Трявна. Тя събра подкрепата на 2 707 избиратели или 63,81% от всички гласове. Това сочат данните от 100% обработени СИК протоколи, съобщават за  Радио „Фокус“ – Велико Търново  от Общинската избирателна комисия. Кръстева бе на балотаж с Мария Пенчева от ГЕРБ, за която гласуваха 1 463 човека или 34,49% от гласоподавателите. Квадратчето „Не подкрепям никого“ са отбелязали 72 човека.  \r\nАктивността в община Трявна към 17.30 часа беше 36,05%, като данните показват, че тя е малко по-ниска в сравнение с първия тур, който се проведе миналата неделя.  \r\nРени АТАНАСОВА", "date": "2019.11.04", "title": "Местни избори 2019: Силвия Кръстева от ВМРО спечели изборите в община Трявна при 100% обработени протоколи"}
{"url": "http://www.focus-news.net/news/2019/11/04/2716146/tass-v-litva-zapochnaha-ucheniya-na-nato-s-uchastieto-na-4-000-voenni-ot-11-darzhavi.html", "text": "В Литва започнаха мащабните военни учения „Железен вълк-2019 - II\" с участието на около 4 000 военни от 11 държави от НАТО и над хиляда единици военна техника, предава  TACC , като се позовава на съобщение от командването на армията на балтийската страна. \r\n„Целта на маневрите, в които участват литовските части, както и персоналът и оборудването на съюзниците от НАТО, е да се развие взаимодействието на тези сили и средствата за ефективно планиране и изпълнение на бойните мисии“, се казва в съобщението. \r\nЗапочналото обучение е втора част от най-големите маневри за Литва тази година. Първата се проведе през юни месец, припомня агенцията. Освен литовските военни, в маневрите участват военнослужещи от Белгия, Великобритания, Германия, Нидерландия, Норвегия, Полша, Португалия, САЩ, Чешката република и Естония.  \r\nУченията ще се проведат близо до град Пабраде (до границата с Беларус), където през октомври пристигна батальон на въоръжените сили на САЩ, който включваше около 500 военни, 30 танка Abrams и 25 бойни машини на пехотата „Брадли“. Основната част от ученията ще продължат до 18 ноември. \r\n \r\n Тереза Герова", "date": "2019.11.04", "title": "ТАСС: В Литва започнаха учения на НАТО с участието на 4 000 военни от 11 държави"}
{"url": "http://www.focus-news.net/news/2019/11/04/2716143/suhi-i-prohodimi-sa-patnite-nastilki-v-oblast-burgas.html", "text": "Сухи и проходими са пътните настилки в областта, съобщиха за  Радио \"Фокус\"-Бургас  от Областно пътно управление. Видимостта е добра, няма затворени пътни участъци. До 18 август 2020 г. движението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци.  \r\nВ Бургас трафикът е натоварен в района на кръстовището с кръгово движение „Трапезица“, по някои участъци от булевардите „Демокрация“, „Стефан Стамболов“ и „24-ти Черноморски пехотен полк“, както и по улиците „Булаир“, „Иван Вазов“ и „Гладстон“. \r\nДеница ДИМИТРОВА", "date": "2019.11.04", "title": "Сухи и проходими са пътните настилки в област Бургас"}
{"url": "http://www.focus-news.net/news/2019/11/04/2716144/gencho-genchev-kmet-na-obshtina-svishtov-predstoi-avariyna-podmyana-na-vodoprovoda-v-grada-za-da-ne-se-stiga-do-voden-rezhim.html", "text": "Предстои спешна и аварийна подмяна на водопровода в Свищов, за да може при възникнала авария, жителите на града да не бъдат подлагани на воден режим.  Това каза в интервю за сутрешния блок  „Добро утро, България“  на  Радио „Фокус“  Генчо Генчев, който спечели убедително изборната надпревара за кмет на Община Свищов още на първи тур. Той благодари на избирателите за гласуваното му доверие и заяви, че всеки инвестиран лев и разкрито работно място е добавена стойност за града. „Предстоят първи срещи с Министерството на околната среда и водите и Министерството на регионалното развитие и благоустройството. Знаете, че и по време на изборите, и по време на празниците на Свищов, градът изпадна във воден режим. Всеки един момент Свищов може да остане за дълго време без вода, което е най-сериозният проблем, за който трябва да търсим решение. Вече имаме зелена светлина от институциите. ВиК Йовковци е изготвило своята план-сметка какви средства ще са необходими за спешно и аварийно вече, тук говорим за аварийна подмяна на новия стар водопровод, който отново да изградим, за да успокоим нашите съграждани, че при възникнала авария няма да бъдат подложени на воден режим и нечовешки условия да не могат да ползват вода“, обясни новоизбраният кмет. \r\nГенчо Генчев припомни, че през последните четири години в Свищов са инвестирани 60 млн. лева и увери, че дейностите по проекти ще продължат и през новия мандат. „Залагаме на проекти във всички сфери, които да бъдат изпълнени със съдържание и да служат на хората“, обясни кметът. Ще се работи в посока образование, социални дейности и здравеопазване. Ще се търси съдействието на образователното министерство и Министерски съвет във връзка с бюджета на Стопанска академия за следващата година, каза още кметът. \r\nЕлеонора ЧОЛАКОВА", "date": "2019.11.04", "title": "Генчо Генчев, кмет на Община Свищов: Предстои аварийна подмяна на водопровода в града, за да не се стига до воден режим"}
{"url": "http://www.focus-news.net/news/2019/11/04/2716131/mestni-izbori-2019-georgi-stefanov-kenov-ot-gerb-pecheli-izborite-za-kmet-na-obshtina-sungurlare-pri-100-obraboteni-protokoli.html", "text": "Георги Стефанов Кенов от ГЕРБ печели изборите за кмет на община Сунгурларе при 100% обработени протоколи, предаде репортер на  Радио \"Фокус\" - Бургас . Броят на гласувалите е 3 540 или 54.45%, а неговият опонент Хатидже Мехмедова Георгиева от ДПС има 44.41%.  \r\nМария КУРТЕВА", "date": "2019.11.04", "title": "Местни избори 2019: Георги Стефанов Кенов от ГЕРБ печели изборите за кмет на община Сунгурларе при 100% обработени протоколи"}
{"url": "http://www.focus-news.net/news/2019/11/04/2716135/mestni-izbori-2019-kalin-gelev-ot-gerb-specheli-izborite-v-obshtina-sapareva-banya-pri-100-obraboteni-protokoli-na-sik.html", "text": "Калин Гелев от ПП ГЕРБ е с нов кметски мандат в Община Сапарева баня при 100 % обработени протоколи на СИК. Това съобщиха за  Радио „Фокус” – Кюстендил  от Общинска избирателна комисия – Сапарева баня. За Калин Гелев са гласували 2 482 души, което е 57,69 %. За неговия опонент на балотажа - Костадин Николов са гласували 1 746 души или 40,59 %. 74 души са упражнили правото си на глас, но не са подкрепили нито един от двамата кандидати. На втори тур е избран и кметът на село Сапарево. Това е Йордан Йорданов от ПП ГЕРБ. Той е събрал одобрение от 54,39 %.  \r\nВенцеслав ИЛЧЕВ", "date": "2019.11.04", "title": "Местни избори 2019: Калин Гелев от ГЕРБ спечели изборите в община Сапарева баня при 100% обработени протоколи на СИК"}
{"url": "http://www.focus-news.net/news/2019/11/04/2716148/mestni-izbori-2019-rumen-bindev-specheli-izborite-za-kmet-v-selo-startsevo-v-oblast-smolyan-pri-100-obraboteni-protokoli.html", "text": "Румен Биндев от ГЕРБ спечели изборите за кмет в село Старцево, община Златоград, при 100 % обработени протоколи. Това съобщиха за  Радио „Фокус“ – Смолян  от Общинска избирателна комисия – Златоград. Той печели 57,56% от вота на избирателите или 643 гласа. За опонентът му Младен Чаушев от „Демократична България – обединение“ (ДА България, ДСБ, Зелено движение) получи 41,45% или 463 гласа. С не подкрепям никого са гласували 11 жители на селото, или почти 1%.  \r\nНели ГЕРГЬОВСКА", "date": "2019.11.04", "title": "Местни избори, 2019: Румен Биндев спечели изборите за кмет в село Старцево в област Смолян при 100% обработени протоколи"}
{"url": "http://www.focus-news.net/news/2019/11/04/2716149/mestni-izbori-2019-ivan-minkov-ot-gerb-specheli-izborite-v-obshtina-kocherinovo-pri-100-obraboteni-protokoli-na-sik.html", "text": "Иван Минков от ПП ГЕРБ спечели изборите в община Кочериново при 100% обработени протоколи на СИК. Това съобщиха за  Радио „Фокус” – Кюстендил  от Общинска избирателна комисия – Кочериново. За Иван Минков са гласували 1 383 души или 53,09 % от упражнилите правото си на глас. За опонента на настоящия кмет – Станислав Горов от „БСП за България” са гласували 46.18%. Той е събрал одобрението на 1 203 гласоподаватели. 19 души са пуснали бюлетина с отбелязано „Не подкрепям никого”.  \r\nВенцеслав ИЛЧЕВ", "date": "2019.11.04", "title": "Местни избори 2019: Иван Минков от ГЕРБ спечели изборите в община Кочериново при 100% обработени протоколи на СИК"}
{"url": "http://www.focus-news.net/news/2019/11/04/2716150/mestni-izbori-2019-pri-sravnitelno-visoka-aktivnost-premina-vtoriya-tur-na-mestnite-izbori-vav-velikotarnovska-oblast-obzor.html", "text": "При сравнително висока активност премина втория тур на местните избори във Великотърновска област. Към 17.30 часа средният процент на избирателите, които отидоха до урните, бе 41,81%. В три общини – Горна Оряховица, Златарица и Лясковец, бяха избрани нови кметове вчера. В две от тях досегашните градоначалници бяха преизбрани, а третата община е с нов кмет. Това сочат данните от 100% обработени СИК протоколи.  \r\nДобромир Добрев от ГЕРБ е новият-стар кмет на  Община Горна  . Той спечели с близо 5% разлика пред опонента си от БСП – Явор Божанков. За Добрев са гласували 8 675 души, или 51,13% от избирателите в община Горна Оряховица, а за Божанков – 46,43%, или 7 879 човека. Квадратчето „Не подкрепям никого“ са задраскали 414 души, или 2,44%.  \r\nМихаил Ганев от БСП за България е новият кмет на  Община Златарица  . С малко над 7% разлика той измести досегашния управник в региона Пенчо Чанев, издигнат от ПП ВМРО – Българско национални движение. За Ганев са гласували 1 306 човека или 53,31%, а за Чанев – 1 130 от избирателите, или 46,12%. Квадратчето „Не подкрепям никого“ е задраскано от едва 14 гласоподаватели, или 0,57% от общия им брой.  \r\nИвелина Гецова от ГЕРБ е новият – стар кмет на  Община Лясковец . На втория тур на местните избори тя събра подкрепата на 59,85% от избирателите или за нея са гласували 3 253 човека. Гецова бе на балотаж с Васил Христов, издигнат от Земеделски съюз „Ал. Стамболийски“, за когото са гласували 2 062 човека, или 37,94% от избирателите. Квадратчето „Не подкрепям никого“ са отбелязали 120 души.  \r\nЛуиза ТРАНЧЕВА", "date": "2019.11.04", "title": "Местни избори 2019: При сравнително висока активност премина втория тур на местните избори във Великотърновска област (ОБЗОР)"}
{"url": "http://www.focus-news.net/news/2019/11/04/2716142/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент резултатите от провелите се местни избори. Досегашният кмет на Кюстендил Петър Паунов спечели четвърти пореден мандат. За него гласуваха 54,96%. Успехът на кюстендилския кмет и оглавяваната от него местна дясна коалиция е още по-голям заради спечелените 19 съветнически места в 37-местния Общински съвет. В предаването ще чуете какъв е коментарът на Петър Паунов в тази връзка.  \r\nОбщина Кюстендил реализира проект „За чист въздух в Кюстендил”. Той е съвместно начинание с Асоциацията за социална отговорност и развитие чрез иновации и Норвежкият университет по земеделие и развитие на селските райони. Финансирането е в размер на 70 027 евро. По темата ще чуем Ралица Маринова от неправителствената организация.  \r\nЗакритото преди години училище в кюстендилското село Слокощица ще се превърне в екологично-образователен център. Това ще стане възможно благодарение на реализиращият се проект „Зелени трансгранични населени места – по-добър опит в обучението”. По темата ще чуем Росица Плачкова, зам.-кмет на Община Кюстендил.  \r\nИзложби, театрални представления, концерти, представяне на стихосбирки и музейни работилници са част от общинския културен календар за месец ноември. Повод да ви срещнем с Дима Укалска, началник на отдел „Култура и духовно развитие” към Община Кюстендил, която ще представи подробности за предстоящите прояви.  \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.11.04", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/11/04/2716145/45-godishen-velosipedist-e-zaginal-pri-katastrofa-na-glaven-pat-e-79-do-razklona-za-selo-gaytantsi-v-oblast-vidin.html", "text": "45-годишен велосипедист е загинал при катастрофа на главен път Е-79 до разклона за село Гайтанци. Това съобщиха от  ОДМВР - Видин . Сигналът за пътнотранспортното произшествие постъпил на тел.112 в 19.51 часа снощи. Дежурна оперативна група извършила оглед на местопроизшествието. Разследващите установили, че товарна композиция с турска регистрация (влекач „Мерцедес“ с прикачено полуремарке), шофирана от 51-годишен водач, пътувал в посока Димово, на прав участък от пътя настига и блъска  движилия се в същата посока велосипедист. Трупът на мъжа е транспортиран за аутопсия. Водачът на товарния автомобил е тестван с дрегер, алкохолната проба е отрицателна. Работата по случая продължава, образувано е досъдебно производство.", "date": "2019.11.04", "title": "45-годишен велосипедист е загинал при катастрофа на главен път Е-79 до разклона за село Гайтанци в област Видин"}
{"url": "http://www.focus-news.net/news/2019/11/04/2716152/mestni-izbori-2019-yasni-sa-kmetovete-na-9-sela-v-obshtina-rodopi-sled-provedenite-balotazhi.html", "text": "Ясни са кметовете на 9 села в община Родопи след проведените балотажи, предаде репортер на  Радио „Фокус“ – Пловдив . Окончателните данни на ЦИК сочат, че новият кмет на село Белащица е Костадин Николов от местна коалиция „Движение ЗАЕДНО за промяна“ („Воля“, ССД, ДБГ, Кауза Пловдив), който печели 52.69 %. В селата Брестовица, Брестник, Устина и Храбрино жителите гласуваха доверие на кандидатите на ГЕРБ, съответно Любен Радев (55.21%), Атанас Шопов (64.94%), Нели Бундева (58.55%) и Ангел Чобанов (62.88%). В село Златитрап изборите печели Анелия Уланова от местна коалиция „Обединени земеделци“ (СДС, ВМРО–БНД) с 56.74%, в село Марково - Десислава Терзиева от Земеделски съюз „Ал. Стамболийски“ с 62.05%, а в село Първенец - Ренета Плевнелиева от местна коалиция „Обединени земеделци“ (СДС, ВМРО–БНД) с 52.41%. Жителите на село Цалапица гласуваха доверие на Ивайло Данаилов от местна коалиция „БСП за България“ (ПП АБВ, „БСП за България“), който получи 53.98% подкрепа.  \r\nТони МИХАЙЛОВ", "date": "2019.11.04", "title": "Местни избори 2019: Ясни са кметовете на 9 села в община Родопи след проведените балотажи"}
{"url": "http://www.focus-news.net/news/2019/11/04/2716154/mestni-izbori-2019-georg-spartanski-e-izbran-za-kmet-na-obshtina-pleven-pri-100-obraboteni-protokoli.html", "text": "Георг Спартански е избран за кмет на Община Плевен при 100% обработени избирателни протоколи по данни на ОИК, предаде кореспондент на  Радио „Фокус“ . Спартански е спечелил 50,6% от вота, издигнат като независим кандидат. Мирослав Петров от ПП ГЕРБ е с резултат от 47, 24% в изборите за кмет на общината. 2,16% от гласоподавателите са посочили ,,Не подкрепям никого” \r\nВиолета КРЪСТЕВА", "date": "2019.11.04", "title": "Местни избори 2019: Георг Спартански е избран за кмет на Община Плевен при 100% обработени протоколи"}
{"url": "http://www.focus-news.net/news/2019/11/04/2716147/mestni-izbori-2019-izbrani-sa-kmetovete-na-10-kmetstva-v-oblast-silistra-v-koito-se-provede-balotazh.html", "text": "Избрани са кметовете на 10 кметства в област Силистра, в които се проведе балотаж, показа проверка на  Радио \"Фокус\" - Шумен . В село Проф. Иширково, община Силистра, поста печели Венцислав Маринов от ГЕРБ, получил 325 действителни гласа. В община Тутракан поста в село Нова Черна печели Светослава Кирова от ГЕРБ с 485 действителни гласа, а в село Шуменци - Симеон Димитров от КП „БСП за България“ - 171 действителни гласа. В село Бистра, община Алфатар, кмет ще бъде Ана Стоянова, ИК  99 действителни гласа. В община Главиница, кметското място в село Зебил заема Ерол Али от КП Демократична България - Обединение с 215 действителни гласа, а в село Зафирово - Мирослав Сали от ДПС - 270 гласа. В община Кайнарджа кмет на село Голеш ще бъде Демирел Ферадов от ГЕРБ с 305 действителни гласа, а в село Посев - Бейсим Вейсел, „БСП за България“ с 63 гласа. В община Дулово в село Окорш печели Кемал Ибрям от „Воля“ - 417 действителни гласа, а в село Водно - Хайредин Мехмед от ГЕРБ - 249 действителни гласа. \r\nИвелина ИВАНОВА", "date": "2019.11.04", "title": "Местни избори 2019: Избрани са кметовете на 10 кметства в област Силистра, в които се проведе балотаж"}
{"url": "http://www.focus-news.net/news/2019/11/04/2716156/sport-bayern-myunhen-uvolni-kovach.html", "text": "Байерн (Мюнхен) уволни треньора си Нико Ковач. Баварците се представят колебливо от началото на сезона, а като че ли тежката загуба от Айнтрахт (Франкфурт) (1:5) преля чашата на търпението на шефовете на “Алианц Арена” и те решиха, че е време за промяна.  Първоначално изглеждаше, че в Байерн ще гласуват доверие на наставника. Но след съвещание между президента Ули Хьонес, председателя Карл-Хайнц Румениге и спортния директор Хасан Салихамиджич, на което е присъствал и Ковач, в крайна сметка е взето решение за раздяла “по взаимно съгласие”.", "date": "2019.11.04", "title": "Спорт: Байерн Мюнхен уволни Ковач"}
{"url": "http://www.focus-news.net/news/2019/11/04/2716155/mestni-izbori-2019-v-tri-gabrovski-obshtini-byaha-izbrani-kmetove-sled-balotazh-obzor.html", "text": "При по-ниска избирателна активност в сравнение с тази на първи тур в три габровски общини бяха избрани кметове след балотаж. Балотаж се проведе в Севлиево, Дряново и Трявна. При 100% обработени СИК протоколи резултатите вече са ясни.  \r\nИван Иванов от ГЕРБ е новият-стар кмет на  Община Севлиево . Той бе избран за трети пореден мандат с 56,98% подкрепа или за него са гласували 6 761 човека. Иванов бе на балотаж с Богомил Петков, издигнат от инициативен комитет. На втория тур вчера той получи 4 745 гласа или 39,99%. Квадратчето „Не подкрепям никого“ са отбелязали 360 човека или 3,03%.  \r\nТрифон Панчев, подкрепен от Местна коалиция БСП за България (АБВ, Български социалдемократи, Движение ЗАЕДНО за промяна“ е новият кмет на  Община Дряново . За Панчев са гласували 2 252 човека или 50,35% от избирателите. Неговият опонент – досегашния кмет Мирослав Семов събра 2 158 гласа или 48,25%. Квадратчето „Не подкрепям никого“ са отбелязали 63 човека или 1,41%. \r\nСилвия Кръстева, издигната от ВМРО – Българско национално движение е новият кмет на  Община Трявна . Тя събра подкрепата на 2 707 избиратели или 63,81% от всички гласове. Кръстева бе на балотаж с Мария Пенчева от ГЕРБ, за която гласуваха 1 463 човека или 34,49% от гласоподавателите. Квадратчето „Не подкрепям никого“ са отбелязали 72 човека.  \r\nРени АТАНАСОВА", "date": "2019.11.04", "title": "Местни избори 2019: В три габровски общини бяха избрани кметове след балотаж (ОБЗОР)"}
{"url": "http://www.focus-news.net/news/2019/11/04/2716159/mestni-izbori-2019-rumen-petkov-abv-poveche-ot-30-sa-izbranite-kandidat-kmetove-s-podkrepa-na-abv-imame-izbrani-poveche-ot-100-obshtinski-savetnitsi.html", "text": "Повече от 30 са избраните кандидат-кметове с подкрепа на АБВ, имаме избрани повече от 100 общински съветници. Това каза лидерът на АБВ Румен Петков по време на пресконференция, предаде репортер на  Агенция „Фокус“ . Румен Петков посочи, че АБВ има близо 50 кметове на кметства, около 10 кандидатирани от АБВ и малко повече от 30 с коалиционно участие с водещо място на АБВ. „Това не може да не ни прави доволни в изборния резултат“, допълни още лидерът на АБВ. „Имаме избрани повече от 100 общински съветници, близо 40 от тях са от самостоятелни листи и това не може да не ни прави доволни от изборния резултат. Веднага подчертавам. Много тежки, лоши резултати в София, Пловдив, Стара Загора град и Бургас. Ние в четвъртък ще имаме разширено заседание с актива на София. Силните резултати, които постигнахме в мног оот общините. Нямаме регион без солидно присъствие, не могат да подновят недобрия резултат. Веднага искам да подчертая,че двама от районните кметове в София получиха нашата подкрепа още на първи тур и бяха избрани. Това са кметът на „Изгрев“ г-н Георгиев и независимият кандидат на Община Панчарево Николай Петров“, допълни още Петков. Румен Петков представи  присъстващите на пресконференцията. „Владо Маринов го познавате, зам.-председател на партията, беше водач на листата в Община Родопи. Г-н Иван Аспарухов, добре известен на вас, дългогодишен кмет на Мездра. Много тежка, трудна кампания и много убедителна победа, много силно представяне въобще във Врачанския регион. Спечелихме кмет  на Община Роман, кметовете на големите села. Най-младият ни кмет Стойно Чачов, втори мандат кмет на Община Стрелча, в тежка ситуация беше подложен“, допълни още Петков и Петър Паунов, кмет на Община Батак. Той е по-скромен, избрахме го на първи тур с 54 %“, допълни още Петков.  \r\n \r\nДеница КИТАНОВА", "date": "2019.11.04", "title": "Местни избори 2019: Румен Петков, АБВ: Повече от 30 са избраните кандидат-кметове с подкрепа на АБВ, имаме избрани повече от 100 общински съветници"}
{"url": "http://www.focus-news.net/news/2019/11/04/2716157/mestni-izbori-2019-zhitelite-na-5-sela-v-obshtina-parvomay-izbraha-kmetove-na-vtori-tur-pri-100-obraboteni-protokoli.html", "text": "Жителите на 5 села в община Първомай избраха кметове на втори тур при 100% обработени протоколи, предаде репортер на  Радио „Фокус“ – Пловдив . В село Градина кандидатът на БСП Йордан Стоев печели 55.15% от вота на избирателите. В село Караджалово надпреварата за кмет на кметство спечели Мариана Колева от ГЕРБ с 58.17%.  В село Брягово кандидатът на БСП Атанас Кръстев бе подкрепен от 57.04% и ще управлява през следващите 4 години. В село Искра жителите гласуваха доверие на независимият кандидат Тодор Налбантов, който спечели изборите за кмет с 62.38%. В село Виница за кмет бе избран кандидатът на ГЕРБ Георги Русев, който получи 58.21% подкрепа.  \r\nТони МИХАЙЛОВ", "date": "2019.11.04", "title": "Местни избори 2019: Жителите на 5 села в община Първомай избраха кметове на втори тур при 100% обработени протоколи"}
{"url": "http://www.focus-news.net/news/2019/11/04/2716151/pregled-na-osnovnite-temi-v-burgaskiya-pechat.html", "text": "\"Големият финал за 5 общини\" е водещото заглавие от днешния брой на вестник  \"Черноморски фар\"  и темата на деня. Вчера се проведе големият финал от състезанието за кмет в 5 бургаски общини, които не излъчиха победител на първи тур. На поправителен се явиха в Созопол, Приморско, Карнобат, Средец и Сунгурларе. Заедно с тях кметове на малки населени места избираха в бургаска община, в Черноморец, Атия, Крушевец, пише още вестникът. \"Черноморски фар\" с Бяла лястовица\" от фондация в памет на загинал велосипедист е друго заглавие от страниците на вестника. Новоучредената фондация \"Евелин Дуков\" в Царево. Тя е в памет на трагично загиналият велосипедист, който бе прегазен от мъртвопияният шофьор в Приморско, пояснява материалът. \"Предизборната агитация наднича още в Бургас\" е още едно заглавие от страниците на ежедневника. Билбордовете, транспарантите, плакатите, шатрите са нормални начини за водене на кампания. Въпросът е, че и трябва да бъдат свалени навреме. Докато шатрите бяха вдигнати още на следващия ден след първия тур на изборите, то останалите атрибути на предизборната агитация продължават да красят отърсващия се от предизборните страсти град, пояснява статията. \"Ядем повече палмови продукти\" е друга тема от днешния брой на \"Черноморски фар\". За първите 8 месеца на тази година у нас са произведени над 8000 тона имитация на сирене. Това е с 434 тона повече от същия период за 2018 година, пише още вестникът.", "date": "2019.11.04", "title": "Преглед на основните теми в бургаския печат"}
{"url": "http://www.focus-news.net/news/2019/11/04/2716158/mestni-izbori-2019-elza-velichkova-e-izbrana-za-kmet-na-obshtina-bobov-dol-pri-100-obraboteni-ot-protokoli.html", "text": "Елза Величкова е избрана за кмет на община Бобов дол при обработени 100% от протоколите на СИК. Това съобщиха за  Радио „Фокус” – Кюстендил  от Общинска избирателна комисия – Бобов дол. Данните сочат, че за Елза Величкова от Партия на зелените са гласували 2 381, което е 56.10% от упражнилите правото си на глас. За нейния опонент на втори тур - Красимир Чаврагански от Местна коалиция Земеделски съюз \"Александър Стамболийски\", са гласували 1 795. Гой е събрал одобрението на 42.30% от гласувалите. 68 души са отишли да гласуват, но без да подкрепят един от двамата кандидати. В село Мламолово балотажът печели Милчо Михайлов от Партия на зелените с 55.85% срещу Елеонора Александрова от „БСП за България”, събрала одобрението на 43.20% от гласувалите.  \r\nВенцеслав ИЛЧЕВ", "date": "2019.11.04", "title": "Местни избори 2019: Елза Величкова е избрана за кмет на община Бобов дол при 100% обработени от протоколи"}
{"url": "http://www.focus-news.net/news/2019/11/04/2716162/mestni-izbori-2019-kmetat-na-obshtina-batak-petar-paunov-shte-prodalzhim-taka-kakto-sme-rabotili-dosega.html", "text": "Ще продължим така, както сме работили досега. Това каза новоизбраният кмет на Батак Петър Паунов по време на пресконференция в централата на АБВ, предаде репортер на  Агенция „Фокус“ . Петър Паунов благодари на жителите на Община Батак за подкрепата. „Ще продължим да го правим нашият град още по-красив и по-приветлив, за да може както за жителите на града ни, така и за всички гости, да бъде още по-приятно и да бъде още по-посещаван град.  \r\nДеница КИТАНОВА", "date": "2019.11.04", "title": "Местни избори 2019: Кметът на Община Батак Петър Паунов: Ще продължим така, както сме работили досега"}
{"url": "http://www.focus-news.net/news/2019/11/04/2716165/mestni-izbori-2019-krum-marinov-ot-bsp-za-balgariya-pecheli-kmetskite-izbori-v-boboshevo-pri-100-obraboteni-protokoli.html", "text": "Крум Маринов от „БСП за България” печели кметските избори в Бобошево при 100%  обработени протоколи на СИК. Това съобщиха за  Радио „Фокус” – Кюстендил  от Общинска избирателна комисия – Бобошево. За Крум Маринов са гласували 50.76%, а за неговия опонент – Стефан Тачев от Местна коалиция СДС, са гласували 47.88%. 25 души са гласували, без да подкрепят нито един от двамата кандидат-кметове. Екатерина Андонова от ПП „Атака” е новият кмет на село Слатино. За нея са гласували 53.90%. Пламен Караканов от Местна коалиция СДС печели балотажа в село Блажиево с 53.82%.  \r\nВенцеслав ИЛЧЕВ", "date": "2019.11.04", "title": "Местни избори 2019: Крум Маринов от „БСП за България” печели кметските избори в Бобошево при 100% обработени протоколи"}
{"url": "http://www.focus-news.net/news/2019/11/04/2716166/mestni-izbori-2019-georgi-dimov-e-izbran-za-kmet-na-obshtina-bozhurishte-pri-100-obraboteni-protokoli.html", "text": "Георги Димов е избран за кмет на Община Божурище, това сочи справка на сайта на  ЦИК . Това са при 100% обработени протоколи. Димов е спечелил 52.21% от вота, издигнат от ПП „Движение Гергьовден“. Георги Димитров от ПП „Нова алтернатива“ е с резултат от 44.23% в изборите за кмет на общината. 3,56% от гласоподавателите са посочили ,,Не подкрепям никого”.", "date": "2019.11.04", "title": "Местни избори 2019: Георги Димов е избран за кмет на Община Божурище при 100% обработени протоколи"}
{"url": "http://www.focus-news.net/news/2019/11/04/2716163/mestni-izbori-2019-obshtinski-savetnik-na-abv-v-strelcha-e-bil-prebit-snoshti.html", "text": "Общински съветник на АБВ в Стрелча е бил пребит снощи. Това съобщи новоизбраният кмет на Стрелча Стойно Чачов по време на пресконференция в централата на партията, предаде репортер на  Агенция „Фокус“ . „Искам да благодаря на всички разумни, трезвомислещи мои съграждани, които не се поддадоха на натиск, на цялата тази помия, която се изсипа в снощните избори. Защо акцентирам върху това. Моите думи се припокриват с факта, който се случи в края на изборната нощ. За съжаление вместо да си говорим за хубави неща, искам да акцентираме върху един случай на побой на един наш общински съветник, който беше причакан в малките часове на нощта и беше пребит. Какво ще се случи оттук нататък, разбира се, компетентните органи трябва да се сезират“, каза Чочов. Той благодари на своите съграждани за разума, който са проявили. „Трябва да бъдат убедени, че оттук нататък новото ръководство ще направи всичко възможно Стрелча да стане един по-добър град за живеене“, допълни още новоизбраният кмет на Стрелча.  \r\nДеница КИТАНОВА", "date": "2019.11.04", "title": "Местни избори 2019: Общински съветник на АБВ в Стрелча е бил пребит снощи"}
{"url": "http://www.focus-news.net/news/2019/11/04/2716164/mestni-izbori-2019-todor-belakov-pecheli-izborite-za-kmet-na-kmetstvo-nedelevo-v-obshtina-saedinenie-pri-100-obraboteni-protokoli.html", "text": "Тодор Белаков, издигнат от местна коалиция „Обединен блок на труда български лейбъристи“ (ПП АБВ, ПП Воля), печели изборите за кмет на кметство Неделево в община Съединение, при 100% обработени протоколи, предаде репортер на  Радио „Фокус“ – Пловдив . Той е получил 50.85 % от гласовете на избирателите. Неговият опонент – Иван Хаджийски, издигнат от инициативен комитет, е получил 47.44% подкрепа. Село Неделево бе единственото на територията на община Съединение, в което се проведе втори тур на местните избори.  \r\nТони МИХАЙЛОВ", "date": "2019.11.04", "title": "Местни избори 2019: Тодор Белаков печели изборите за кмет на кметство Неделево в община Съединение при 100% обработени протоколи"}
{"url": "http://www.focus-news.net/news/2019/11/04/2716161/mestni-izbori-2019-selata-milevo-i-bogdanitsa-v-obshtina-sadovo-imat-izbrani-kmetove-sled-provedeni-balotazhi.html", "text": "Садово. Селата Милево и Богданица в община Садово имат избрани кметове след проведените балотажи на 3 ноември, предаде репортер на  Радио „Фокус“ – Пловдив . Окончателните данни показват, че за кмет на село Милево е избрана Анелия Колева от БСП с 49.34% от гласовете на избирателите. Александър Александров от местна коалиция НФСБ (БЗНС,СДС) печели изборите в село Богданица с 67.81 % подкрепа.  \r\nТони МИХАЙЛОВ", "date": "2019.11.04", "title": "Местни избори 2019: Селата Милево и Богданица в община Садово имат избрани кметове след проведени балотажи"}
{"url": "http://www.focus-news.net/news/2019/11/04/2716168/mestni-izbori-2019-ivaylo-simeonov-e-izbran-za-kmet-na-obshtina-elin-pelin-pri-100-obraboteni-protokoli.html", "text": "Ивайло Симеонов е избран за кмет на Община Елин Пелин при 100% обработени протоколи. Това сочи справка на сайта на  ЦИК . Това са при 100% обработени протоколи. Симеонов е спечелил 52.03% от вота, издигнат ПП „ВМРО“. Стефан Стоилов от ПП ГЕРБ е на второ място с резултат от 45.57% в изборите за кмет на общината. 2.39% от гласоподавателите са посочили „Не подкрепят никого“.", "date": "2019.11.04", "title": "Местни избори 2019: Ивайло Симеонов е избран за кмет на Община Елин Пелин при 100% обработени протоколи"}
{"url": "http://www.focus-news.net/news/2019/11/04/2716167/mestni-izbori-2019-izbrani-sa-kmetovete-na-16-sela-v-oblast-razgrad-v-koito-se-provede-balotazh.html", "text": "Избрани са кметовете на 16 села в област Разград, в които се проведе балотаж, показа проверка на  Радио \"Фокус\" - Шумен . В община Исперих, в село Вазово печели Сабри Мюзекяр, Земеделски народен съюз, получил 303 действителни гласа. В село Белинци кмет ще бъде Севгин Сюлейман от ДПС- 165 действителни гласа. В село Драгомъж печели Синан Нури, Земеделски народен съюз - 102 действителни гласа. Кмет в село Райнино ще бъде Ислям Хюсеинов, Земеделски народен съюз - 113 действителни гласа, а в село Тодорово - Бюлент Хасан, ДПС - 289 гласа. В община Кубрат, в село Беловец печели Гюлнур Мустафова, ДПС - 513 действителни гласа, в село Севар - Леман Сюлейманова, ДПС- 507 гласа, в село Сеслав - Сунай Исмаилов, ДПС - 232 гласа. В община Разград, балотажът в село Ясеновец печели Сали Салиев, ГЕРБ- 806 гласа, а в село Раковски - Сюлейман Салиев, ДПС - 547. В себо Осеновец кмет ще бъде Даниела Стоянова, БСП за България - 168 гласа, а в село Дянково - Хюсеин Хаккъ, ДПС - 569. В община Лозница, в село Каменар кмет ще бъде Левен Емилианов, К Демократична България - Обединение, получил 130 действителни гласа, а в село Ловско - Даниела Христова, ГЕРБ - 239 гласа. В село Голяв извор, община Самуил ще кметува Трифон Митков, ДПС - 117 гласа. В село Брестовене, община Завет печели Фикрет Емин, ДПС - 773 гласа. \r\nИвелина ИВАНОВА", "date": "2019.11.04", "title": "Местни избори 2019: Избрани са кметовете на 16 села в област Разград, в които се проведе балотаж"}
{"url": "http://www.focus-news.net/news/2019/11/04/2716139/gazeta-express-kosovo-samoopredelenie-i-dlk-se-sreshtat-za-peti-pat-v-opit-da-harmonizirat-programite-si-za-upravlenie.html", "text": "Представители на движение „Самоопределение“ и Демократичната лига на Косово (ДЛК) ще проведат нови консултации в опит да хармонизират програмите за бъдещото управление на страната, съобщава електронното издание на прищинския ежедневник  Gazeta Express . \r\nТова ще бъде петата среща между работните групи, като след последната бе обявено, че до голяма степен двете партии са постигнали съгласие по въпросите на сигурността и върховенството на закона. Този път срещата ще се проведе в централата на ДЛК, отбелязват от редакцията. \r\nИзявлението на заместник-лидера на ДЛК Лютфи Хазири, че изборът на министър-председател трябва да премине през консултации в редиците на партията, предизвика реакции сред членовете на „Самоопределение“. По-рано представители на двете партии заявиха, че все още не са се договорили за разпределението на министерските постове, но лидерът на ДЛК Иса Мустафа подчерта в петък, че докато не бъдат удостоверени резултатите от изборите, партията продължава да държи на Вьоса Османи като кандидат за премиерския пост в Косово.  \r\n \r\n Тереза Герова", "date": "2019.11.04", "title": "Gazeta Express (Косово): „Самоопределение“ и ДЛК се срещат за пети път в опит да хармонизират програмите си за управление"}
{"url": "http://www.focus-news.net/news/2019/11/04/2716172/minus-6-sm-ostava-nivoto-na-reka-dunav-pri-svishtov.html", "text": "Няма промяна в нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е минус 6 см., а температурата на водата 13,4 градуса. Ветровито, но с повече слънчеви часове, ще е днес времето над българския участък на Дунав. Ще духа  \r\nумерен, на изток и силен и поривист вятър от юг-югозапад. Вечерта той ще отслабне. Температурите ще се повишат и максималните ще са предимно между 18° и 25°.", "date": "2019.11.04", "title": "Минус 6 см остава нивото на река Дунав при Свищов"}
{"url": "http://www.focus-news.net/news/2019/11/04/2716170/dots-rumyana-kolarova-politolog-gerb-veche-nyama-da-mogat-da-upravlyavat-samostoyatelno.html", "text": "ГЕРБ няма повече да могат да управляват самостоятелно. Това каза за предаването „Добро утро, България“ на Радио „Фокус“ политологът доц. Румяна Коларова. Според нея вече въпросът е кой ще бъде партньор на водещата политическа сила у нас. „Все още за БСП няма надежден коалиционен партньор в ляво, който да ѝ гарантира стабилно управление, но едновременно с това трябва да се подчертае, че фрагментирането на партийната система в България е неизбежно и вече ГЕРБ усеща същата ситуация в дясно“, обясни политологът. Румяна Коларова допълни още, че на ГЕРБ им трябва много сериозен коалиционен партньор в дясно, с който да се гради доверие, защото има десни избиратели, които сега търсят своето представителство. По думите ѝ резултатите от предишните местни избори са били аномалия заради тежкото състояние на БСП.  \r\nЕлеонора ЧОЛАКОВА", "date": "2019.11.04", "title": "Доц. Румяна Коларова, политолог: ГЕРБ вече няма да могат да управляват самостоятелно"}
{"url": "http://www.focus-news.net/news/2019/11/04/2716160/milorad-dodik-tezi-koito-nastoyavat-za-nezavisimost-na-kosovo-tryabva-da-imat-predvid-che-i-rs-obmislya-svoya-statut.html", "text": "Сръбският член на Тристранното председателството на Босна и Херцеговина Милорад Додик предупреди, че онези, които настояват за независимост на Косово, трябва да имат предвид, че Република Сръбска също обмисля своя статут бъдеще, независимо от желанията на другите държави, отбелязват в редакцията на електронното издание на белградския ежедневник  Danas . \r\nКоментирайки изявление на настоящия министър на външните работи на Косово Беджет Паcоли, който заяви на сръбския президент Александър Вучич, че има само един шанс „да признае реалността с независимо\", Додик подчерта, че първият дипломат на Прищина не е човек, който може „да изнася лекции“ на всеки и че отправените от него заплахи са неприемливи.  \r\nДодик увери, че Република Сръбска и сърбите гледат с надежда на Сърбия и Вучич и много добре разбират, оценяват и подкрепят Белград. „Косово е не само това, което мислят албанците, но е и Резолюция 1244; това са стандарти преди статут, както беше обсъдено по-рано, Общност на сръбски общини, която трябваше да бъде формирана съгласно Брюкселското споразумение. Всичко това трябва да бъде предпоставка за всяко продължение на разговора, а не само точките, които според тях днес трябва да бъдат решени\", обясни политикът от Република Сръбска.  \r\nДодик бе категоричен, че „южната сръбска провинция и Република Сръбска, като единица в БиХ\", имат много неща за обсъждане и обмисляне. „Наложиха ни БиХ като държава, въпреки че никой не ни е информирал защо трябва това да е неизбежно и задължително, така че Република Сръбска е абсолютно против статуквото на Косово\", заяви Додик. \r\nДодик заяви, че БиХ нито е признала Косово, нито възнамерява да го направи. „Това разбира се е само защото Република Сръбска не го иска, защото не искаме да имаме двойни стандарти\", допълни той.  \r\nПо-рано Пацоли заяви пред сараевска телевизия, че със Сърбия може да се обсъжда всичко, с изключение на само три неща - Косово, косовската конституция и границата. „Вучич, имате само един шанс - да признаете Косово. Това е реалността. Тази държава се роди и няма връщане назад. Това е единственото решение”, припомня изданието думите на първия дипломат на Прищина. \r\n \r\n Тереза Герова", "date": "2019.11.04", "title": "Милорад Додик: Тези, които настояват за независимост на Косово, трябва да имат предвид, че и РС обмисля своя статут"}
{"url": "http://www.focus-news.net/news/2019/11/04/2716171/afp-trima-protestirashti-sa-zaginali-pri-poslednite-demonstratsii-v-kerbala.html", "text": "Трима протестиращи са застреляни през нощта по време на демонстрация пред иранското консулство в иракския град Кербала, предава  AFP , като се позовава на местни медии. \r\nСилите за сигурност са употребили истински боеприпаси, за да разпръснат протестиращите, които се опитали да подпалят иранското консулство в града, поясниха кореспонденти на агенцията.  \r\nУчастниците в безредиците в Ирак обвиняват Техеран в подпомагане на правителство, което е силно корумпирано и неефективно. \r\n \r\n Тереза Герова", "date": "2019.11.04", "title": "AFP: Трима протестиращи са загинали при последните демонстрации в Кербала"}
{"url": "http://www.focus-news.net/news/2019/11/04/2716175/56-godishna-zhena-e-bila-prebita-v-targovski-obekt-v-kyustendil.html", "text": "56-годишна жена е била пребита в търговски обект в Кюстендил, съобщиха от  Областна дирекция на МВР – Кюстендил . На 3 ноември в Районно управление на МВР – Кюстендил е получен сигнал за нанесен побой на 56-годишна жена в търговски обект в града, при направения преглед в кюстендилската болница е установено, че пострадалата е със счупени нос и ребро. Районно управление на МВР - Кюстендил работи по установяване на извършителя на деянието, започнато е досъдебно производство, уведомен е дежурен прокурор.", "date": "2019.11.04", "title": "56-годишна жена е била пребита в търговски обект в Кюстендил"}
{"url": "http://www.focus-news.net/news/2019/11/04/2716174/dots-rumyana-kolarova-politolog-med-i-katran-za-levitsata-sled-mestnite-izbori.html", "text": "Мед и катран за левицата след местните избори. Това каза за предаването „Добро утро, България“ на Радио „Фокус“ политологът доц. Румяна Коларова. Според нея въпреки подобрения резултат на БСП в сравнение с предишните местни избори, ГЕРБ остават водещата политическа сила у нас. „Катранът за БСП е във фактът, че това са поредните избори, на които искането на предсрочни парламентарни избори напълно катастрофира. Не вярвам да има някой, който да твърди, че ГЕРБ е изгубил изборите и да не подчертава категоричната победа на първи тур за общински съвети. ГЕРБ е първа политическа сила“, обясни политологът. Доц. Коларова каза още, че ГЕРБ имат управленски ресурс да изпълнят мандата си. Политологът коментира още, че БСП вече трета година влагат много ресурси, за да търсят предсрочни избори, но по думите ѝ това е нереалистична цел. „Трябва да има някакъв вид предефиниране на краткосрочните политически цели на БСП. Това е едното. И второто, което е проблем в съживяването и присъствието на БСП в местната власт, е свързано с това, че на много места успехите на втори тур не са от кандидати на БСП, от кандидати, които се определят като независими. Разбира се,  тук ще кажете, това е начин за разширяване на електоралната база на БСП. Това със сигурност е така, но едновременно с това какво гарантира, че тези хора няма да потърсят свое политическо семейство. Това са два тежки проблема, които БСП има, и те са успоредно с наличието на доста категорично опозиция, вътрешнопартийна опозиция на лидера Нинова. БСП са се прицелили правилно, но в момента не е много сигурно какъв е ресурсът, с който те могат да разполагат“, каза още политологът.  \r\nЕлеонора ЧОЛАКОВА", "date": "2019.11.04", "title": "Доц. Румяна Коларова, политолог: Мед и катран за левицата след местните избори"}
{"url": "http://www.focus-news.net/news/2019/11/04/2716176/14-godishno-momiche-e-v-koma-sled-kato-avtomobil-se-vryaza-v-avtobusna-spirka-vav-varna.html", "text": "14-годишно момиче е в кома след като автомобил се вряза в автобусна спирка във Варна. Детето е в много тежко състояние в реанимацията на МБАЛ „Св. Анна“ в града. Това съобщиха за  Радио „Фокус“ – Варна  от лечебното заведение. Две момичета на по 14 години и млад мъж на 27 години са пострадали в тежката катастрофа. Второто дете е със счупена подбедрица и е настанено в Клиниката по ортопедия и травматология. Младият мъж е с две счупени подбедрици и травма на главата и също е в реанимация.  \r\n Радио „Фокус“  припомня, че инцидентът стана тази сутрин около 07.40 часа на бул. „Владислав Варненчик“ на автобусна спирка „Тракия“. 21-годишен водач на лек автомобил, по време на движение поради неизяснени към момента причини губи контрол над превозното средство и се качва на тротоара, където блъска трима души, стоящи на спирката. Тримата са отведени в болнично заведение незабавно. Към момента текат прегледи за изясняване на травмите им. Работата по установяване на детайлите и обстоятелствата около инцидента продължава. \r\nДиана СТОЕВА", "date": "2019.11.04", "title": "14-годишно момиче е в кома, след като автомобил се вряза в автобусна спирка във Варна"}
{"url": "http://www.focus-news.net/news/2019/11/04/2716169/tanya-tsaneva-tsik-okolo-130-narusheniya-sa-registrirani-v-tsik-kato-osnovno-signalite-i-zhalbite-se-nasochvat-kam-oik.html", "text": "Около 130 нарушения са регистрирани в ЦИК като основно сигналите и жалбите се насочват към ОИК, на чиято територия са се случили. Това каза за предаването „Добро утро, България“ на радио Фокус Таня Цанева, говорител на ЦИК. Тя обясни, че купуването на гласове е най-сериозното нарушение при изборния процес, заедно с агитация и оповестяване на екзитпол в различни сайтове. “ЦИК е правоприлагащ орган. Какъвто е законът, така го прилагаме. Наистина има невалидни бюлетини, не е малък броят им, отчитаме го на това, че все още има какво да направим по отношение на обучение на СИК и на това, че изборът беше труден – с много бюлетини и преференции. Ние ще направим своя анализ“, каза говорителят на ЦИК. Таня Цанева допълни още, че оценката на изборните администрации ще бъде направена след края на предаването на изборните книжа, като се очаква утре сутрин в ЦИК да бъдат предадени последните протоколи. \r\nЕлеонора ЧОЛАКОВА", "date": "2019.11.04", "title": "Таня Цанева, ЦИК: Около 130 нарушения са регистрирани в ЦИК като основно сигналите и жалбите се насочват към ОИК"}
{"url": "http://www.focus-news.net/news/2019/11/04/2716173/nova-makedoniya-makedoniya-dali-konstantinopolskata-patriarshiya-shte-smekchi-pozitsiyata-na-spts-za-makedonskata-tsarkvai.html", "text": "Липсата на официална информация от Константинополската патриаршия за разговорите между двете делегации в Белград, проведени миналата седмица, както и неофициалната информация, която изтече в сръбските медии, още повече подсилва спекулациите за това какви са били темите на разговор между владиците от Сръбската и Константинополската църкви, както и за това какви са резултатите от тези преговори, пише вестник  „Нова Македония“ . \r\nСпоред неофициалната информация, на която се позовават някои от сръбските медии, въпросът за автокефалията на Македонската православна църква – Охридска архиепископия изобщо не е обсъждан, а главният фокус е бил въпросът за признание на новата „Православна църква в Украйна“, на която Фенер издаде томос за преминаване под юрисдикцията на Истанбул. \r\nСпоред същите източници нито Сръбската православна църква (СПЦ), нито Вселенската патриаршия са повдигнали въпроса за МПЦ, тъй като се твърди, че „за Вселенската патриаршия Македония е част от юрисдикцията на СПЦи не се планира промяна на юрисдикционните граници, т.е. този въпрос е вътрешен въпрос на СПЦ“.  \r\n„По върховете на СПЦ неофициално се твърди, че представителите на двете сестрински църкви, миналия петък, с патриаршеската вила в Дедине, сасе съгласили, че въпросът за църквата в Македония е под юрисдикцията на СПЦ, защото, както се твърди, това е и позицията на Цариград. Миналата седмица някои македонски медии спекулираха, че Цариградската патриаршия е започнала процес за преразглеждане на томоса от 1922 година, с който признава патриаршията на СПЦ в рамките на Кралството на сърбите, хърватите и словенците (КСХС)“, пише в анализа на ежедневника „Данас“. \r\nЕдинственият от сръбските епископи, който коментира открито срещатаа между делегациите на Фенер и СПЦ беше черногорско-приморският митрополит на СПЦ Амфилохий, който е е участвал в срещата. \r\nНо в текста си, публикуван на уебсайта на неговата епархия, той не споменава църковния въпрос в Македония, нито потвърждава дали Вселенската патриаршия се е съгласила със сръбските медии, че „Македония е в църковна юрисдикция на СПЦ“. Единственото, за което говори Амфилохий, е украинският църковен въпрос, като се аргументира срещу правото на Вартоломей да взема решения относно признаването на автокефалия. Амфилохий се обявява за всеправославен събор, на който трябва да бъде решен този въпрос. \r\nОт друга страна, македонските религиозни анализатори не се съмняват, че основната тема на посещението на делегацията на Фенер в Сърбия е бил въпросът за МПЦ. \r\n„Вселенската патриаршия очевидно е окуражена от присъединяването на ГПЦ към признаването на ПЦУ и сега сякаш има вятър в платната си и за други проблеми в православието. Всичко това е в контекста на тяхното желание за по-голямо влияние и позиция в православието и на тази вълна ние бихме могли да очакваме някакво позитивно решение“, обясняват анализаторите. \r\nИсторицеите обаче твърдят, че СПЦ получава своята юрисдикция над епархиите в Македония през 1922 година, когато Фенер й ги отстъпва с томос. Преди това тези епархии са под юрисдикцията на Вселенската патриаршия. Формално СПЦ губи църковната си власт в Македония в периода 1941-1945 година в полза на Българската църква. След Втората световна война, СПЦ формално не си връща църковната власт, въпреки че има юрисдикция над тези епархии. През 1958 г. СПЦ признава автономията на МПЦ, а от 1967 г. църковният спор за автокефалията на Македонската църква продължава. \r\nПървата среща на делегациите между Вселенската патриаршия и Сръбската православна църква се проведе миналата седмица в Белград, която бе обявена преди няколко месеца като отправна точка за по-нататъшните стъпки на Вселенската патриаршия в признаването на автокефалията на МПЦ. Миналата година Вселенският патриарх Вартоломей официално постави въпроса в дневния ред, както поискаха от МПЦ-ОА, в писмо, изпратено от премиера Зоран Заев. \r\n \r\n Агенция \"Фокус\" припомня: \r\n \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС). \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“. \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n \r\n• Какво е Първа Юстиниана, или Юстиниана Прима: \r\n \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\n \r\nКратка история на МПЦ-ОА \r\n \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n \r\nПревод и редакция:", "date": "2019.11.04", "title": "„Нова Македония“ (Македония): Дали Константинополската патриаршия ще смекчи позицията на СПЦ за македонската църква?"}
{"url": "http://www.focus-news.net/news/2019/11/04/2716178/mestni-izbori-2019-rumen-petkov-abv-direktorat-na-odmvr-pleven-tryabva-da-si-podade-ostavkata-ako-nyama-chuvstvo-na-ofitserska-chest-i-dostoynstvo-ministarat-mu-da-go-uvolni.html", "text": "Директорът на ОДМВР – Плевен трябва да си подаде оставката, ако няма чувство на офицерска чест и достойнство - министърът му да го уволни. Това каза лидерът на АБВ Румен Петков по време на пресконференция, предаде репортер на  Агенция „Фокус“ . „Искам с много голяма болка и съжаление да кажа, че по мои наблюдения областната дирекция на МВР в Плевен участва в изборите. И то по един много грозен начин. Отговорността я носи директорът на Областната дирекция. Човек, който аз познавам, който съм уважавал до четвъртък, но те надминаха себе си. Казвам го с голяма болка. Областната дирекция на МВР участва много активно с арести, налагане на страх и трябва да се видят резултатите в село Буковлък. Там е известно какъв е характера на населението. Директорът обясняваше, че всъщност профилактиката, която се прави в Буковлък е с цел предотвратяването на купуването на гласове. Вероятно са предотвратили. В едната секция, където братята доминират резултатът е 579 на 3. За кого? За ГЕРБ. Широката публика това трябва да го знае“, подчерта Петков. Според него, ако директорът днес има някакво чувство за офицерска чест и достойнство, трябва да си подаде оставката. „Ако няма, министърът му трябва да го уволни. Иначе министърът трябва да знае, че е вторият след Цветанов, който политизира по вулгарен начин работата на МВР. Като цяло в известното на всички ни село Букавлък, където бяха основните профилактични дейности на службите на МВР, ГЕРБ се представя убедително. Честито на г-н Борисов, това е един от най-големите му политически успехи по мое мнение“, допълни още Петков. Според него Тодор Живков би завидял на този резултат.  \r\nДеница КИТАНОВА", "date": "2019.11.04", "title": "Местни избори 2019: Румен Петков, АБВ: Директорът на ОДМВР – Плевен трябва да си подаде оставката, ако няма  чувство на офицерска чест и достойнство - министърът му да го уволни"}
{"url": "http://www.focus-news.net/news/2019/11/04/2716179/mestni-izbori-2019-ivelin-savov-e-izbran-za-kmet-na-obshtina-nikopol-pri-100-obraboteni-protokoli.html", "text": "Ивелин Савов е избран за кмет на община Никопол според обработените на 100% протоколи на ОИК- Никопол към  09.00 часа. Ивелин Савов, кандидат от БСП за България е спечелил вота с резултат от 61,06% - 2 904 гласа. Досегашният кмет д-р Валерий Желязков е достигнал резултат от 37,22% - 1 770 гласа. 1,72% от не са изразили подкрепа за нито един от двамата кандидати.  \r\n \r\nВиолета КРЪСТЕВА", "date": "2019.11.04", "title": "Местни избори 2019: Ивелин Савов е избран за кмет на община Никопол при 100% обработени протоколи"}
{"url": "http://www.focus-news.net/news/2019/11/04/2716181/mestni-izbori-2019-boyka-dyulgyarova-e-izbran-za-kmet-na-obshtina-koprivshtitsa-pri-100-obraboteni-protokoli.html", "text": "Бойка Дюлгярова е избран за кмет на Община Копривщица при 100% обработени протоколи. Това сочи справка на сайта на  ЦИК . Дюлгярова е спечелил 56.36% от вота, издигната от ПП ГЕРБ. Любомир Цеков от „БСП за България“ е на второ място с резултат от 39.69% в изборите за кмет на общината. 3.95% от гласоподавателите са посочили „Не подкрепят никого“.", "date": "2019.11.04", "title": "Местни избори 2019: Бойка Дюлгярова е избран за кмет на Община Копривщица при 100% обработени протоколи"}
{"url": "http://www.focus-news.net/news/2019/11/04/2716185/mestni-izbori-2019-trayko-mladenov-e-izbran-za-kmet-na-obshtina-kostinbrod-pri-100-obraboteni-protokoli.html", "text": "Трайко Младенов е избран за кмет на Община Костинброд  при 100% обработени протоколи. Това сочи справка на сайта на  ЦИК . Младенов е спечелил 56.38% от вота, издигната от ПП ГЕРБ. Анна Радовска от местна коалиция ВМРО – БНД е на второ място с резултат от 41.00%  в изборите за кмет на общината. 2.62% от гласоподавателите са посочили „Не подкрепят никого“.", "date": "2019.11.04", "title": "Местни избори 2019: Трайко Младенов е избран за кмет на Община Костинброд  при 100% обработени протоколи"}
{"url": "http://www.focus-news.net/news/2019/11/04/2716186/mestni-izbori-2019-v-oblast-vidin-na-balotazha-v-8-te-obshtini-gerb-pecheli-chetiri-obshtini-bsp-dve-i-mestni-koalitsii-dve.html", "text": "В областта на балотажа в 8-те общини ГЕРБ печели четири общини, БСП – две и местни коалиции – две, съобщиха за  Радио „Фокус“  от Общинските избирателни комисии. ГЕРБ загуби най-голямата община – Видин, където спечели д-р Цветан Ценков, кандидат на МК СДС (НДСВ, Нова алтернатива, ЗНС, БЗНС, БДСР). Като своя най-голяма победа в областта ГЕРБ може да посочи пробива в община Брегово, където след 5-ти мандат загуби кандидатът на БСП Милчо Лалов с 45,65%  и спечели  Илиян Бърсанов с 52,79%. ГЕРБ печели и в община Кула. Там д-р Владимир Владимиров, кандидат на ГЕРБ печели 50,84% пред кандидатът на БСП Андрей Андреев с 46,77%. В община Чупрене кандидатът на ГЕРБ Анжело Добричов печели изборите с 54,23% пред кандидатът на МК БСП за България (Партия на зелените, НФСБ) Богомил Станков, получил 44,30% от вота. Четвърти мандат печели и досегашният кмет на Ново село Георги Стоенелов, издигнат от Инициативен комитет и подкрепян от ГЕРБ. Той получава 49, 84% , като само с 16 гласа изборите в Ново село загуби Борислав Крумов с 48,96%. БСП отново печели като МК БСП за България (ДПС) община Белоградчик. Досегашният кмет Борис Николов постига категорична победа от 61,30% пред кандидата на НФСБ Александър Алексиев с 35,94%. В Макреш кандидатът на БСП и досегашен кмет Митко Антов печели изборите с 55,73% пред Цветан Георгиев от ГЕРБ с 43,74%. Местна коалиция Новото време (Воля, ДПС) печели кметското място в община Димово, където техният кандидат Светослав Славчев получава 56,62% от вота пред досегашният кмет от ГЕРБ Лозан Лозанов с 41,28%. Така от 8-те общини, в които се проведе балотаж 4 от тях – Видин, Чупрене, Димово и Брегово ще имат нови кметове, останалите – Белоградчик, Ново село, Кула и Макреш печелят старите кметове.  \r\nАнна ЛОЗАНОВА", "date": "2019.11.04", "title": "Местни избори 2019: В област Видин на балотажа в 8-те общини ГЕРБ печели четири общини, БСП – две и местни коалиции – две"}
{"url": "http://www.focus-news.net/news/2019/11/04/2716187/mestni-izbori-2019-izbrani-sa-kmetovete-na-16-sela-v-oblast-targovishte-v-koito-se-provede-balotazh.html", "text": "Избрани са кметовете на 16 села в област Търговище, в които се проведе балотаж, показа проверка на  Радио \"Фокус\" - Шумен . В община Попово, кмет на село Медовина ще бъде Тодор Борисов, ГЕРБ, получил 234 действителни гласа. В село Глогинка печели Тихомир Ангелов от Демократична България - Обединение с 164 гласа. В село Дриново кмет ще бъде Теменужка Берберска от Движение Заедно за промяна с 87 гласа. В село Еленово печели Джамал Бозев, Движение Заедно за промяна - 101 гласа. В село Зараево ще кметува Реджеп Синапов от ДПС с 204 гласа. В село Козица - Хасан Идризов от ГЕРБ с 94 гласа, а в село Светлен - Радка Кирова от Движение Заедно за промяна с 243 гласа. В село Славяново печели Алтънай Ереджебова от ДПС - 230 гласа. В община Търговище, в село Давидово кмет ще бъде Гюлбахар Махмудова от ДПС с 114 гласа, в село Вардун - Иван Иванов от ДПС с 208 гласа, в село Лиляк - Владо Владев от „БСП за България“ с 211 гласа, в село Пробуда - Герасим Христов от ДПС с 104 гласа. В община Омуртаг, кмет на село Врани кон ще бъде Айдън Садула от ДОСТ, получил 193 действителни гласа. В село Илийно печели Герчо Костов от ГЕРБ с 132 гласа, в село Беломорци - Христо Илиев от АБВ с 175 гласа и в село Церовище - Муса Дурльов от „БСП за България“ с 180 гласа.  \r\nИвелина ИВАНОВА", "date": "2019.11.04", "title": "Местни избори 2019: Избрани са кметовете на 16 села в област Търговище, в които се проведе балотаж"}
{"url": "http://www.focus-news.net/news/2019/11/04/2716188/mestni-izbori-2019-ivelin-savov-e-izbran-za-kmet-na-obshtina-nikopol-pri-100-obraboteni-protokoli.html", "text": "Ивелин Савов е избран за кмет на община Никопол при обработените на 100% протоколи на ОИК - Никопол, кореспондент на  Радио „Фокус“ . Ивелин Савов, кандидат от  БСП за България е спечелил вота с резултат от 61,06% - 2 904 гласа. Досегашният кмет д-р Валерий Желязков е достигнал  резултат от 37,22%  - 1 770 гласа. 1,72% от не са изразили подкрепа за нито един от двамата кандидати.  \r\nВиолета КРЪСТЕВА", "date": "2019.11.04", "title": "Местни избори 2019: Ивелин Савов е избран за кмет на община Никопол при 100% обработени протоколи"}
{"url": "http://www.focus-news.net/news/2019/11/04/2716189/mestni-izbori-2019-angel-gerov-e-izbran-za-kmet-na-obshtina-pirdop-pri-100-obraboteni-protokoli.html", "text": "Ангел Геров е избран за кмет на Община Пирдоп при 100% обработени протоколи. Това сочи справка на сайта на  ЦИК . Геров е спечелил 60.79% от вота, издигнат от МК „БСП за България“. Антоанета Георгиева Мечкарова от ГЕРБ е на второ място с резултат от 36.93% в изборите за кмет на общината. 2.27% от гласоподавателите са посочили „Не подкрепят никого“.", "date": "2019.11.04", "title": "Местни избори 2019: Ангел Геров е избран за кмет на Община Пирдоп при 100% обработени протоколи"}
{"url": "http://www.focus-news.net/news/2019/11/04/2716177/mestni-izbori-2019-stoyan-genov-e-izbran-za-kmet-na-obshtina-zlatitsa-pri-100-obraboteni-protokoli.html", "text": "Стоян Генов е избран за кмет на Община Златица при 100% обработени протоколи. Това сочи справка на сайта на  ЦИК . Генов е спечелил 71.35% от вота, издигнат „БСП за България“. Християн Григоров от местна коалиция „Глас народен“ е на второ място с резултат от 26.62% в изборите за кмет на общината. 2.03% от гласоподавателите са посочили „Не подкрепят никого“.", "date": "2019.11.04", "title": "Местни избори 2019: Стоян Генов е избран за кмет на Община Златица при 100% обработени протоколи"}
{"url": "http://www.focus-news.net/news/2019/11/04/2716180/mestni-izbori-2019-vyara-emilova-imame-cherven-probiv-v-kartata-na-gerb.html", "text": "С гордост може да кажем, че имаме червен пробив в картата на ГЕРБ. Спечелихме четири областни града - Русе, Благоевград, Разград и Перник. Искам да поздравя нашите кметове там, които наистина водиха честна битка срещу машината на ГЕРБ. Това каза Вяра Емилова,  член на Националния предизборен щаб и секретар на Изпълнителното бюро на БСП, пред БСТВ, съобщиха от пресцентъра на  БСП . \"Получихме множество сигнали за купуване гласове, за корпоративен вот. Въпреки това ние успяхме и да затвърдим своите позиции. На първи и втори тур спечелихме 59 общини, затвърждаваме и свои общински кметове. Поздарвления за всички тях за честната борба и за хубавите програми, които предложиха на своите съграждани. Имаме и кметски пробив в 15 общини като Созопол, Дряново, Перник, Никопол, Първомай. Имахме надежда и наистина постигнахме това, към което се стремяхме\", заяви Вяра Емилова. \r\nЕмилова обърна внимание и на някои общини, където БСП губи с много малка разлика: \"В Шумен разликата между нашия кандидат, Венцислав Венков и неговия опонент е 77 гласа. Обсъждаме касиране  и преразглеждане на резултата. В Ловеч също разликата е много малка - 344 гласа. Там има много недействителни бюлетини и най-вероятно ще искаме преразглеждане на резултата. Предстои това да го обсъдим днес. Момчил Неков също се представи много добре в Силистра. Там той получи подкрепата на града Силистра, разликата дойде от малките населени места с предимно ромско население\", каза още тя. \r\n\"Между двата тура направихме анализ на повече от 100 секции, не са само в София, с предимно ромско население. Забелязваме огромни разлики в гласовете за нашите кандидати и тези на ГЕРБ. Абсолютен знак, че има купуване на гласове. Част от решението на този проблем е машинното гласуване и ще искаме то да бъде въведено отново за следващите избори\", добави социалистката по повод купуването на гласове на тези избори. \r\nВяра Емилова каза още, че въпреки доброто представяне, предстои още много работа през следващите четири години, за постигане на по-добър резултат на следващите местни избори.", "date": "2019.11.04", "title": "Местни избори 2019: Вяра Емилова: Имаме червен пробив в картата на ГЕРБ"}
{"url": "http://www.focus-news.net/news/2019/11/04/2716190/mestni-izbori-2019-ivan-vetov-pecheli-izborite-v-obshtina-dolni-dabnik-pri-100-obraboteni-protokoli.html", "text": "Иван Ветов е избран за кмет на община Долни Дъбник при 100% обработени протоколи на ОИК - Долни Дъбник, предаде кореспондент на  Радио „Фокус“ . Иван Ветов, кандидат на Местна коалиция „Български земеделски народен съюз“( ПП „НИКОЛА ПЕТКОВ“ и ПП БЗНС) е получил 62,26% или 2798 гласа подкрепа на балотажа Зорница Йоткова от „БСП за България“ е получила резултат от 36%  или 1618 гласа. \r\nВиолета КРЪСТЕВА", "date": "2019.11.04", "title": "Местни избори 2019: Иван Ветов печели изборите в община Долни Дъбник при 100% обработени протоколи"}
{"url": "http://www.focus-news.net/news/2019/11/04/2716191/mestni-izbori-2019-emil-ivanov-e-izbran-za-kmet-na-obshtina-svoge-pri-100-obraboteni-protokoli.html", "text": "Емил Иванов е избран за кмет на Община Своге при 100% обработени протоколи. Това сочи справка на сайта на  ЦИК . Иванов е спечелил 56.29% от вота, издигнат от местна коалиция „Движение напред България“. Христо Йовов от местна коалиция ГЕРБ (СДС) е на второ място с резултат от 40.80%  в изборите за кмет на общината. 2.91% от гласоподавателите са посочили „Не подкрепят никого“.", "date": "2019.11.04", "title": "Местни избори 2019: Емил Иванов е избран за кмет на Община Своге при 100% обработени протоколи"}
{"url": "http://www.focus-news.net/news/2019/11/04/2716193/kanal-5-makedoniya-novoizbraniyat-predsedatel-na-evropeyskiya-parlament-pristiga-na-poseshtenie-v-severna-makedoniya.html", "text": "Новоизбраният председател на Европейския парламент Давид Сасоли пристига на посещение в Северна Македония, предава скопската телевизия  „Канал 5“ . \r\nПреди посещението си в страната Сасоли заяви, че блокирането на преговорите с Европейския съюз е разкрило пред обществеността на континента важността на проблема и изрази увереност, че френското вето е малка пречка, която ще бъде преодоляна в следващите месеци. \r\nВ Скопие италианецът ще проведе срещи с държавния глава Стево Пендаровски, с премиера Зоран Заев, с председателя на парламента Талат Джафери и с лидерите на политическите партии. Очаква се Сасоли да изнесе реч пред депутатите в законодателния орган в Скопие.  \r\n \r\n Тереза Герова", "date": "2019.11.04", "title": "„Канал 5“ (Македония): Новоизбраният председател на Европейския парламент пристига на посещение в Северна Македония"}
{"url": "http://www.focus-news.net/news/2019/11/04/2716182/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Липсата на официална информация от Константинополската патриаршия за разговорите между двете делегации в Белград, проведени миналата седмица, както и неофициалната информация, която изтече в сръбските медии, още повече подсилва спекулациите за това какви са били темите на разговор между владиците от Сръбската и Константинополската църкви, както и за това какви са резултатите от тези преговори, пише вестник  „Нова Македония“ . \r\nСпоред неофициалната информация, на която се позовават някои от сръбските медии, въпросът за автокефалията на Македонската православна църква – Охридска архиепископия изобщо не е обсъждан, а главният фокус е бил въпросът за признание на новата „Православна църква в Украйна“, на която Фенер издаде томос за преминаване под юрисдикцията на Истанбул. \r\nСпоред същите източници нито Сръбската православна църква (СПЦ), нито Вселенската патриаршия са повдигнали въпроса за МПЦ, тъй като се твърди, че „за Вселенската патриаршия Македония е част от юрисдикцията на СПЦи не се планира промяна на юрисдикционните граници, т.е. този въпрос е вътрешен въпрос на СПЦ“.  \r\n„По върховете на СПЦ неофициално се твърди, че представителите на двете сестрински църкви, миналия петък, с патриаршеската вила в Дедине, сасе съгласили, че въпросът за църквата в Македония е под юрисдикцията на СПЦ, защото, както се твърди, това е и позицията на Цариград. Миналата седмица някои македонски медии спекулираха, че Цариградската патриаршия е започнала процес за преразглеждане на томоса от 1922 година, с който признава патриаршията на СПЦ в рамките на Кралството на сърбите, хърватите и словенците (КСХС)“, пише в анализа на ежедневника „Данас“. \r\nЕдинственият от сръбските епископи, който коментира открито срещатаа между делегациите на Фенер и СПЦ беше черногорско-приморският митрополит на СПЦ Амфилохий, който е е участвал в срещата. \r\nНо в текста си, публикуван на уебсайта на неговата епархия, той не споменава църковния въпрос в Македония, нито потвърждава дали Вселенската патриаршия се е съгласила със сръбските медии, че „Македония е в църковна юрисдикция на СПЦ“. Единственото, за което говори Амфилохий, е украинският църковен въпрос, като се аргументира срещу правото на Вартоломей да взема решения относно признаването на автокефалия. Амфилохий се обявява за всеправославен събор, на който трябва да бъде решен този въпрос. \r\nОт друга страна, македонските религиозни анализатори не се съмняват, че основната тема на посещението на делегацията на Фенер в Сърбия е бил въпросът за МПЦ. \r\n„Вселенската патриаршия очевидно е окуражена от присъединяването на ГПЦ към признаването на ПЦУ и сега сякаш има вятър в платната си и за други проблеми в православието. Всичко това е в контекста на тяхното желание за по-голямо влияние и позиция в православието и на тази вълна ние бихме могли да очакваме някакво позитивно решение“, обясняват анализаторите. \r\nИсторицеите обаче твърдят, че СПЦ получава своята юрисдикция над епархиите в Македония през 1922 година, когато Фенер й ги отстъпва с томос. Преди това тези епархии са под юрисдикцията на Вселенската патриаршия. Формално СПЦ губи църковната си власт в Македония в периода 1941-1945 година в полза на Българската църква. След Втората световна война, СПЦ формално не си връща църковната власт, въпреки че има юрисдикция над тези епархии. През 1958 г. СПЦ признава автономията на МПЦ, а от 1967 г. църковният спор за автокефалията на Македонската църква продължава. \r\nПървата среща на делегациите между Вселенската патриаршия и Сръбската православна църква се проведе миналата седмица в Белград, която бе обявена преди няколко месеца като отправна точка за по-нататъшните стъпки на Вселенската патриаршия в признаването на автокефалията на МПЦ. Миналата година Вселенският патриарх Вартоломей официално постави въпроса в дневния ред, както поискаха от МПЦ-ОА, в писмо, изпратено от премиера Зоран Заев. \r\n \r\n Агенция \"Фокус\" припомня: \r\n \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС). \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“. \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n \r\n• Какво е Първа Юстиниана, или Юстиниана Прима: \r\n \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\n \r\nКратка история на МПЦ-ОА \r\n \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n*** \r\n \r\n  Сръбският член на Тристранното председателството на Босна и Херцеговина Милорад Додик предупреди, че онези, които настояват за независимост на Косово, трябва да имат предвид, че Република Сръбска също обмисля своя статут бъдеще, независимо от желанията на другите държави, отбелязват в редакцията на електронното издание на белградския ежедневник  Danas . \r\nКоментирайки изявление на настоящия министър на външните работи на Косово Беджет Паcоли, който заяви на сръбския президент Александър Вучич, че има само един шанс „да признае реалността с независимо\", Додик подчерта, че първият дипломат на Прищина не е човек, който може „да изнася лекции“ на всеки и че отправените от него заплахи са неприемливи.  \r\nДодик увери, че Република Сръбска и сърбите гледат с надежда на Сърбия и Вучич и много добре разбират, оценяват и подкрепят Белград. „Косово е не само това, което мислят албанците, но е и Резолюция 1244; това са стандарти преди статут, както беше обсъдено по-рано, Общност на сръбски общини, която трябваше да бъде формирана съгласно Брюкселското споразумение. Всичко това трябва да бъде предпоставка за всяко продължение на разговора, а не само точките, които според тях днес трябва да бъдат решени\", обясни политикът от Република Сръбска.  \r\nДодик бе категоричен, че „южната сръбска провинция и Република Сръбска, като единица в БиХ\", имат много неща за обсъждане и обмисляне. „Наложиха ни БиХ като държава, въпреки че никой не ни е информирал защо трябва това да е неизбежно и задължително, така че Република Сръбска е абсолютно против статуквото на Косово\", заяви Додик. \r\nДодик заяви, че БиХ нито е признала Косово, нито възнамерява да го направи. „Това разбира се е само защото Република Сръбска не го иска, защото не искаме да имаме двойни стандарти\", допълни той.  \r\nПо-рано Пацоли заяви пред сараевска телевизия, че със Сърбия може да се обсъжда всичко, с изключение на само три неща - Косово, косовската конституция и границата. „Вучич, имате само един шанс - да признаете Косово. Това е реалността. Тази държава се роди и няма връщане назад. Това е единственото решение”, припомня изданието думите на първия дипломат на Прищина. \r\n*** \r\n \r\n  Представители на движение „Самоопределение“ и Демократичната лига на Косово (ДЛК) ще проведат нови консултации в опит да хармонизират програмите за бъдещото управление на страната, съобщава електронното издание на прищинския ежедневник  Gazeta Express . \r\nТова ще бъде петата среща между работните групи, като след последната бе обявено, че до голяма степен двете партии са постигнали съгласие по въпросите на сигурността и върховенството на закона. Този път срещата ще се проведе в централата на ДЛК, отбелязват от редакцията. \r\nИзявлението на заместник-лидера на ДЛК Лютфи Хазири, че изборът на министър-председател трябва да премине през консултации в редиците на партията, предизвика реакции сред членовете на „Самоопределение“. По-рано представители на двете партии заявиха, че все още не са се договорили за разпределението на министерските постове, но лидерът на ДЛК Иса Мустафа подчерта в петък, че докато не бъдат удостоверени резултатите от изборите, партията продължава да държи на Вьоса Османи като кандидат за премиерския пост в Косово.  \r\n*** \r\n \r\n  В знак на демонстрация на нарастващото си военно присъствие в Източното Средиземноморие, миналата седмица Гърция започна учението „Медуза 9\" съвместно с армията на Египет южно от остров Крит и Пелопонес. Междувременно гръцките изтребители се подготвяха за участие в многонационалните маневри „Син флаг\", старт на който бе даден в неделя в Южен Израел, отбелязват от редакцията на атинския ежедневник  Kathimerini| . \r\n„Нещо повече, в петък, в един доста рядък ход, два гръцки изтребителя F-16 придружиха американски бомбардировач B-52 от район над Западна Гърция до Източен Кипър, където се разделиха“, отбелязва вестникът, като пояснява, че след това самолетът от ВВС на САЩ е продължил по посока на изток към Сирия, докато гръцките изтребители са се върнали в базата си в Суда на остров Крит. \r\nВ-52 бе излетял от база в Англия, където в предходните дни бяха вдигнати във въздуха и други бомбардировачи като част от американското учение Global Thunder. \r\nМеждувременно съвместното учение между Гърция и Египет, с участието на Кипър, ще продължи до 8 ноември. В него са включени наблюдатели от 15 страни, включително САЩ, Франция, Германия, Италия, Йордания, Южна Корея, Саудитска Арабия и други. \r\nГърция участва с три фрегати, две ракетни установки, подводница, десантен кораб, осем F-16, три вертолета Chinook, четири хеликоптера Apache и специални части. Египет се включва с хеликоптороносач, фрегата, подводница, шест F-16 и спецчасти. \r\n***", "date": "2019.11.04", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/11/04/2716183/mestni-izbori-2019-lyubka-aleksandrova-pecheli-izborite-v-obshtina-levski-pri-100-obraboteni-protokoli.html", "text": "Любка Александрова печели изборите в община Левски. Това сочат окончателните данни при 100% обработени протоколи на ОИК - Левски, предаде кореспондент на  Радио „Фокус“ . Досегашният кмет, издигнат от БСП, е получила 56,23% или 4230 гласа. Другият кандидат Здравко Дафинов, издигнат от Местна коалиция СДС (ВМРО-БНД, ДБГ, БЗНС), е достигнал  резултат от 42,35% или 3186 гласа. \r\nВиолета КРЪСТЕВА", "date": "2019.11.04", "title": "Местни избори 2019: Любка Александрова печели изборите в община Левски при 100% обработени протоколи"}
{"url": "http://www.focus-news.net/news/2019/11/04/2716194/mestni-izbori-2019-d-r-tsvetan-dimitrov-pecheli-izborite-v-obshtina-cherven-bryag-pri-100-obraboteni-protokoli.html", "text": "Д-р Цветан Димитров печели изборите в община Червен бряг при 100% обработени протоколи от ОИК - Червен бряг, предаде кореспондент на  Радио „Фокус“ . Д-р Цветан Димитров, издигнат от ГЕРБ е получил 55,57% или 5 878 от гласовете. Досегашният градоначалник инж. Данаил Вълов е достигнал до  резултат от 40,26% или 4 259 гласа. \r\nВиолета КРЪСТЕВА", "date": "2019.11.04", "title": "Местни избори 2019: Д-р Цветан Димитров печели изборите в община Червен бряг при 100% обработени протоколи"}
{"url": "http://www.focus-news.net/news/2019/11/04/2716184/mestni-izbori-2019-rumen-petkov-abv-obvinyavam-tsik-v-grubo-pogazvane-na-zakona.html", "text": "Обвинявам ЦИК в грубо погазване на закона. Това каза лидерът на АБВ Румен Петков по време на пресконференция, предаде репортер на  Агенция „Фокус“ . „Обвинявам ЦИК в грубо погазване на закона. Ще ви оставя писмо, което сме изпратили до главния прокурор, ръководител на представителството на ЕК и ръководителя на Организацията за сигурност и сътрудничество в Европа. Три групи нарушения сме представители. На 23 миналия месец е сезирана ЦИК, още не се е произнесла. Първо, грубо нарушаване на изборния закон и агитиране от кандидат за кмет на територията на военно поделение. За ЦИК това продължава да е въпрос ентостепенен, по който те не се произнасят. Тази ЦИК носи вина, не говоря за отговорност. Те участват в манипулирането на изборния процес. Кандидат за кмет в кметство Тъжа, община Павел баня, има влязла в сила осъдителна присъда лишаване от свобода за срок от три години. ЦИК го регистрира в нарушение на закона. Ние ги сезирам, предполагам, че не сме само ние, които сме ги сезирали, човекът си участва в изборите и ги спечели и вече е кмет. Лишен от свобода. Това става със съгласието, съучастничеството. ЦИК е съучастник в престъпление. Той е регистриран и си печели, как печели, той си знае“, посочи още Румен Петков. „Кандидат за кмет, народен представител мачка медии, мачка ваши колеги. ЦИК е сезирана със съответните информационни масиви - никаква реакция. Това са неща, които българските граждани трябва да знаят. Където ГЕРБ нарушават закона за отбраната и въоръжените сили и ИК ЦИК не се произнася. Нещата вървят натам, където ВМРО мачка медии, ЦИК не се произнася. Аз съм смутен от мълчанието на медиите, но това е друг въпрос. Ако някой друг го направи, става страшно“, посочи още Петков. Той заяви, че АБВ ще внесе в Прокуратурата и сигнал за побой и заплахи в село Ярджиловци. „Вчера вечерта събота, целия ден, петък, е викана полиция неколкратно“, допълни още Петков.  \r\nДеница КИТАНОВА", "date": "2019.11.04", "title": "Местни избори 2019: Румен Петков, АБВ: Обвинявам ЦИК в грубо погазване на закона"}
{"url": "http://www.focus-news.net/news/2019/11/04/2716197/mestni-izbori-2019-nadezhda-kazakova-ot-gerb-pecheli-izborite-v-obshtina-bratsigovo-pri-100-obraboteni-protokoli.html", "text": "При 100% обработени протоколи от ОИК - Брацигово, за кмет на общината е избрана Надежда Казакова, издигната от ПП ГЕРБ, съобщиха от  ОИК - Брацигово . Тя получава 52,65% от гласовете. Втора остава Мария Мадарова, от ПП \"Движение нашият град\" с 46,05%.", "date": "2019.11.04", "title": "Местни избори 2019: Надежда Казакова от ГЕРБ печели изборите в община Брацигово при 100% обработени протоколи"}
{"url": "http://www.focus-news.net/news/2019/11/04/2716192/mestni-izbori-2019-vladimir-marinov-abv-nachaloto-na-kraya-na-gerb-zapochva-ot-vchera.html", "text": "Началото на края на ГЕРБ започва от вчера. Това каза заместник-председателят на АБВ Владимир Маринов по време на пресконференция, предаде репортер на  Агенция „Фокус“ . „Първо, няма как да не благодаря на всички хора, които застанаха зад нашите кандидати. За мен има две тенденции, които трябва да бъдат отчетени. Като гледам телевизиите след първия тур и от тази сутрин и снощи след приключване на изборния ден и като гледам представителите на партия ГЕРБ, ми се струва ,че живеем в различни държави“, коментира Маринов. Според него ГЕРБ в много общини, населени места отстъпва и то по категоричен начин. „Има цели области, в които общините на ГЕРБ са наполовина като бройка. Великите отчети за непобедимата партия започват да рухват. Има още една тенденция, която вероятно в друга централа също трябва да се зададе този въпрос. Нашите наблюдения показват яростна и категорична подкрепа от страна на ДПС за кандидатите на ГЕРБ в страната. Вероятно има причини това да е така, но нека да бъдат така добри да говорят все още десет години за тройната коалиция, а да отговарят тази подкрепа с цената на какво е“, обясни Маринов. Той посочи,че АБВ е опровергала най-смелите очаквания на доброжелателите си, че изчезва. „Ние не само, че не изчезваме, а се връщаме и получаваме това, което заслужаваме“, допълни Маринов. Той апелира към левите сили в страната да погледнат много внимателно резултатите от тези избори и да направят приличен и задълбочен прочит на това, което се е случило. „Най-накрая да разберат, че там, където успяхме да се явим в коалиционни формати левицата победи. Виждате какво се случи в Русе – формат БСП – АБВ. Виждате какво се случва в Община Родопи, Пловдивско – формат БСП – АБВ. Виждате редица други общини, в които имаше опция да работим заедно, направихме го и нещата придобиха съвсем, съвсем други реалности“, каза още Маринов.  \r\nДеница КИТАНОВА", "date": "2019.11.04", "title": "Местни избори 2019: Владимир Маринов, АБВ: Началото на края на ГЕРБ започва от вчера"}
{"url": "http://www.focus-news.net/news/2019/11/04/2716199/mestni-izbori-2019-violeta-petrova-ot-mestna-koalitsiya-abv-pecheli-izborite-za-kmet-na-kmetstvo-belozem-v-oblast-plovdiv-pri-100-obraboteni-protokoli.html", "text": "Виолета Петрова от местна коалиция АБВ (НДСВ) печели изборите за кмет на кметство Белозем в община Раковски при 100% обработени протоколи, предаде репортер на  Радио „Фокус“ – Пловдив . Тя получи подкрепата на 52.89% от избирателите. Втори остана досегашният кмет Иван Тачев от ГЕРБ, който е подкрепен от 46.61 % от жителите на населеното място. За Петрова са гласували 850 души, а за Тачев – 749 от избирателите. 8 души за отбелязали „Не подкрепям никого“ в бюлетината.  Село Белозем бе единственото в община Раковски, в което се проведе балотаж за кмет на кметство. \r\nТони МИХАЙЛОВ", "date": "2019.11.04", "title": "Местни избори 2019: Виолета Петрова от местна коалиция АБВ печели изборите за кмет на кметство Белозем в област Пловдив при 100% обработени протоколи"}
{"url": "http://www.focus-news.net/news/2019/11/04/2716201/reuters-fridrih-merts-e-po-populyaren-ot-protezheto-na-merkel-anegret-kramp-karenbauer.html", "text": "Повече германски избиратели биха искали да видят Фридрих Мерц начело на Християндемократическия съюз (ХДС), отколкото настоящия лидер Анегрет Крамп-Каренбауер – протежето на канцлера Ангела Меркел, известна още като АКК, показва последната анкета, предава  Reuters . \r\nМерц, подкрепян от ветерана консерватор и бивш финансов министър Волфганг Шойбле, е популярен сред членовете на ХДС, които искат да придвижат икономическата и миграционната политика на партията вдясно. \r\nОколо 31% от анкетираните го предпочитат за лидер на фракцията и евентуален наследник на Меркел, след като тя се оттегли преди следващите избори през 2021 година, срещу 19% за АКК – показва проучване на агенция Emnid за неделното издание на вестник Bild. \r\nПреди една година АКК, която победи Мерц в изборите за лидер на ХДС миналия декемвир, имаше предимство над него с 33% срещу 28% в анкета на същата компания. \r\nСъс забавянето на икономиката обаче и като не успя да постигне желаното сработване, всичко върви на зле за ХДС, като миналата неделя партията загуби тежко от „Алтернатива за Германия“ на изборите в източната провинция Тюрингия. \r\nВ анкетата на Emnid 53% заявиха, че позицията на ХДС като основна национална партия е в опасност, оприличавайки перспективите си на гибелта на някога силната Германска социалдемократическа партия (ГСДП), младши партньор в коалицията на Меркел. \r\n Консерваторите записаха 27% национална подкрепа в седмичното проучване на Bild, ГСДП са с 16%, а „АзГ“ с 15%. \r\nМерц планира да представи плановете си в реч на конгреса на партията на ХДС в края на този месец в Лайпциг, съобщи говорителят му пред Frankfurter Allgemeine Sonntagszeitung. \r\nВ същия материал се цитират думите на АКК: „Всички приноси към дебата за бъдещето на страната и ХДС са много добре дошли“. \r\nЧленовете на младежката организация на ХДС натискат за това цялата партия да гласува на изборите за кандидат за канцлер, пише FAZ, като посочва обаче, че големите регионални клонове са против идеята решението да бъде предоставено на редовите членове. \r\n \r\nПревод и редакция:", "date": "2019.11.04", "title": "Reuters: Фридрих Мерц е по-популярен от протежето на Меркел Анегрет Крамп-Каренбауер"}
{"url": "http://www.focus-news.net/news/2019/11/04/2716195/mestni-izbori-2019-rumen-petkov-abv-ne-vyarvam-na-obyaveniya-rezultat-na-parvi-tur-v-sofiya-i-burgas.html", "text": "Не вярвам на обявения резултат на първи тур в София и Бургас. Това каза лидерът на АБВ Румен Петков по време на пресконференция, предаде репортер на  Агенция „Фокус“ . „Позволявам си да кажа, че не вярвам на обявения на първи тур в София и Бургас. Имам достатъчно основания. Не вярвам в резултата за общински съветници, който беше обявен за ПП АБВ. Твърдя ,че много от отчетените резултати не отговарят в това число на преференциите. На предните избори показахме протоколи,в които е видно, че АБВ има 20 преференции, отчитат 2 гласа. Смея да твърдя, че беше извършена кражба на гласове и в Плевен. За съжаление с това си поведение ЦИК остави въпроси. В София резултата показва генерални настроения за промяна. Тук не искам да деля „Факултета“, другите, но като цяло съм смутен от едно изказване на г-н Дончев, който срядата миналата седмица каза: „Какви тези инициативни комитети?“. Значи, трябва само политическите партии? Ние какво лишаваме гражданите от възможността да се консолидират? Колко са кандидатите, които печелят с Инициативен комитет“, каза ще Петков. Той обърна внимание, че ако това му липсва, 10 ноември е след 1 седмица. „Може да съжали за 30-те пропуснати години“, посочи още Румен Петков. \r\nДеница КИТАНОВА", "date": "2019.11.04", "title": "Местни избори 2019: Румен Петков, АБВ: Не вярвам на обявения резултат на първи тур в София и Бургас"}
{"url": "http://www.focus-news.net/news/2019/11/04/2716198/mestni-izbori-2019-zhitelite-na-5-sela-v-obshtina-karlovo-izbraha-kmetove-na-vtori-tur-pri-100-obraboteni-protokoli.html", "text": "Жителите на 5 села в община Карлово избраха кметове на втори тур при 100% обработени протоколи, предаде репортер на  Радио „Фокус“ – Пловдив . Мария Таслакова от БСП спечели балотажа в село Бегунци с подкрепата на 54.96 % от избирателите. В село Васил Левски жителите гласуваха доверие на Доньо Стоянов от ГЕРБ, който получи 56.24 % от гласовете на втори тур на местните избори. Балотаж се проведе и в село Иганово. Новият кмет ще бъде Павел Павлов от ГЕРБ с подкрепата на 51.76 % от жителите. В село Христо Даново кандидатът на ГЕРБ Севдалин Янков печели изборите с 61.73 % от гласовете. В село Розино победата е за кандидатът на ДПС Али Кючук, който бе подкрепен от 52.24 %. \r\nТони МИХАЙЛОВ", "date": "2019.11.04", "title": "Местни избори 2019: Жителите на 5 села в община Карлово избраха кметове на втори тур при 100% обработени протоколи"}
{"url": "http://www.focus-news.net/news/2019/11/04/2716204/nsi-prez-tretoto-trimesechie-na-2019-g-obshtinite-sa-izdali-razreshitelni-za-stroezh-na-1-630-zhilishtni-sgradi-s-9-018-zhilishta-v-tyah.html", "text": "През третото тримесечие на 2019 г. местните администрации са издали разрешителни за строеж на 1 630 жилищни сгради с 9 018 жилища в тях и 1 110 322 кв. м разгъната застроена площ (РЗП), на 23 административни сгради/офиси с 58 419 кв. м РЗП и на 1 188 други сгради с 694 726 кв. м РЗП. Това сочи  статистика на Националния статистически институт (НСИ) . \r\nСпрямо предходното тримесечие издадените разрешителни за строеж на жилищни сгради се увеличават с 2.5%, броят на жилищата в тях - с 6.6%, а общата им застроена площ - с 3.0%. Издадените разрешителни за строеж на административни сгради намаляват с 25.8%, а тяхната РЗП - с 6.0%. При издадените разрешителни за строеж на други сгради е регистрирано нарастване с 1.7%, а при общата им застроена площ - с 18.0%. \r\nВ сравнение с третото тримесечие на 2018 г. издадените разрешителни за строеж на нови жилищни сгради намаляват с 1.7%, жилищата в тях - с 4.3%, а разгънатата им застроена площ - с 5.4%. Броят на издадените разрешителни за строеж на административни сгради и тяхната РЗП регистрират спад съответно с 37.8 и 72.5%. Издадените разрешителните за строеж на други сгради са по-малко с 1.6%, а разгънатата им застроена площ - с 1.8%. \r\nНай-голям брой разрешителни за строеж на нови жилищни сгради са издадени в областите София (столица) - 263, Варна - 203, Пловдив - 187, София - 132, и Благоевград - 111. Най-много жилища предстои да бъдат започнати в областите София (столица) - 3 839, Варна - 1 385, Пловдив - 859, Бургас - 646, и Кърджали – 521. \r\nПрез третото тримесечие на 2019 г. е започнал строежът на 1 156 жилищни сгради със 7 021 жилища в тях и с 908 670 кв. м обща застроена площ, на 13 административни сгради/офиси с 12 301 кв. м РЗП и на 666 други сгради с 390 746 кв. м РЗП. \r\nСпрямо предходното тримесечие започнатите жилищни сгради намаляват с 3.9%, но жилищата в тях се увеличават с 24.3%, както и разгънатата им застроена площ - с 25.2%. Броят на започнатите административни сгради и тяхната обща застроена площ регистрират спад съответно с 45.8 и 58.9%. Започнатите други видове сгради са повече със 7.1%, докато тяхната РЗП е по-малко с 14.7%. \r\nВ сравнение с третото тримесечие на 2018 г. започнатите нови жилищни сгради се увеличават с 11.4%, жилищата в тях - с 18.6%, а разгънатата им застроена площ - с 36.2%. Броят на започнатите административни сгради намалява с 55.2%, а тяхната РЗП - с 84.9%. Започнатите други видове сгради са повече с 4.4%, докато общата им застроена площ е по-малко с 12.9%.Строителство на най-голям брой нови сгради е започнало в областите: Пловдив - 200 жилищни и 67 други сгради; София (столица) - 198 жилищни, 3 административни и 28 други сгради; Варна - 138 жилищни и 37 други сгради; София - 83 жилищни и 51 други сгради; Стара Загора - 58 жилищни и 61 други сгради.", "date": "2019.11.04", "title": "НСИ: През третото тримесечие на 2019 г. общините са издали разрешителни за строеж на 1 630 жилищни сгради с 9 018 жилища в тях"}
{"url": "http://www.focus-news.net/news/2019/11/04/2716205/sport-latsio-specheli-kato-gost-na-milan-za-parvi-pat-ot-30-godini.html", "text": "Лацио се наложи с 2:1 като гост на Милан в едно трите големи дербита в 11-ия кръг в Серия \"А\". Успехът е исторически за \"бианкочелестите\", които спечелиха на терена на \"росонерите\" в мач от първенството за първи път от 30 години. Предишната им шампионатна победа беше през 1989 година с автогол на легендата Паоло Малдини. Третият пореден успех изкачи \"орлите\" на 4-о място в класирането с актив от 21 точки, колкото има още Аталанта и Каляри. Милан пък е на 11-а позиция с 13 точки.", "date": "2019.11.04", "title": "Спорт: Лацио спечели като гост на Милан за първи път от 30 години"}
{"url": "http://www.focus-news.net/news/2019/11/04/2716203/tass-ankara-izuchava-predlozhenieto-na-moskva-da-kupi-ruski-iztrebiteli.html", "text": "Турция изучава предложението на Москва да купи руски изтребители. Това съобщи ръководителят на Управлението по военна промишленост на югоизточната ни съседка Исмаил Демир, цитиран от  ТАСС . \r\n„Имаме предложение от руската страна и го оценяваме. То трябва да бъде оценено от финансова, техническа и стратегическа гледна точка. В момента не става върпос дали да се даде отговор (на предложението). Трябва да се проведе широк анализ“, заяви Демир в ефира на телевизионния канал NTV. \r\n \r\nПревод и редакция:", "date": "2019.11.04", "title": "ТАСС: Анкара изучава предложението на Москва да купи руски изтребители"}
{"url": "http://www.focus-news.net/news/2019/11/04/2716200/mestni-izbori-2019-rumen-petkov-abv-ot-dnes-vaprosat-za-sledvashtite-parlamentarni-izbori-shte-kanti-po-silno-katastrofata-na-borisov-shte-e-po-tezhka-ot-na-kostov.html", "text": "От днес въпросът за следващите парламентарни избори ще кънти по-силно -  катастрофата на Борисов ще е по-тежка от на Костов. Това каза лидерът на АБВ Румен Петков по време на пресконференция, предаде репортер на  Агенция „Фокус“ . Според него, ако левицата съумее да убеди обществото ,че има енергия и воля да представи и предложи един средносрочен проект, обществото ще види алтернативата и няма никакво съмнение в изборния резултат. „В София резултатът е катастрофален за ГЕРБ. Още миналата седмица казах, че тези избори са началото на края. Катастрофата на Борисов в личен план, ще бъде по-тежка от тази на Костов. Излъчването, което има и начинът, по който разбира правенето на избори, дадох примера в Плевен, е и грозно, но и обществото в редица общини, области, показа друга нагласа. Показа онази песничка, която пееха на един министър навремето: „Не всичко е пари, приятелю“. Много съм горд с резултата в Плевен. Брутален натиск цяла седмица. В Мездра брутален натиск цяла седмица и много и много. В София без да претендирам за детайлен анализ, усещането и атмосферата е за генерална промяна“, каза още Петков. Според него Мая Манолова трябва да бъде поздравена. „От днес нататък въпросът за следващите. \r\nДеница КИТАНОВА", "date": "2019.11.04", "title": "Местни избори 2019: Румен Петков, АБВ: От днес въпросът за следващите парламентарни избори ще кънти по-силно -  катастрофата на Борисов ще е по-тежка от на Костов"}
{"url": "http://www.focus-news.net/news/2019/11/04/2716208/provede-se-zaklyuchitelna-preskonferentsiya-po-proekt-podgotovka-na-regionalno-predinvestitsionno-prouchvane-za-vodosnabdyavane-i-kanalizatsiya-na-stolichna-obshtina.html", "text": "Проект N BG16M1OP002-1.007-0001 „Подготовка на регионално прединвестиционно проучване за водоснабдяване и канализация за територията на Столична община“ е един нов подход на Европейската комисия (ЕК) по отношение планирането на всякакви дейности, свързани с изграждане на ВиК инфраструктура. Това заявиха от Столична община по време на заключителна пресконференция по проекта, предаде репортер на  Агенция „Фокус“ . Бенифицент по проекта е Столична община. Стойността му е 5 240 800,00 лв. Срокът за изпълнение на дейностите е 36 месеца. Основната цел на проекта е разработването на регионално прединвестиционно проучване (РПИП) за водоснабдяване и канализация за територията на Столична община, с  което да бъдат определени приоритетните инвестиции във ВиК инфраструктурата за обособената територия на „Софийска вода“ АД. В рамките на РПИП ще се анализират техническите и икономическите нужди от инвестиции и ще се предложат технико-икономически ефективни решения, които ще допринесат за постигане на съответствие с европейското и националното законодателство в областта на опазване на водите.  \r\nЗорница КОСТАДИНОВА", "date": "2019.11.04", "title": "Проведе се заключителна пресконференция по проект „Подготовка на регионално прединвестиционно проучване за водоснабдяване и канализация на Столична община“"}
{"url": "http://www.focus-news.net/news/2019/11/04/2716196/mestni-izbori-2019-kostadin-holyanov-pecheli-izborite-v-obshtina-rakitovo-s-56-ot-glasovete-pri-100-obraboteni-protokoli.html", "text": "Досегашният кмет на община Ракитово Костадин Холянов запазва поста си, съобщиха от  ОИК - Ракитово . При 100% обработени протоколи той получава 56% от гласовете срещу 42,10% за опонента му Георги Тупаров. Постът си запазва и кметът на град Костандово Валентин Вигнев, който има 53,04%, втори остава Николай Тумбев с 46,25%.", "date": "2019.11.04", "title": "Местни избори 2019: Костадин Холянов печели изборите в община Ракитово с 56% от гласовете при 100% обработени протоколи"}
{"url": "http://www.focus-news.net/news/2019/11/04/2716212/tyaloto-na-74-godishen-mazh-e-namereno-pri-pozhar-v-selo-nikolovo-v-oblast-montana.html", "text": "Тялото на 74-годишен мъж е намерено при пожар в село Николово. Това съобщиха от  ОДМВР - Монтана . Сигнал за пожара е подаден на 3 ноември 2019 г. около 15.30 часа в ОДМВР - Монтана. Съобщено е за намерено тяло на 74-годишен мъж. Местопроизшествието е посетено от сформирана група, която на място е открила в отделна постройка в двора на имота обгорялото тяло на мъжа. Извършен е оглед с участието на инспектор от РСПБЗН. По данни на роднини на починалия, той е бил трудно подвижен и сутринта преди инцидента са му оставени цигари за пушене. Тялото е транспортирано в Съдебна медицина на МБАЛ \"Д-р Стамен Илиев\" за извършване на аутопсия. По случая е образувано досъдебно производство в РУ - Монтана.", "date": "2019.11.04", "title": "Тялото на 74-годишен мъж е намерено при пожар в село Николово в област Монтана"}
{"url": "http://www.focus-news.net/news/2019/11/04/2716213/makfaks-makedoniya-pozhar-nanese-seriozni-shteti-na-astronomicheskiya-tsentar-v-ankara.html", "text": "Силен пожар засегна известния Астрономически център „Али Кушу“ в Анкара, предава македонската информационна агенция  Макфакс“ .  \r\nПри инцидента, причините за който все още се установяват, няма пострадали. Нанесени са обаче сериозни щети. Съобщава се, че върхът на кулата в центъра е напълно изгорял. Огънят и гъстият бял дим се е виждал отдалеч, но към настоящия момент пожарът е локализиран.  \r\n„Али Кушу“ отвори врати през 2007 г. Това е научно-развлекателен център и се посещава ежедневно от хиляди туристи от различни страни и възрасти. Разполага с планетариум, 10D симулационни стаи и помещения за виртуална реалност, както и специализирани зали за изложби. \r\n \r\n Тереза Герова", "date": "2019.11.04", "title": "„Макфакс“ (Македония): Пожар нанесе сериозни щети на Астрономическия център в Анкара"}
{"url": "http://www.focus-news.net/news/2019/11/04/2716214/mestni-izbori-2019-yordan-yordanov-izbran-za-kmet-na-dobrich-blagodarya-na-vsichki-za-glasuvanoto-doverie.html", "text": "Благодаря на всички за гласуваното доверие. Това написа в профила си във  Фейсбук  Йордан Йорданов, който спечели на балотажа местните избори в Добрич, като събра 66.54% от гласовете на упражнилите своя вот във вчерашния ден. „Всеки един глас за мен е отговорност и признание, че заедно започнахме пътя на промяната на Добрич. Имаме да свършим още много работа! И съм убеден, че ще успеем, защото доказахме, че можем да бъдем единни. Благодаря!“, заяви новоизбраният кмет, който ще управлява града втори мандат.", "date": "2019.11.04", "title": "Местни избори 2019: Йордан Йорданов, избран за кмет на Добрич: Благодаря на всички за гласуваното доверие"}
{"url": "http://www.focus-news.net/news/2019/11/04/2716206/rumen-petkov-abv-sezirah-prokuraturata-za-prestapleniya-na-ministara-na-otbranata-za-vvs-ako-tya-ne-predprieme-deystviya-e-malchaliv-sauchastnik.html", "text": "Сезирах прокуратурата за престъпления на министъра на отбраната за ВВС – ако тя не предприеме действия, е мълчалив съучастник. Това каза лидерът на АБВ Румен Петков по време на пресконференция, предаде репортер на  Агенция „Фокус“ . „Има две конкретни случки, по които съм сезирал прокуратурата и тя трябва да се произнесе. Първият случай е с възлагането на ремонтите и възстановяване на летателния режим на самолетите L 39 zа бяха възложени, срокът за изпълнение на договора изтече на 19 септември. Аз твърдя, че половината от ремонтираните двигатели вече са дали дефект преди да бъдат монтирани на самолета. Продължавам да твърдя, разполагам с документи и се надявам прокуратурата да реагира. Документи, които показват, че процедурата е опорочена и че е възложена на фирма, която не може да я изпълни и на тази фирма на другия ден са преведени 8 млн. лв. авансово. Обвинявам председателя на комисията по отбрана ген. Константин Попов  в съучастие с мълчанието си. Ремонтът се прави от нелицензиран завод в Украйна. Чешката страна, която е собственик на завода производител сезира НАТО“, заяви Петков. Той обърна внимание, че вторият случай е с ремонта и възстановяването на самолетите Су - 25. При декларирана готовност от руска страна да ангажира  „Авионамс“, българският министър на отбраната възлага действията на Беларус. И не натоварваме нашия военно-промишлен комплекс“, каза още Петков. \r\nДеница КИТАНОВА", "date": "2019.11.04", "title": "Румен Петков, АБВ: Сезирах прокуратурата за престъпления на министъра на отбраната за ВВС – ако тя не предприеме действия, е мълчалив съучастник"}
{"url": "http://www.focus-news.net/news/2019/11/04/2716216/dvama-mazhe-ot-pavlikeni-sa-napadnali-anglichanin-i-priyatelkata-mu-v-dolna-lipnitsa-v-oblast-veliko-tarnovo.html", "text": "Двама мъже от Павликени са нападнали англичанин и приятелката му в Долна Липница в област Велико Търново. Това съобщиха от  Областна дирекция на МВР – Велико Търново . В събота в 21.43 часа в управлението е получен сигнал от 17-годишно момиче от село Долна Липница, което съобщило, че тя  и приятелят ѝ – 18-годишен британски поданик, са набити от двама младежи. От проведените до момента действия по разследването е изяснено, че двама мъже на 20 и 44 години от Павликени, известни на полицията и осъждани, са им нанесли побой. Извършителите са задържани с полицейски мерки до 24 часа. По случая е започнато бързо производство.", "date": "2019.11.04", "title": "Двама мъже от Павликени са нападнали англичанин и приятелката му в Долна Липница в област Велико Търново"}
{"url": "http://www.focus-news.net/news/2019/11/04/2716220/mestni-izbori-2019-rayonna-prokuratura-yambol-predade-na-sad-mazh-obvinen-za-kupuvane-na-glasove.html", "text": "Районна прокуратура – Ямбол предаде на съд мъж, обвинен за купуване на гласове. Това съобщиха от пресцентъра на  Районната прокуратура . Петко Й. е обвинен за това, че на неустановени дни в периода от 20 октомври 2019 г. до 27 октомври 2019 г. в град Ямбол в ж.к. „Райна Княгиня“, действайки в условията на продължавано престъпление, предложил на другиго – на седем лица, всички от град Ямбол, имотна облага – заплащане на парична сума в размер на по 30 лева за всеки един от тях, с цел да ги склони на 27 октомври 2019 г. да упражнят избирателното си право на местни избори за общински съветници и кмет на Община Ямбол, в полза на определена политическа партия с определен номер в интегралната бюлетина. \r\nПредстои Районен съд – Ямбол да насрочи дата на заседанието си.", "date": "2019.11.04", "title": "Местни избори 2019: Районна прокуратура – Ямбол предаде на съд мъж, обвинен за купуване на гласове"}
{"url": "http://www.focus-news.net/news/2019/11/04/2716215/73-godishen-mazh-e-zaginal-pri-intsident-po-vreme-na-sech-v-zemlishteto-na-selo-polyanets-v-oblast-kardzhali.html", "text": "73-годишен мъж е загинал при инцидент по време на сеч в землището на село Полянец. Това съобщиха от  ОДМВР - Кърджали . Мъжът е загинал след като е затиснат при рязане на дърво. Инцидентът с фатален край станал на 2 ноември около 13.30 часа. След подаден сигнал е бил извършен оглед от дежурна оперативна група от РУ - Джебел. Не са открити следи от насилствена смърт. Образувано е досъдебно производство и тялото е транспортирано за аутопсия в Отделението по съдебна медицина в кърджалийската болница.", "date": "2019.11.04", "title": "73-годишен мъж е загинал при инцидент по време на сеч в землището на село Полянец в област Кърджали"}
{"url": "http://www.focus-news.net/news/2019/11/04/2716217/v-kyustendil-shte-badat-predstaveni-rezultatite-ot-izpalnenieto-na-proekt-za-izgrazhdane-na-tsentar-za-rabota-s-detsa-na-ulitsata.html", "text": "В града ще бъдат представени резултатите от изпълнението на проект за изграждане на Център за работа с деца на улицата. Това съобщиха за  Радио „Фокус” – Кюстендил  от Община Кюстендил. Събитието ще се проведе от 12.00 часа в залата на Възрожденското училище. Проектът е реализиран със средства от Оперативна програма „Региони в растеж”, а основната му цел е да осигури подходяща и ефективна социална инфраструктура, допринасяща за институционалната закрила и защита на деца от улицата. Предвидено е центърът да бъде с капацитет 30 деца, на възраст от 7 - 18 години, като в него ще работят 15 души персонал.  \r\nВенцеслав ИЛЧЕВ", "date": "2019.11.04", "title": "В Кюстендил ще бъдат представени резултатите от изпълнението на проект за изграждане на Център за работа с деца на улицата"}
{"url": "http://www.focus-news.net/news/2019/11/04/2716218/24-info-makedoniya-v-cherna-gora-ima-poveche-bankovi-smetki-otkolkoto-naselenie.html", "text": "В Черна гора има повече банкови сметки, отколкото население, отбелязват в редакцията на скопската електронна медия  „24 Инфо“ . \r\nДепозит на стойност повече от милион евро имат 71 граждани на малката балканска страна, показват данни от Централната банка на Черна гора. Лицето с най-„дебела“ банкова сметка – 32 млн. евро, не е чужденец, а черногорски гражданин.  \r\nСъобщава се също, че 62 черногорски компании имат пари по сметки в чужбина на обща стойност 12,7 млн. евро. Няма информация обаче в кои области оперират съответните фирми.  \r\nЧуждестранните граждани имат 460,3 млн. евро по сметки в Черна гора, чуждестранните компании - 283,5 млн. евро, а чуждестранните НПО - 3,57 млн. евро. \r\n \r\n Тереза Герова", "date": "2019.11.04", "title": "„24 Инфо“ (Македония): В Черна гора има повече банкови сметки, отколкото... население"}
{"url": "http://www.focus-news.net/news/2019/11/04/2716209/oblastnite-kmetove-sled-mestnite-izbori-obzor.html", "text": "Централната избирателна комисия (ЦИК) изнесе данните от балотажа за местните избори при обработени 100% от изборните протоколи. Избирателната активност за страната към 17.30 часа в неделя е 36%. Най-активни са били гласуващите в Белене – 78%, а най-ниска избирателна активност е отчетена във Варна – 24%. \r\nНа първи тур на местните избори кметове бяха избрани в Бургас, Велико Търново, Враца, Габрово, Кърджали, Монтана, Стара Загора, Хасково и Кюстендил. \r\n \r\nВ  София  при 100% обработени протоколи Йорданка Фандъкова от ПП ГЕРБ (СДС) има 49.98%, а опонентът й Мая Манолова, издигната от инициативен комитет, - 45.13%.  \r\nВ  Благоевград  при обработени 100% протоколи независимият кандидат Румен Томов води с 56.61%. След него е Атанас Камбитов, ГЕРБ, е с 40.98%.  \r\nВ  Бургас  Димитър Николов от ГЕРБ, който спечели четвърти пореден мандат – 65,8%. Опонентът му от БСП – Николай Тишев събра 10%.  \r\nВъв  Варна , при обработени 100% от протоколите, Иван Портних от ПП ГЕРБ води с 60.79%, а опонентът му от \"Възраждане\" Костадин Костадинов получава 35.99%.  \r\nВъв  Велико Търново  Даниел Панов от ПП ГЕРБ спечели с 60,5% подкрепа и ще управлява града трети мандат. Весела Лечева от местна коалиция, подкрепена от БСП, остана втора.  \r\nВъв  Видин  Цветан Ценков от местна коалиция СДС (НДСВ, Нова алтернатива, ЗНС, БЗНС, БДСР)получава 59.72 на сто, а Огнян Ценков от ГЕРБ - 39.49%.  \r\nВъв  Враца  Калин Каменов от ГЕРБ, който събра 72,8% подкрепа и ще бъде начело на града за втори мандат.  \r\nВ  Габрово  Таня Христова, издигната от ПП ГЕРБ, ще управлява за трети мандат с 58,6%. Кандидатът от местна коалиция, подкрепена от БСП, Ивелин Николов остана втори с малко над 17%. \r\nВ  Добрич  Йордан Йорданов от ДБГ (ДБГ, НДСВ, ССД и ГН) получава 66.54%, а подкрепената от ГЕРБ (СДС) Надежда Петкова е втора с резултат 31.97%. \r\nВ  Кърджали  Хасан Азис от ДПС започва своя пети мандат с 53,02% на сто от гласувалите, една трета от гласовете отидоха за Никола Чанев от ГЕРБ.  \r\nВ  Кюстендил  Петър Паунов от местна коалиция, подкрепена от ГЕРБ, остава кмет за четвърти пореден път с 54,9%. Независимият Здравко Милев остана втори.  \r\nВ  Ловеч  при обработени 100% протоколи Корнелия Маринова от ПП ГЕРБ води с 48.45%, а след нея остана Радина Банкова от \"БСП за България\" с 46.45%.  \r\nВ  Монтана  Златко Живков от местна коалиция СДС-ГЕРБ спечели шести пореден мандат с 71,7% одобрение. Той управлява града вече 20 години.  \r\nВ  Пазарджик  Тодор Попов, \"Новото време\" е с резултат 56.11%, а след него е Благо Солов от „БСП за България“ (ПП „Земеделски народен съюз“, ПП „Партия на зелените“, ПП Социалдемократическа партия, ПП НФСБ, ПП Движение за радикал промяна българската пролет““) с 41.05%. \r\nВ  Перник  Станислав Владимиров от \"БСП за България\" е новият кмет. Той получава 50.27%. Втора остана Вяра Церовска от ПП ГЕРБ с 47.68%.  \r\nВ  Плевен  издигнатият от инициатевн комитет - Община Плевен Георг Спартански получава 50.60%, след него е Мирослав Петров от ГЕРБ с 47.24%.  \r\nВ  Пловдив  при 100% обработени протоколи Здравко Димитров от ГЕРБ получава 57.32 на сто от гласовете, а издигнатият от местна коалиция \"НФСБ (ВМРО - БНД)\"Славчо Атанасов - 38.10%.  \r\nВ  Разград  печели Денчо Бояджиев от \"БСП за България\" с 54.32%, а втори е Валентин Василев от ГЕРБ с 42.48%.  \r\nВ  Русе  Пенчо Милков от \"БСП за България\" получава 60.53%, а издигнатата от ГЕРБ Диана Иванова с 36.63%.  \r\nВ  София област  Георги Димов е избран за кмет на  Община Божурище . Димов е спечелил 52.21% от вота, издигнат от ПП „Движение Гергьовден“. Ивайло Симеонов е избран за кмет на  Община Елин Пелин  при 100% обработени протоколи. Симеонов е спечелил 52.03% от вота, издигнат ПП „ВМРО“. Стоян Генов е избран за кмет на  Община Златица  при 100% обработени протоколи. Генов е спечелил 71.35% от вота, издигнат „БСП за България“. Бойка Дюлгярова е избран за кмет на  Община Копривщица . Дюлгярова е спечелил 56.36% от вота, издигната от ПП ГЕРБ. Трайко Младенов е избран за кмет на  Община Костинброд . Младенов е спечелил 56.38% от вота, издигнат от ПП ГЕРБ. Ангел Геров е избран за кмет на  Община Пирдоп  при 100% обработени протоколи. Геров е спечелил 60.79% от вота, издигнат от МК „БСП за България“. Емил Иванов е избран за кмет на  Община Своге  при 100% обработени протоколи. Иванов е спечелил 56.29% от вота, издигнат от местна коалиция „Движение напред България“. Андрей Симов e избран за кмет на община Антон при 100 % изработени протоколи. Той е издигнат от местна коалиция „БСП за България“. Спечелил е 54.41% от гласовете.  Иван Гавалюгов от ПП МИР е избран за кмет на  община Ботевград . Той е спечелил  53.98% от гласовете. Радослав Асенов е избран за кмет на  община Годеч  . Асенов е издигнат от ГЕРБ и е спечелил 67.05% . Ангел Жиланов от инициативен комитет е избран за кмет на  община Горна Малина . Резултатът му е 53.68%. Владимир Джамбазов от ГЕРБ е избран за кмет на  община Долна баня . Той е спечелил 86.47%. Андрей Иванов е избран за кмет на  община Драгоман . Иванов е издигнат от ПП ГЕРБ и е взел 51.94%. Димитър Димитров е избран за кмет на  община Етрополе . Той е независим кандидат и е взел 81.24%. Калоян Илиев е избран за кмет на  община Ихтиман . Илиев е издигнат от ГЕРБ. Спечелил е 74.21%. Йордан Ангелов от ПП ГЕРБ е избран за кмет на община Костенец. Той е получил  53.84% от гласовете. Цветанка Йотина е избрана за кмет на  община Мирково . Тя е издигната от „Съюз на демократичните сили“. Тя е взела 52.23%. Румен Гунински от „БСП за България“ е избран за кмет на  община Правец . Той е получил 75.53%. Владимир Георгиев е избран за кмет на  община Самоков . Той е издигнат от „БПС за България“.  Той е взел 52.64% от гласовете. Васко Стоилков е избран за кмет на  община Сливница . Той е издигнат от ГЕРБ и е получил 60.75% от гласовете. Григор Даулов от местна коалиция „БСП за България“ е избран за кмет на  община Чавдар . Той е получил 64.76%. Алекси Кесяков е избран за кмет на  община Челопеч  . Той е получил 92.79 % от гласовете.  \r\nВ  Сливен  за кмет е избран, издигнатият от ПП ГЕРБ Стефан Радев с 64.75% от гласовете, сочат данните от 100% обработени протоколи. След него е Кольо Милев от \"БСП за България\" с 32.71%.  \r\nВ  Смолян  Николай Мелемов от ГЕРБ е победителят в местните избори. При обработени 100% СИК протоколи в OИК той получава 56.73%. След него е Стефан Сабрутев от \"БСП за България\" с 40.52%.  \r\nВ  Силистра  Юлиян Найденов от ГЕРБ получава 52.12% при обработени 100% СИК протоколи в OИК, а втори остава Момчил Неков от Местна коалиция БСП за България (БСП за България, НДСВ, ДРП Българската пролет, МИР) с 45.63%.  \r\nВ  Стара Загора  победата беше за Живко Тодоров от ГЕРБ с 68,6%. Той ще бъде кмет за трети мандат.  \r\nВ  Търговище , при обработени 100% СИК протоколи в OИК, Дарин Димитров от ГЕРБ води резултата с 69.41%. След него е Хамди Илиязов от ДПС с 29.27%.  \r\nВ  Хасково  Станислав Дечев от ПП ГЕРБ е новият кмет с 51,7% от гласовете. Опонентът му от БСП Коста Стоев остана със 17%. \r\nВ  Шумен  печели Любомир Христов от ГЕРБ с 48.57%, а опонентът му Венцислав Венков от БСП получи 48.27% . \r\nВ  Ямбол  при обработени 100% от протоколите печели Валентин Ревански от \"Пряка демокрация\" с резултат от 61.92%. След него е Катя Георгиева от \"БСП за България\" с резултат 35.27%.", "date": "2019.11.04", "title": "Областните кметове след местните избори (ОБЗОР)"}
{"url": "http://www.focus-news.net/news/2019/11/04/2716224/20-godishen-mazh-e-zaginal-pri-katastrofa-v-rayona-na-selo-batovo-v-oblast-dobrich.html", "text": "20-годишен мъж е загинал при катастрофа в района на село Батово в област Добрич. Това съобщиха от  ОДМВР - Добрич . Сигналът за инцидента е подаден на 3 ноември около 21.40 часа. Съобщено е за възникнало ПТП в района на село Батово, обл. Добрич. На място е установено, че лек автомобил „Фолксваген” с добричка регистрация, управляван от 20-годишен мъж, поради движение с несъобразена скорост, напуска пътното платно и се блъска в крайпътно дърво. Вследствие на инцидента, водача почива на място. По случая е образувано досъдебно производство.", "date": "2019.11.04", "title": "20-годишен мъж е загинал при катастрофа в района на село Батово в област Добрич"}
{"url": "http://www.focus-news.net/news/2019/11/04/2716222/mestni-izbori-2019-v-4-sela-na-teritoriyata-na-obshtina-asenovgrad-ima-izbrani-kmetove-na-vtori-tur-pri-100-obraboteni-protokoli.html", "text": "В 4 села на територията на община Асеновград има избрани кметове на втори тур при 100% обработени протоколи, предаде репортер на  Радио „Фокус“ – Пловдив . В село Златовръх изборите спечели Славка Голубятникова от ГЕРБ с 55.92% подкрепа. Кандидатът на БСП Георги Ваклушев е избраният да бъде кмет през следващите четири години в село Конуш. Той е получил 57.91% от гласовете на избирателите. В село Нареченски бани кмет ще бъде Димитър Бакалски от местна коалиция СДС-БСДП, подкрепен от 51.33% от гласувалите. Досегашният кмет на Тополово Йордан Дичев ще управлява пореден мандат, след като получи 50.55% подкрепа на втория тур на местните избори в неделя. \r\nТони МИХАЙЛОВ", "date": "2019.11.04", "title": "Местни избори 2019: В 4 села на територията на община Асеновград има избрани кметове на втори тур при 100% обработени протоколи"}
{"url": "http://www.focus-news.net/news/2019/11/04/2716227/nikolay-melemov-izbran-za-kmet-na-smolyan-s-rabota-shte-opravdaya-doverieto-na-smolyanchani-iskam-da-sam-blizo-do-horata.html", "text": "От една страна приемам победата с удовлетворение защото я очаквах, но от друга страна я приемам с голяма отговорност, защото хората пак ми повярваха и победата е шанс да направим още за Смолян и общината. Това каза за  Радио „Фокус“ – Смолян  Николай Мелемов, който бе избран за кмет за трети пореден мандат за община Смолян на втория тур на местните избори. „С работа ще оправдая доверието на смолянчани, не смятам да се променям, искам да съм близо до хората, да чувам техните проблеми и да работим много“, отбеляза Мелемов. Той допълни, че първото, с което ще започне работа е подготовка на общината за идващата зима. Той изказа огромната си благодарност към избирателите. „Искам да управлявам града заедно с хората, ще бъда отворен и открит и нека и те да се включват активно в живота и управлението на града“, каза още Николай Мелемов. \r\nНели ГЕРГЬОВСКА", "date": "2019.11.04", "title": "Николай Мелемов, избран за кмет на Смолян: С работа ще оправдая доверието на смолянчани, искам да съм близо до хората"}
{"url": "http://www.focus-news.net/news/2019/11/04/2716210/mestni-izbori-2019-izbrani-sa-kmetovete-na-selata-chepintsi-i-sopotot-v-obshtina-rudozem-pri-100-obraboteni-protokoli.html", "text": "Избрани са кметовете на селата Чепинци и Сопотот в община Рудозем при 100% обработени протоколи. Това съобщиха за  Радио „Фокус“ – Смолян  от Общинска избирателна комисия – Рудозем. За кмет на село Чепинци е избран Мустафа Брахимбашев от Местна коалиция \"Земеделски народен съюз („БСП за България“)\" с 50,70 % или 649 гласа. За опонентът му Хайри Брахимбашев от ДПС са гласували 6161 избиратели или 48,13 %. С неподкрепям никого са гласували 15 души или малко над 1 % от избирателите в селото.  \r\nНели ГЕРГЬОВСКА", "date": "2019.11.04", "title": "Местни избори, 2019: Избрани са кметовете на селата Чепинци и Сопотот в община Рудозем при 100% обработени протоколи"}
{"url": "http://www.focus-news.net/news/2019/11/04/2716226/tass-redaktsionnata-grupa-na-konstitutsionniya-komitet-na-siriya-startira-rabota-v-zheneva.html", "text": "Редакционната група на Сирийския конституционен комитет започна работа в Женева. Нейната задача е да подготви предложения за новия основен закон на страната, който след това ще бъде представен за одобрение от комитета, съобщава  TACC . \r\nРедакционната или т.нар. малка група на комитета се състои от 45 експерти - по 15 от правителството, опозицията и гражданското общество в Сирия. Координирането на списъка на неговите участници беше основният практически резултат от първите три дни на заседанията на комитета, които започнаха на 30 октомври. Групата ще работи през цялата седмица. След това експертите ще напуснат Женева, за да се съберат отново след двуседмична почивка. \r\nКонституционният комитет включва 150 делегати - по 50 от правителството, опозицията и гражданското общество. В петък специалният пратеник на генералния секретар на ООН за Сирия Геир Педерсен похвали дейността на органа и я определи като много успешна. Представители и на трите сегмента, съставляващи комитета, потвърдиха ангажимента си за конструктивна работа. \r\n \r\n Тереза Герова", "date": "2019.11.04", "title": "ТАСС: Редакционната група на Конституционния комитет на Сирия стартира работа в Женева"}
{"url": "http://www.focus-news.net/news/2019/11/04/2716228/mestni-izbori-2019-zdravko-dimitrov-izbran-za-kmet-na-plovdiv-shte-vzaimstvam-vsichki-dobri-idei-ot-oponentite-mi-dobroto-za-plovdiv-shte-se-nadgrazhda.html", "text": "Ще взаимствам всички добри идеи от опонентите ми, доброто за Пловдив ще се надгражда. Това каза пред журналисти и симпатизанти в Пловдив избраният за кмет на града от ГЕРБ Здравко Димитров, предаде репортер на  Радио „Фокус” - Пловдив . Димитров обяви още, че той е за намаление на данъците в Пловдив и смята, че има решение за това. Той благодари на всички свои избиратели и на тези, които не отидоха до урните, като обеща да работи така, че след следващите 4 години да успее да привлече и тях да гласуват за ГЕРБ. Димитров благодари лично и на премиера Борисов за оказаното му доверие, което ще се опита да оправдае. „Битката не беше лека, направих много срещи с граждани, има проблеми, които ще решаваме, а доброто ще бъде надграждано”, каза Здравко Димитров. Той обяви, че за първи път партията печели всичките шест района в града, където има избрани кметове.   \r\nПопитан дали ще направи ревизия на управлението на Пловдив преди него Здравко Димитров отговори, че е напълно нормално да има такава. Първото нещо, с което ще се захване като кмет на града е да решава проблема с трафика в града, който е много належащ. Първите няколко дни той ще сформира и обяви екипа си, като обещава да няма „метла”, но ще изисква от тях да спазват ясни правила. Според него е нормално всеки кмет да идва с екипа си, защото е важно да си имат доверие един в друг. Димитров обеща да стои здраво зад районните кметове и да ги подкрепя. Той не е забравил и за обещанието си да направи изнесена обществена приемна за граждани, за да се чува гласа на народа. Димитров изтъкна, че е доволен, че ГЕРБ в Пловдив е показал, че не участва в уредени и спазарени мачове.   \r\nНа свой ред бившият кмет Иван Тотев, който е градски лидер на ГЕРБ в Пловдив обяви, че до 11 ноември ще освободи всички свои зам.-кметове. Той увери, че оставя общината в добро финансово състояние, със задлъжнялост, която е в размер на 5.5 % от местните приходи и която е обслужвана добре. Освен това в общината има започнати проекти за 200 милиона лева, които се надява да се продължат. Иван Тотев се радва на победата на Здравко Димитров и е сигурен, че това показва, че управлението на ГЕРБ в общината е било правилно.   \r\nМенда Стоянова, която е член на ИК на ГЕРБ поздрави победителите и от името на националното ръководство на партията и обяви тази победа за категорична – 6 от 6 районни кмета, най-голямото мнозинство в Общинския съвет и кмет на града, спечелил с категорична преднина пред вечния претендент за кмет на града Славчо Атанасов от НФСБ.  \r\nЦветана ТОНЧЕВА", "date": "2019.11.04", "title": "Местни избори 2019: Здравко Димитров, избран за кмет на Пловдив: Ще взаимствам всички добри идеи от опонентите ми, доброто за Пловдив ще се надгражда"}
{"url": "http://www.focus-news.net/news/2019/11/04/2716230/poslanikat-na-frantsiya-florans-robin-be-izvikana-na-razgovor-v-mvnr.html", "text": "По указание на вицепремиера и министър на външните работи Екатерина Захариева заместник-министърът на външните работи Петко Дойков извика на разговор в МВнР френския посланик у нас Флоранс Робин. Това съобщиха от пресцентъра на  Министерството на външните работи . \r\nСрещата бе във връзка с интервюто на президента Еманюел Макрон за френското списание „Вальор актюел“, в което той заявява: „Предпочитам хора, които идват от Гвинея и Кот д‘Ивоар законно, които са тук и които вършат тази работа, отколкото български или украински незаконни канали“.  \r\nПо време на разговора заместник-министър Дойков изрази недоумение от изказването на френския президент, което е предизвикало възмущение в българското общество, включително сред сънародниците ни във Франция.  \r\nОт българска страна бе подчертано, че няма никакви сериозни основания за подобни твърдения. Отношенията между България и Франция – на приятели, партньори и съюзници, са отлични, българската общност е много добре интегрирана във Франция, а в последно време България не е получавала сигнали от френска страна за сериозни нарушения.   \r\nПосланик Робин изрази съжаление и заяви, че думите на президента Макрон са извадени от контекста и са погрешно разбрани. „Те в никакъв случай не се отнасят до българското правителство, българските граждани или българските работници, които са добре приети и са доказали своя професионализъм,“ каза посланик Робин.  \r\nТя препотвърди отличните двустранни отношения и изрази надежда, че те ще продължават да се задълбочават. „Между нашите две страни съществува отлично сътрудничество –  в сферите на образованието, културата, икономиката. Франция ще бъде заедно с България и ще продължи да подкрепя нейните усилия в рамките на Европейския съюз“, заяви посланик Робин.", "date": "2019.11.04", "title": "Посланикът на Франция Флоранс Робин бе извикана на разговор в МВнР"}
{"url": "http://www.focus-news.net/news/2019/11/04/2716225/afp-vietnamskite-vlasti-arestuvaha-osem-dushi-vav-vrazka-sas-smartta-na-39-dushi-v-kamion-vav-velikobritaniya.html", "text": "Виетнамските власти арестуваха още осем заподозрени във връзка със смъртта на 39 души, открити в камион във Великобритания, предава  AFP \r\nПолицията в централната провинция Нге Ан, откъдето са няколко от жертвите, „арестува осем заподозрени, участващи в мрежа за (контрабанда на хора) “, заяви директорът на местната полиция Нгуен Хуу Чау. \r\nДържавната агенция Vietnam News потвърди новината. Миналата седмица в централната част на страната бяха извършени два други ареста. \r\n \r\n Тереза Герова", "date": "2019.11.04", "title": "AFP: Виетнамските власти арестуваха осем души във връзка със смъртта на 39 души в камион във Великобритания"}
{"url": "http://www.focus-news.net/news/2019/11/04/2716221/mestni-izbori-2019-v-selata-choba-i-borets-v-obshtina-brezovo-ima-izbran-kmet-na-vtori-tur-pri-100-obraboteni-protokoli.html", "text": "В селата Чоба и Борец в община Брезово има избран кмет на втори тур при 100% обработени протоколи, предаде репортер на  Радио „Фокус“ – Пловдив . В село Чоба жителите са гласували доверие на Йордан Михайлов от ПП „Воля“, който е подкрепен от 62.79 % от избирателите. В село Борец изборите спечели Иван Караджов от местна коалиция СДС-ВМРО-БЗНС. Той е получил 52.24 % подкрепа на балотажа на 3 ноември. \r\nТони МИХАЙЛОВ", "date": "2019.11.04", "title": "Местни избори 2019: В селата Чоба и Борец в община Брезово има избран кмет на втори тур при 100% обработени протоколи"}
{"url": "http://www.focus-news.net/news/2019/11/04/2716219/mestni-izbori-2019-v-selata-zhitnitsa-dolna-mahala-i-pesnopoy-v-obshtina-kaloyanovo-byaha-izbrani-kmetove-na-provedenite-balotazhi.html", "text": "Жителите на селата Житница, Долна махала и Песнопой в община Калояново избраха кметове на проведените балотажи на 3 ноември, предаде репортер на  Радио „Фокус“ – Пловдив . В селата Долна махала и Песнопой жителите са гласували доверие на кандидатите на ГЕРБ, съответно Михаил Георгиев (60.41 %) и Янка Чонова (49.36 %). В село Житница изборите за кмет печели Иван Бараков от местна коалиция СДС-БДЦ, подкрепен от 50.65 % от избирателите. \r\nТони МИХАЙЛОВ", "date": "2019.11.04", "title": "Местни избори 2019: В селата Житница, Долна махала и Песнопой в община Калояново бяха избрани кметове на проведените балотажи"}
{"url": "http://www.focus-news.net/news/2019/11/04/2716231/mazh-e-zadarzhan-za-nezakonno-pritezhanie-na-vzrivni-veshtestva-boepripasi-i-narkotitsi-v-selo-dabravite-v-oblast-pazardzhik.html", "text": "Мъж от беловското село Дъбравите е задържан заради незаконно притежание на взривни вещества и боеприпаси, както и на наркотици, съобщиха от  ОД МВР - Пазарджик . Снощи служители на РУ - Септември и участъка в Белово извършили претърсване в жилището на 40-годишен мъж от беловското село. Вътре органите на реда открили няколко стъклени бурканчета съдържащи суха листна маса от глави и съцветия. Последвал полеви наркотест, който реагирал положително на марихуана. Криминалистите се натъкнали още на газ-сигнален 9-милиметров пистолет, пневматична пушка с оптически прицел, 45 малокалибрени бойни патрони, 4 огнепроводни шнура с различна дължина, 78 капсули за ловни патрони. Намерени са още различни части и детайли от огнестрелни оръжия, 7 ловни патрона и един за нарезна карабина. Цялото количество наркотици, боеприпаси, оръжия и части за тях са иззети. Мъжът е задържан в ареста за срок от 24 часа, а спрямо него се водят бързи полицейски производства.", "date": "2019.11.04", "title": "Мъж е задържан за незаконно притежание на взривни вещества, боеприпаси и наркотици в село Дъбравите в област Пазарджик"}
{"url": "http://www.focus-news.net/news/2019/11/04/2716232/nastanyavat-za-lechenie-v-psihiatrichna-bolnitsa-vav-varna-mazha-napravil-opit-da-ubie-7-godishnoto-si-dete.html", "text": "Състав на Варненския окръжен съд уважи искането на Окръжната прокуратура да бъде настанен за лечение за срок от 30 дни в психиатричната болница в Ловеч обвиняемият за опита за убийство на седемгодишния си син Борислав И. Това съобщиха от пресцентъра на  Апелативна прокуратура-Варна . Както информира преди време пресслужбата на Апелативната прокуратура във Варна, 42-годишният мъж беше привлечен към наказателна отговорност за  престъпление по член 116, ал. 1, т. 3 във връзка с член 18, ал. 1 от НК, извършено на 23 октомври тази година. Тогава в дома си Борислав намушка  детето си, а себе си самонарани с ножа. Баща и син бяха настанени в две варненски болници за лечение. \r\nНа 30 октомври тази година пострадалото дете е изписано от болницата в добро общо състояние. Баща му е бил опериран на 24 октомври, след което е бил настанен в психиатричната клиника във Варна за продължаване на лечението му. Освидетелстването на Борислав показало, че вследствие на употребата на наркотици  той е с психични и поведенчески разстройства, а преди да извърши престъплението е бил включен в метадонова програма за лечение на зависимостта му към наркотиците. Окръжната прокуратура във Варна е поискала настаняването на обвиняемия в Специализираната психиатрична болница в Ловеч за срок от 30 дни, през които той да бъде изследван и с уточнена диагноза, тъй като заключенията на двама психиатри за състоянието му се разминават. 42-годишният мъж също е поискал да бъде лекуван. Определението на Варненския окръжен съд, с което е уважено искането на прокуратурата, подлежи на обжалване пред Апелативния съд.", "date": "2019.11.04", "title": "Настаняват за лечение в психиатрична болница във Варна мъжа, направил опит да убие 7-годишното си дете"}
{"url": "http://www.focus-news.net/news/2019/11/04/2716223/okrazhna-prokuratura-burgas-predade-na-sad-mazh-obvinen-v-pritezhanie-i-razprostranenie-na-konop-i-metamfetamin.html", "text": "Окръжна прокуратура – Бургас предаде на съд мъж, обвинен в притежание и разпространение на коноп и метамфетамин. Това съобщиха от пресцентъра на  Окръжната прокуратура . Живко П. е обвинен за това, че на 13 февруари 2019 г. в гр. Поморие при условията на продължавано престъпление и опасен рецидив, без надлежно разрешително държал с цел разпространение, високорискови наркотични вещества – коноп с общо тегло близо 482 грама (на стойност 2 891 лева) и метамфетамин на стойност 2.50 лв.. \r\nЖивко П. е задържан от полицейските служители по време на Специализирана полицейска операция, която е осъществена на 13 февруари 2019 г. Наркотичните вещества са открити на два адреса в град Поморие, които обвиняемият е обитавал.  \r\nОкръжен съд – Бургас е насрочил заседанието си за 5 ноември 2019", "date": "2019.11.04", "title": "Окръжна прокуратура – Бургас предаде на съд мъж, обвинен в притежание и разпространение на коноп и метамфетамин"}
{"url": "http://www.focus-news.net/news/2019/11/04/2716236/mestni-izbori-2019-kmetovete-na-rayonite-na-sofiya-sled-mestniya-vot-obzor.html", "text": "Ясни са резултатите и относно кои ще бъдат кметовете на районите в София при 100% обработени протоколи. ГЕРБ ще имат 11 кметове, „Демократична България - обединение\" (\"Да България\", ДСБ, Зелено движение) – 8, БСП 1 и двама независими. \r\n \r\n Ивайло Цеков  от ГЕРБ ще е кметът на  район „Искър“  с 43.16%. \r\n \r\n Ева Митова  от ГЕРБ ще е кметът на  район „Подуяне“  с 53.07%.  \r\n \r\n Даниела Райчева  от ГЕРБ ще е кметът на  район „Нови Искър“  с 55.97%.  \r\n \r\n Теодор Петков  от ГЕРБ ще е кмет на  район „Витоша“  с 50.47%.  \r\n \r\n Милко Младенов  от ГЕРБ е кметът на  район „Люлин“  с 49.51%. \r\n \r\n Тодор Кръстев  от ГЕРБ ще е кметът на  район „Сердика“  с 53.24%. \r\n \r\nНезависимият кандидат  Лилия Донкова  ще е кметът на  район „Кремиковци“  с 60.37%.  \r\n \r\n Савина Савова  от ГЕРБ ще е кметът на  район „Възраждане“  с 46.81%. \r\n \r\n Иван Чакъров  от ГЕРБ ще е кметът на  район „Красна поляна“  с - 47.47%. \r\n \r\n Димитър Димов  от ГЕРБ ще е кметът на  район „Надежда“  с - 51.63%. \r\n \r\n Иван Божилов  от ГЕРБ ще е кметът на  район „Илинден“  - 50.22%.  \r\n \r\n Младен Младенов  от ГЕРБ ще е кметът на  район „Връбница“  с 48.42%. \r\n \r\n Рангел Марков  от ГЕРБ ще е кметът на  Банкя  с 61.83% от гласовете и спечели изборите още на първи тур.  \r\n \r\n Константин Павлов  от „Демократична България - обединение\" (\"Да България\", ДСБ, Зелено движение) ще е кметът на  район „Лозенец“  - 56.85%.  \r\n \r\n Николай Александров  от „Демократична България - обединение\" (\"Да България\", ДСБ, Зелено движение) ще е кметът на  район „Оборище“  с 50.92%.  \r\n \r\n Ангел Стефанов  от „Демократична България - обединение\" (\"Да България\", ДСБ, Зелено движение) ще е кмет на  район „Овча купел“  с 55.62%. \r\n \r\n Росина Станиславова  от „Демократична България - обединение\" (\"Да България\", ДСБ, Зелено движение)  ще бъде кмет на  район „Красно село“  с 50.34%.  \r\n \r\n Георги Илиев  от „Демократична България - обединение\" (\"Да България\", ДСБ, Зелено движение)  ще е новият кмет на  район „Слатина“  с 51.62%  \r\n \r\n Димитър Божилов  от „Демократична България - обединение\" (\"Да България\", ДСБ, Зелено движение) е новият кмет на  район „Триадица“  с 54.10%.  \r\n \r\n Петко Горанов  от „Демократична България - обединение\" (\"Да България\", ДСБ, Зелено движение) ще е кмет на  район „Студентски“  с 40.24%. \r\n \r\n Трайчо Трайков  от „Демократична България - обединение\" (\"Да България\", ДСБ, Зелено движение) ще е кметът на  район „Средец“  с 54.21%.  \r\n \r\n Делян Георгиев  от БСП ще е кмет на  район „Изгрев“  с 51.32%.  \r\n \r\nНезависимият  Стефан Стефанов  ще е кмет на  район „Младост“  с 55.55%.  \r\n \r\nНезависимият  Николай Гюров  ще е кмет на  район „Панчарево“  с 62.57%.", "date": "2019.11.04", "title": "Местни избори 2019: Кметовете на районите на София след местния вот (ОБЗОР)"}
{"url": "http://www.focus-news.net/news/2019/11/04/2716229/glavniyat-prokuror-otpravi-signal-do-visshiya-sadeben-savet-i-spetsializiraniya-nakazatelen-sad-po-dosadebnoto-proizvodstvo-s-obvinyaem-nikolay-malinov.html", "text": "След сигнал от наблюдаващия прокурор от Специализираната прокуратура по досъдебното производство с обвиняем Николай Малинов, главният прокурор отправи сигнал до Инспектората към Висшия съдебен съвет и административния ръководител на Специализирания наказателен съд. Това съобщиха от пресцентъра на  Прокуратурата .", "date": "2019.11.04", "title": "Главният прокурор отправи сигнал до Висшия съдебен съвет и Специализирания наказателен съд по досъдебното производство с обвиняем Николай Малинов"}
{"url": "http://www.focus-news.net/news/2019/11/04/2716235/mestni-izbori-2019-v-12-obshtini-i-37-sela-na-teritoriyata-na-plovdivska-oblast-sa-izbrani-kmetove-na-vtori-tur-obzor.html", "text": "В 12 общини на територията на Пловдивска област са избрани кметове на втори тур на местните избори, който се проведе на 3 ноември. Битката за Пловдив бе спечелена от ГЕРБ в лицето на Здравко Димитров. Той събра 57.32% от гласовете на избирателите срещу неговият опонент в балотажа Славчо Атанасов от НФСБ – 38.10%. 3 747 пловдивчани посочиха, че не подкрепят никого. Изборният ден в областния град премина при ниска избирателна активност – едва 23.74% и получени около 12 незначителни сигнала за нарушения, които се оказаха несъществени. ГЕРБ спечели и балотажите в петте района в Пловдив. В „Северен“ за техния кандидат Стоян Алексиев гласуваха 63.57%, или 7867 души, в „Западен“ Димитър Колев от ГЕРБ получи 62.10 %, или 5707 избиратели, в „Централен“ Георги Стаменов от ГЕРБ е подкрепен от 54.93%, или 11 157 души, в „Източен“ Иван Стоянов от ГЕРБ има 60.84%, или 4 599 пловдивчани, а в „Южен“ за Костадин Язов от ГЕРБ гласуваха 47.77%, или 8 849 избиратели. \r\nПенка Ганева от ГЕРБ пое отново община Хисаря. Тя спечели балотажа за кмет на община с резултат от 50.79%. Тя управляваше общината преди един мандат и сега се завръща начело отново. \r\nАтанас Балкански от ГЕРБ спечели изборите в община Съединение с резултат от 54.32% и ще управлява общината за втори мандат. \r\nДосегашният кмет на Сопот Деян Дойнов от Местна коалиция „Воля-Земеделски съюз „Александър Стамболийски“ остава на поста си. На балотаж с него се яви кандидатът на ГЕРБ Георги Григоров. Дойнов е спечелил 58.45% от гласовете на избирателите в общината, а Григоров – 40.41%. Избирателната активност в Сопот бе 50.03%. При предишните избори Дойнов бе кандидатът на БСП за кмет, но общинската организация го изключи от редиците си. \r\nНиколай Митков от БСП спечели изборите за кмет на община Първомай с 55.65% от гласовете на избирателите в битката срещу настоящия и дългогодишен кмет на общината Ангел Папазов от Социалдемократическа партия, подкрепен от 41.62%. Изборният процес в общината премина при избирателна активност от 40.89%. \r\nВалентин Симеонов от ДПС ще бъде отново кмет на община Лъки. Той спечели 59.7% от гласовете на избирателите срещу опонента си Илия Данчев от Земеделски народен съюз – 37.81%. На този тур в община Лъки бе отчетена най-висока избирателна активност от цялата област – 60.99%. Валентин Симеонов е кмет на община Лъки от 2011 година и това ще лъде неговият трети мандат. \r\nМария Белчева от ГЕРБ остава кмет на община Куклен. На балотажа тя спечели 65.46% от гласовете на избирателите срещу опонента и от ДПС Тефика Реджебова, която е събрала 32.45%. Изборният ден приключи с 43.12% избирателна активност, а 2.09% от избирателите не подкрепиха никого. Мария Белчева ще управлява община Куклен за втори мандат. \r\nХристо Енков от ГЕРБ е новият кмет на община Брезово с 61.23% от гласовете на избирателите. 55.07% бе избирателната активност в общината, едва 1.59% от избирателите не са подкрепили никого. Христо Енков бе четири години успешен кмет на село Свежен, а при кандидатирането си за кмет на община Брезово обеща да я управлява по нов начин. \r\nГеорги Георгиев от Местна коалиция СДС-БДЦ печели изборите за кмет в община Калояново с 56.45% от гласовете, а неговият опонент – Ивайло Кръстев от ГЕРБ 42.14%. Георги Георгиев ще управлява Община Калояново втори мандат. \r\nПавел Михайлов от Местна коалиция „БСП за България“ печели изборите за кмет в община Родопи. Той е получил 51.64 % от гласовете на избирателите, а досегашният кмет – Пламен Спасов от ГЕРБ , бе подкрепен от 43.22 %. \r\nМария Витанова-Вълканова от ГЕРБ спечели изборите в община Перущица с подкрепата на 56.59% от избирателите, а досегашният кмет – Ради Минчев от „Демократична България – Обединение“ (ДА България, ДСБ, Зелено движение) получи 41.68% от гласовете. \r\nГЕРБ поема управлението на община Асеновград в лицето на Христо Грудев. Той спечели 54.91% от гласовете на избирателите срещу досегашния кмет от БСП д-р Емил Караиванов, който събра 42.65%. Близо 3000 гласа не достигнаха на досегашния кмет да се задържи на поста си. Той се бореше за трети кметски мандат. Изборният ден в Асеновградска община премина при избирателна активност от едва 36.2%. \r\nВ 37 села на територията на Пловдивска област също избраха кметове на втори тур. В 5 села в община Марица се проведоха балотажи. В село Костиево  надпреварата печели Георги Калоферов от Местна коалиция „ГЕРБ-Обединени земеделци“ със 70.35%. Жителите на село Труд преизбраха Красимир Минков от БСП, който получи подкрепата на 53.1% от избирателите. В селата Калековец, Скутаре и Манолско Конаре изборите за кмет на кметство печелят кандидатите на Местната коалиция „ГЕРБ-Обединени земеделци“, съответно Колю Миланов  (58.16%), Стоян Добрев (57.18%) и Иван Кузев (60.31%). \r\nЖителите на 5 села в община Първомай си избраха кметове на втори тур. В село Градина кандидатът на БСП Йордан Стоев печели 55.15% от вота на избирателите. В село Караджалово надпреварата за кмет на кметство спечели Мариана Колева от ГЕРБ с 58.17%.  В село Брягово кандидатът на БСП Атанас Кръстев бе подкрепен от 57.04% и ще управлява през следващите 4 години. В село Искра жителите гласуваха доверие на независимият кандидат Тодор Налбантов, който спечели изборите за кмет с 62.38 %. В село Виница за кмет бе избран кандидатът на ГЕРБ Георги Русев, който получи 58.21 % подкрепа. \r\nЯсни са кметовете и на 9 села в община Родопи след проведените балотажи. Окончателните данни на ЦИК сочат, че новият кмет на село Белащица е Костадин Николов от Местна коалиция „Движение ЗАЕДНО за промяна“ (ВОЛЯ,ССД,ДБГ,Кауза Пловдив) , който печели 52.69 %.  В селата Брестовица, Брестник, Устина и Храбрино жителите гласуваха доверие на кандидатите на ГЕРБ, съответно  Любен Радев (55.21%), Атанас Шопов (64.94%), Нели Бундева (58.55%) и Ангел Чобанов (62.88%). В село Златитрап изборите печели Анелия Уланова от Местна коалиция „Обединени земеделци“ (СДС, ВМРО–БНД) с 56.74%, в село Марково – Десислава Терзиева от Земеделски съюз „Ал. Стамболийски“ с 62.05 %, а в село Първенец – Ренета Плевнелиева от Местна коалиция „Обединени земеделци“ (СДС, ВМРО–БНД) с 52.41%.  Жителите на село Цалапица гласуваха доверие на Ивайло Данаилов от Местна коалиция „БСП за България“ (ПП АБВ, „БСП за България“), който получи 53.98% подкрепа. \r\nСелата Милево и Богданица в община Садово също имат избрани кметове след проведените балотажи на 3 ноември. Окончателните данни показват, че за кмет на село Милево е избрана Анелия Колева от БСП с 49.34 % от гласовете на избирателите. Александър Александров от Местна коалиция НФСБ (БЗНС,СДС) печели изборите в село Богданица с 67.81% подкрепа. \r\nТодор Белаков, издигнат от Местна коалиция „Обединен блок на труда български лейбъристи“ (ПП АБВ, ПП Воля), печели изборите за кмет на кметство Неделево в община Съединение. Той получи 50.85% от гласовете на избирателите. Неговият опонент – Иван Хаджийски, издигнат от инициативен комитет получи 47.44% подкрепа. Село Неделево бе единственото на територията на община Съединение, в което се проведе втори тур на местните избори. \r\nЖителите на 5 села в община Карлово също си избраха кметове на втори тур. Мария Таслакова от БСП спечели балотажа в село Бегунци с подкрепата на 54.96% от избирателите. В село Васил Левски жителите гласуваха доверие на Доньо Стоянов от ГЕРБ, който получи 56.24% от гласовете на втори тур на местните избори. Балотаж се проведе и в село Иганово. Новият кмет ще бъде Павел Павлов от ГЕРБ с подкрепата на 51.76% от жителите. В село Христо Даново кандидатът на ГЕРБ Севдалин Янков печели изборите с 61.73% от гласовете. В село Розино победата е за кандидатът на ДПС Али Кючук, който бе подкрепен от 52.24%. \r\nВиолета Петрова от Местна коалиция АБВ (НДСВ) печели изборите за кмет на кметство Белозем в община Раковски при 100% обработени протоколи. Тя получи подкрепата на 52.89% от избирателите. Втори остана досегашният кмет Иван Тачев от ГЕРБ, който е подкрепен от 46.61% от жителите на населеното място. За Петрова са гласували 850 души, а за Тачев – 749 от избирателите. 8 души за отбелязали „Не подкрепям никого“ в бюлетината.  Село Белозем бе единственото в община Раковски, в което се проведе балотаж за кмет на кметство. \r\nИ жителите на селата Житница, Долна махала и Песнопой в община Калояново си избраха кметове на проведените балотажи на 3 ноември. В селата Долна махала и Песнопой жителите са гласували доверие на кандидатите на ГЕРБ, съответно Михаил Георгиев (60.41%) и Янка Чонова (49.36%). В село Житница изборите за кмет печели Иван Бараков от Местна коалиция СДС-БДЦ, подкрепен от 50.65% от избирателите. \r\nВ селата Чоба и Борец в община Брезово има избран кмет на втори тур. В село Чоба жителите са гласували доверие на Йордан Михайлов от ПП „Воля“, който е подкрепен от 62.79 % от избирателите. В село Борец изборите спечели Иван Караджов от Местна коалиция СДС-ВМРО-БЗНС. Той е получил 52.24 % подкрепа на балотажа на 3 ноември. \r\nВ 4 села на територията на община Асеновград също има избрани кметове на втори тур. В село Златовръх изборите спечели Славка Голубятникова от ГЕРБ с 55.92% подкрепа. Кандидатът на БСП Георги Ваклушев е избраният да бъде кмет през следващите четири години в село Конуш. Той е получил 57.91 % от гласовете на избирателите. В село Нареченски бани кмет ще бъде Димитър Бакалски от Местна коалиция СДС-БСДП, подкрепен от 51.33 % от гласувалите. Досегашният кмет на Тополово Йордан Дичев ще управлява пореден мандат, след като получи 50.55% подкрепа на втория тур на местните избори в неделя. \r\nТони МИХАЙЛОВ", "date": "2019.11.04", "title": "Местни избори 2019: В 12 общини и 37 села на територията на Пловдивска област са избрани кметове на втори тур (ОБЗОР)"}
{"url": "http://www.focus-news.net/news/2019/11/04/2716240/novoizbraniyat-obshtinski-savet-v-treklyano-shte-provede-parvoto-si-zasedanie.html", "text": "Новоизбраният Общински съвет в Трекляно ще проведе първото си заседание. Това съобщиха за  Радио „Фокус” – Кюстендил  от Областна администрация – Кюстендил. На основание член 23, алинея 1 от Закона за местното самоуправление и местната администрация (ЗМСМА), областният управител свиква първото заседание от 15.00 часа. По време на първото заседание ще бъде положена клетва от новоизбрания кмет и съветниците. На същото заседание ще бъде избран и председател на новоизбрания Общински съвет.  \r\nВенцеслав ИЛЧЕВ", "date": "2019.11.04", "title": "Новоизбраният Общински съвет в Трекляно ще проведе първото си заседание"}
{"url": "http://www.focus-news.net/news/2019/11/04/2716237/tass-golyama-voenna-kolona-na-sasht-se-dvizhi-ot-severoiztochna-siriya-kam-granitsata-s-irak.html", "text": "Колона, състояща се от десетки единици американска военна техника, включително тежки камиони, се движи от Североизточна Сирия по посока към границата на Ирак, съобщава агенция SANA, предава  ТАСС . \r\nВ състава на колоната влизат също армейски SUV и военно-строителна техника, които се транспортират на специални платформи. Според сведенията тя се е насочила към контролно-пропускателния пункт Ел Уалид, разположен в северната част на сирийско-иракската граница. \r\nНа 13 октомври Министърът на отбраната на САЩ Марк Еспер заяви, че американците започват изтеглянето на около 1000 военнослужещи от Северна Сирия поради турската офанзива. На 16 октомври ръководените от САЩ сили на международната коалиция премахват напълно военната си база, разположена в района на Кобани (Айн ал-Араб), на 150 км от Алепо в северната част на Арабската република, а също така напускат градовете Ракка и Табка на североизток. На 21 октомври Ройтерс съобщи, че група американски войски са преминали сирийската граница и са се насочили към иракската провинция Дохук, част от Иракски Кюрдистан. В Багдад подчертаха, че става въпрос за транзит. На 27 октомври американският президент Доналд Тръмп потвърди, че военните ще се върнат от Ирак в родината си. \r\n \r\nПревод и редакция:", "date": "2019.11.04", "title": "ТАСС: Голяма военна колона на САЩ се движи от Североизточна Сирия към границата с Ирак"}
{"url": "http://www.focus-news.net/news/2019/11/04/2716239/mestni-izbori-2019-gerb-pecheli-chetirite-obshtini-i-po-golyamata-chast-ot-selata-v-oblast-sliven-obzor.html", "text": "ГЕРБ печели четирите общини в област Сливен на тези местни избори. На първи тур бяха избрани кметовете на Нова Загора и Котел Николай Грозев и Коста Каранашев. На балотажа тази неделя победиха Стефан Радев. Той ще е кмет на Сливен втори мандат. Атанас Атанасов победи в Твърдица. ГЕРБ печели и в избора за кметове на населените места. \r\nВ община Сливен се проведе балотаж в още седем населени места. В шест от тях - Сотиря, Калояново, Тополчане, Драгоданово, Самуилово и Крушаре бяха избрани кметове от ГЕРБ, а в село Бяла - от Местна коалиция БАСТА. \r\nВ община  Твърдишко, където имаше балотаж - в град Шивачево и село  Сборище, са били избрани кметове от ГЕРБ. \r\nВ община Котел в село Жеравна е избран кмет от \"БСП за България\", а в село Ябланово - от ДПС. \r\nВ  село Еленово, община Нова Загора,  за кмет е избран кандидатът на ГЕРБ. \r\nЛюдмила ЙОРГОВА", "date": "2019.11.04", "title": "Местни избори 2019: ГЕРБ печели четирите общини и по-голямата част от селата в област Сливен (ОБЗОР)"}
{"url": "http://www.focus-news.net/news/2019/11/04/2716207/mestni-izbori-2019-v-devet-naseleni-mesta-v-oblast-shumen-sa-izbrani-kmetove-na-kmetstva-na-vtori-tur.html", "text": "В девет населени места в област Шумен са избрани кметове на кметства на втори тур, показа проверка на  Радио \"Фокус\" - Шумен . В община Шумен в село Ивански печели Марин Дерменджиев от ДПС, получил 375 действителни гласа. В село Дибич ще бъде кмет Юлиян Андреев от ГЕРБ, получил 279 гласа, а в село Мадара - Неделчо Неделчев от „Воля“ с 352 гласа. В община Велики Преслав кмет на село Златар ще бъде Георги Недялков от Коалиция „Алтернативата на гражданите“, спечелил 214 действителни гласа. В село Буйновица, община Венец, печели Мустафа Мустафа от „БСП за България“ с 50.63% или 80 действителни гласа. В село Сушина, община Върбица кмет ще бъде Нутфи Мехмедов от ДПС от 118 гласа. В село Тодор Икономово, община Каолиново, поста печели Шинаси Исмаил от ДПС с 538 гласа. В община Каспичан кмет на село Марково ще бъде Веско Христов от ДПС с 213 гласа, а в село Златна нива - Ивайло Пенев, ИК - 150 гласа. \r\nИвелина ИВАНОВА", "date": "2019.11.04", "title": "Местни избори 2019: В девет населени места в област Шумен са избрани кметове на кметства на втори тур"}
{"url": "http://www.focus-news.net/news/2019/11/04/2716238/reuters-sotsialistite-vodyat-v-prouchvaniyata-predi-izborite-v-ispaniya.html", "text": "Испанските социалисти водят в проучванията на общественото мнение преди парламентарните избори в страната на 10 ноември, но ще загубят две кресла в сравнение с предишния вот през април и отново няма да имат мнозинство, показва последната анкета на 40Db за вестник El Pais, предава  Reuters . \r\nСпоред проучването, Социалистическата партия ще спечели 121 места, в сравнение със 123 през април и нито левите, нито десните партии ще могат да формират мнозинство. \r\nАнкетата показва още, че дясно-популистката партия „Вокс“ ще увеличи представянето си в сравнение с настоящия състав на парламента и ще има 46 депутати от сегашните 24. \r\nАнкетата на 40Db също показа, че консервативната Народна партия ще спечели 91 места, спрямо 66 през април, докато дясноцентристката „Сиудаданос“ (Гражданите) ще се срине до 14 места от предходните 57. \r\n \r\nПревод и редакция:", "date": "2019.11.04", "title": "Reuters: Социалистите водят в проучванията преди изборите в Испания"}
{"url": "http://www.focus-news.net/news/2019/11/04/2716242/tyaloto-na-30-godishen-mazh-e-otkrito-predi-paten-vazel-ribarsko-selishte-v-oblast-burgas.html", "text": "Тялото на 30-годишен мъж е открито преди пътен възел „Рибарско селище”. Това съобщиха от  ОДМВР - Бургас . Тялото е намерено тази сутрин непосредствено преди пътен възел „Рибарско селище”. Мъжът е на видима възраст около 30 години. Своевременно районът е отцепен от полицейски служители, като е извършен щателен оглед.  \r\nТялото на мъжа, чиято самоличност е в процес на изясняване, е откарано за аутопсия в отделение „Съдебна медицина” към УМБАЛ – Бургас за уточняване на причините за настъпилата смърт.  \r\nПо случая е образувано досъдебно производство.", "date": "2019.11.04", "title": "Тялото на 30-годишен мъж е открито преди пътен възел „Рибарско селище” в област Бургас"}
{"url": "http://www.focus-news.net/news/2019/11/04/2716247/pregled-na-mezhdunarodnite-novini-do-1300-chasa-agentsiya-fokus.html", "text": "Колона, състояща се от десетки единици американска военна техника, включително тежки камиони, се движи от Североизточна Сирия по посока към границата на Ирак, съобщава агенция SANA, предава  ТАСС . \r\nВ състава на колоната влизат също армейски SUV и военно-строителна техника, които се транспортират на специални платформи. Според сведенията тя се е насочила към контролно-пропускателния пункт Ел Уалид, разположен в северната част на сирийско-иракската граница. \r\nНа 13 октомври Министърът на отбраната на САЩ Марк Еспер заяви, че американците започват изтеглянето на около 1000 военнослужещи от Северна Сирия поради турската офанзива. На 16 октомври ръководените от САЩ сили на международната коалиция премахват напълно военната си база, разположена в района на Кобани (Айн ал-Араб), на 150 км от Алепо в северната част на Арабската република, а също така напускат градовете Ракка и Табка на североизток. На 21 октомври Ройтерс съобщи, че група американски войски са преминали сирийската граница и са се насочили към иракската провинция Дохук, част от Иракски Кюрдистан. В Багдад подчертаха, че става въпрос за транзит. На 27 октомври американският президент Доналд Тръмп потвърди, че военните ще се върнат от Ирак в родината си. \r\n*** \r\n \r\n Повече германски избиратели биха искали да видят Фридрих Мерц начело на Християндемократическия съюз (ХДС), отколкото настоящия лидер Анегрет Крамп-Каренбауер – протежето на канцлера Ангела Меркел, известна още като АКК, показва последната анкета, предава  Reuters . \r\nМерц, подкрепян от ветерана консерватор и бивш финансов министър Волфганг Шойбле, е популярен сред членовете на ХДС, които искат да придвижат икономическата и миграционната политика на партията вдясно. \r\nОколо 31% от анкетираните го предпочитат за лидер на фракцията и евентуален наследник на Меркел, след като тя се оттегли преди следващите избори през 2021 година, срещу 19% за АКК – показва проучване на агенция Emnid за неделното издание на вестник Bild. \r\nПреди една година АКК, която победи Мерц в изборите за лидер на ХДС миналия декемвир, имаше предимство над него с 33% срещу 28% в анкета на същата компания. \r\nСъс забавянето на икономиката обаче и като не успя да постигне желаното сработване, всичко върви на зле за ХДС, като миналата неделя партията загуби тежко от „Алтернатива за Германия“ на изборите в източната провинция Тюрингия. \r\nВ анкетата на Emnid 53% заявиха, че позицията на ХДС като основна национална партия е в опасност, оприличавайки перспективите си на гибелта на някога силната Германска социалдемократическа партия (ГСДП), младши партньор в коалицията на Меркел. \r\n Консерваторите записаха 27% национална подкрепа в седмичното проучване на Bild, ГСДП са с 16%, а „АзГ“ с 15%. \r\nМерц планира да представи плановете си в реч на конгреса на партията на ХДС в края на този месец в Лайпциг, съобщи говорителят му пред Frankfurter Allgemeine Sonntagszeitung. \r\nВ същия материал се цитират думите на АКК: „Всички приноси към дебата за бъдещето на страната и ХДС са много добре дошли“. \r\nЧленовете на младежката организация на ХДС натискат за това цялата партия да гласува на изборите за кандидат за канцлер, пише FAZ, като посочва обаче, че големите регионални клонове са против идеята решението да бъде предоставено на редовите членове. \r\n*** \r\n \r\n  Трима протестиращи са застреляни през нощта по време на демонстрация пред иранското консулство в иракския град Кербала, предава  AFP , като се позовава на местни медии. \r\nСилите за сигурност са употребили истински боеприпаси, за да разпръснат протестиращите, които се опитали да подпалят иранското консулство в града, поясниха кореспонденти на агенцията.  \r\nУчастниците в безредиците в Ирак обвиняват Техеран в подпомагане на правителство, което е силно корумпирано и неефективно. \r\n*** \r\n \r\n  Представители на движение „Самоопределение“ и Демократичната лига на Косово (ДЛК) ще проведат нови консултации в опит да хармонизират програмите за бъдещото управление на страната, съобщава електронното издание на прищинския ежедневник  Gazeta Express . \r\nТова ще бъде петата среща между работните групи, като след последната бе обявено, че до голяма степен двете партии са постигнали съгласие по въпросите на сигурността и върховенството на закона. Този път срещата ще се проведе в централата на ДЛК, отбелязват от редакцията. \r\nИзявлението на заместник-лидера на ДЛК Лютфи Хазири, че изборът на министър-председател трябва да премине през консултации в редиците на партията, предизвика реакции сред членовете на „Самоопределение“. По-рано представители на двете партии заявиха, че все още не са се договорили за разпределението на министерските постове, но лидерът на ДЛК Иса Мустафа подчерта в петък, че докато не бъдат удостоверени резултатите от изборите, партията продължава да държи на Вьоса Османи като кандидат за премиерския пост в Косово.  \r\n*** \r\n \r\n  В знак на демонстрация на нарастващото си военно присъствие в Източното Средиземноморие, миналата седмица Гърция започна учението „Медуза 9\" съвместно с армията на Египет южно от остров Крит и Пелопонес. Междувременно гръцките изтребители се подготвяха за участие в многонационалните маневри „Син флаг\", старт на който бе даден в неделя в Южен Израел, отбелязват от редакцията на атинския ежедневник  Kathimerini| . \r\n„Нещо повече, в петък, в един доста рядък ход, два гръцки изтребителя F-16 придружиха американски бомбардировач B-52 от район над Западна Гърция до Източен Кипър, където се разделиха“, отбелязва вестникът, като пояснява, че след това самолетът от ВВС на САЩ е продължил по посока на изток към Сирия, докато гръцките изтребители са се върнали в базата си в Суда на остров Крит. \r\nВ-52 бе излетял от база в Англия, където в предходните дни бяха вдигнати във въздуха и други бомбардировачи като част от американското учение Global Thunder. \r\nМеждувременно съвместното учение между Гърция и Египет, с участието на Кипър, ще продължи до 8 ноември. В него са включени наблюдатели от 15 страни, включително САЩ, Франция, Германия, Италия, Йордания, Южна Корея, Саудитска Арабия и други. \r\nГърция участва с три фрегати, две ракетни установки, подводница, десантен кораб, осем F-16, три вертолета Chinook, четири хеликоптера Apache и специални части. Египет се включва с хеликоптороносач, фрегата, подводница, шест F-16 и спецчасти. \r\n*** \r\n \r\n  Проучване на националния ежедневник  El Pais  показва, че Испанската социалистическа работническа партия (ИСРП) на премиера Педро Санчес води в проучванията на общественото мнение преди изборите на 10 ноември, събирайки подкрепата на 27,2% от гласоподавателите. На второ място е Народната партия с 21,1%, следвана от „Вокс“ с 12,8%, „Унидас Подемос“ с 12,7%), „Граждани“ с 9%. \r\nСпоред прогнозите, ПСРП ще бъде представена с около 116 депутати в следващия испански парламент, НП – с 94, „Вокс“ с 42, „Унидас Подамос“ с 36, а „Граждани“ с 19. За мнозинство и правото да номинира премиер са необходими 176 места в законодателния орган в Мадрид. Шанс за постигането на такова имат както десните партии (НП и „Вокс“), ако влязат в коалиция, така и левите (ИСРП, „Унидас Подемос“ и независими депутати). Реализирането на тези опции обаче засега изглеждат твърде съмнителни, коментират от редакцията.  \r\nОсновните политически сили в Испания започнаха своите предизборни кампании в условия на все по-голямо разединение. Гласуването ще се проведе на 10 ноември и ще бъде четвъртото в рамките на четири години, като статистическите данни на различни агенции показват, че нито една политическа сила в страната няма да получи мнозинство в парламента. \r\n*** \r\n \r\n В понеделник президентът на Сърбия Александър Вучич ще се срещне със специалния представител на САЩ за Западните Балкани Матю Палмър, съобщават от канцеларията на държавния глава, предава скопското електронно издание  iPortal . \r\nВ предишните дни представителят на Държавния департамент бе в Скопие и Прищина. \r\nВ Косово той разговаря с президента на страната Хашим Тачи за диалога за нормализация на отношенията между Белград и Прищина и нуждата от бързо формиране на институциите в Косово, съобщиха от кабинета на косовския президент. \r\nАмериканският дипломат се срещна в Прищина и с делегация от „Сръбска листа“, с която е разговарял за следизборната ситуация в Косово с фокус върху продължаването на диалога между Белград и Прищина. \r\n***", "date": "2019.11.04", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/11/04/2716241/tezhko-ostava-sastoyanieto-na-14-godishnoto-momiche-i-na27-godishniya-mazh-blasnati-ot-kola-na-avtobusna-spirka-vav-varna.html", "text": "Тежко остава състоянието на двама от пострадалите в тежката катастрофа на автобусна спирка във Варна тази сутрин. Едното от ранените 14-годишни момичета е с опасност за живота и в кома. То е с тежка черепно-мозъчна травма, травма на гръдния кош и на крайниците. Това съобщи д-р Валентин Власаков, началник на Отделението по анестезиология и интензивно лечение в МБАЛ „Св. Анна“, предаде репортер на  Радио „Фокус“ – Варна . Според Власаков засега е рано за прогнози относно промяна в състоянието на детето. По думите му, 27-годишният мъж, който също пострада при инцидента е настанен в реанимацията на болницата. Той е с два счупени крака и черепно-мозъчна травма. Без опасност за живота, в Клиниката по ортопедия е настанено другото 14-годишно дете, което също днес сутринта пострада в катастрофата. По думите му на този етап изследванията не предвещават опасност. Специалистът допълни, че младият мъж, който е настанен в болницата е контактен, помни какво се е случило. На този етап на него му предстоят операции на двата счупени крака. За детето, което е в кома засега не се предвижда извършването на хирургични интервенции. То ще остане в консервативно лечение. То има кръвоизлив в мозъка, но тежкото му състояние е в резултат на мозъчен оток. \r\nДиана СТОЕВА", "date": "2019.11.04", "title": "Тежко остава състоянието на 14-годишното момиче и на27-годишния мъж, блъснати от кола на автобусна спирка във Варна"}
{"url": "http://www.focus-news.net/news/2019/11/04/2716245/mestni-izbori-2019-trima-obshtinski-kmetove-i-11-na-kmetstva-byaha-izbrani-na-vtori-tur-v-oblast-smolyan-obzor.html", "text": "Трима общински кмета на Смолян, Чепеларе и Баните и 11 кметове на кметства бяха избрани на втори тур в област Смолян, при избирателна активност от близо 54%. Избирателната активност на втори тур е с около 10% по-ниска от тази на първи, когато беше 63,34%. От имащите право на глас 51 401 избиратели на втори тур в региона, са гласували 27 727 души. Най-ниска е избирателната активност в областния град Смолян – 47,76%, като на първи тур тя беше 57,07%, или над 10 % по-висока. В община Баните, активността беше най-висока 74,04 %.  \r\nТака след втори тур три общински центъра избраха своите кметове, като и тримата са от ГЕРБ. Николай Мелемов от ГЕРБ спечели трети мандат за кмет на Смолян с 56,73% от вота на избирателите при 100% обработени протоколи. За него са гласували 9113 жители на община Смолян от имащите право на глас 33 988 души. Опонентът на Мелемов, Стефан Сабрутев от „БСП за България“ получи 40,52 % от вота на избирателите, или 6509 гласа. 2,75%, или 441 избиратели от община Смолян са гласували с не подкрепям никой. На балотажа в община Смолян бе избран и кмет на село Виево. Кмет на селото за пореден мандат става досегашния кмет Венко Палчев от „БСП за България“. Той получи 56,93% от вата на избирателите, или 156 гласа. Опонентът му Николай Хаджийски от ДПС получи 42,70%, или 117 гласа. Само един жител на село Виево е гласувал с не подкрепям никого.  \r\nБоран Хаджиев от ГЕРБ е новият кмет на Чепеларе, който спечели 57,48% от вота на избирателите, при 100 % обработени протоколи. За Хаджиев са гласували 2195 жители на общината. Опонентът му, Анета Пашалиева от ДПС получи 39,85 % от подкрепата на своите съграждани, или 1522 гласа. На балотажа в община Чепеларе бе избран и кмет на село Забърдо. С едва 9 гласа разлика, жителите на селото преизбраха досегашния кмет Валентин Черпоков, който получи 50,92% от вота, или 193 гласа. За опонентът му Росица Каварджиева от ДПС гласуваха 48,55%, или 184 от жителите на родопското село.  \r\nОбщина Баните преизбра досегашния си кмет Милен Белчев от ГЕРБ с 63,10 %, при 100 % обработени протоколи. За Белчев са гласували 1727 души. За опонентът му Диана Фиданова от АБВ печели 36,17 % от вота на избирателите, или 990 гласа. В община Баните балотаж се проведе и в село Оряховец. Там на втория тур на изборите се яви само един кандидат Карамфил Шуменски от Местна коалиция Новото време (Движение за права и свободи, Земеделски съюз \"Александър Стамболийски\"), който получи 82,18 % от вота, или 272 гласа. Това е така, защото дни преди балотажа, опонентът му и досегашен кмет на селото Невен Белчев се отказа от явяване на втори тур.  \r\nСелата Беден, Брезе и Триград в община Девин избраха нови кметове на балотажа при 100% обработени протоколи. В село Беден кмет ще бъде Христина Христова, която спечели с 52,72%, или 124 гласа. Нейният опонент Николай Димов от ГЕРБ има 461,38%, или 109 гласа. В село Брезе новият кмет е Румен Билянов от Местна коалиция МИР (Демократична България-обединение, Политическа партия МИР), който получи 54,84%, или 136 гласа. За другия претендент за кметския пост в селото, Катя Панайотова от ГЕРБ гласуваха 43,55%, или 108 гласа. Новият кмет на село Триград е Емил Гогушев от Местна коалиция БСП за България (Движение за права и свободи, БСП за България), който спечели с 52,16%, или с 241 гласа. Досегашният кмет на селото Цветан Славков от ГЕРБ получи 46,97%, или 217 гласа.  \r\nАнтон Доспатлиев е кмет на село Змеица, а Касим Кехайов на Късак в община Доспат, при 100 % обработени протоколи. Доспатлиев от ГЕРБ печели балотажа в село Змеица с 68,66%, или 550 гласа. Опонентът му Валери Георгиев от ДПС е получил 30,46%, или 244 гласа. Седем са гласоподавателите, които са гласували с не подкрепям никого. В село Късак новият кмет е Касим Кехайов от ГЕРБ, който печели 58,78%, или 251 гласа. Другият кандидат Джамал Шалганов от ДПС има 41,22%, или 176гласа. В селото няма кандидати, които са гласували с не подкрепям никого.  \r\nРумен Биндев от ГЕРБ спечели изборите за кмет в село Старцево, община Златоград, при 100 % обработени протоколи. Това съобщиха от Общинска избирателна комисия – Златоград. Той печели 57,56 % от вота на избирателите, или 643 гласа. За опонентът му Младен Чаушев от „Демократична България – обединение“ (ДА България, ДСБ, Зелено движение) получи 41,45%, или 463 гласа. С не подкрепям никого са гласували 11 жители на  селото, или почти 1%.  \r\nСелата Чепинци и Сопотот в община Рудозем избраха своите кметове, при 100 % обработени протоколи. Това съобщиха от Общинска избирателна комисия – Рудозем. За кмет на село Чепинци е избран Мустафа Брахимбашев от Местна коалиция \"Земеделски народен съюз (БСП за България)\" с 50,70%, или 649 гласа. За опонентът му Хайри Брахимбашев от ДПС са гласували 6161 избиратели, или 48,13%. С неподкрепям никого са гласували 15 души, или малко над 1% от избирателите в селото.  \r\nНели ГЕРГЬОВСКА", "date": "2019.11.04", "title": "Местни избори, 2019: Трима общински кметове и 11 на кметства бяха избрани на втори тур в област Смолян (ОБЗОР)"}
{"url": "http://www.focus-news.net/news/2019/11/04/2716246/ria-novosti-kiparskata-tsarkva-ne-priznava-ptsu.html", "text": "Кипърският архиепископ Хризостом Втори заяви, че няма намерение да споменава „каквито и да е нови предстоятели“ и не е съгласен с Константинополския патриарх Вартоломей, както не е съгласен и с решението на Московския патриарх Кирил да прекрати споменаването в молитвите на архиепископа на Атина и цяла Гърция Йероним, след като той призна Епифаний Думенко за глава на „новата църква“ в Украйна, предава  РИА Новости . \r\nПатриарх Кирил в неделя прекрати споменаването в молитви на гръцкия архиепископ, след като Йероним официално призна разколническата църква в Украйна, макар че там действа и каноничната Украинска православна църква. \r\n„Считам позицията на Московския патриарх за неприемлива. Ние няма да прекратим споменаването на друг предстоятел, защото не сме съгласни с неговата позиция. Само ако някой стане еретик, ние ще прекратим общението с него. И аз знам, че нито вселенският патриарх, нито атинският архиепископ са еретици. Това, разбира се, не означава, че съм съгласен с тях“, заяви Хризостом след неделната литургия, цитиран от вестник „Филелефтерос“. \r\nАрхиепископът своя и на още няколко църковни глави да организират среща, за да се намери изход от ситуацията. \r\n„Нито вселенският иска да се среща с московския, нито московският иска да се среща с вселенския. Ето защо ние, като църква на Кипър, се придържаме към неутрална позиция, защото не сме съгласни с позицията и на двамата и не сме пристъпили към споменаване на никой нов предстоятел“, заяви кипърският архиепископ. \r\nЕлинската православна църква (ГПЦ) на 12 октомври на епископския събор призна правото на Константинополския патриарх да предоставя автокефалия в православния свят по своя преценка. Докладът на главата на ГПЦ архиепископ Йероним съдържа препоръка за признаване на „новата църква“ на Украйна. По-специално, там се отбелязва, че „украинската църква винаги е била в каноничната църковна юрисдикция на Вселенската патриаршия“, въпреки 300-годишното си официално признаване от Руската православна църква като цяло и че признаването на разколническата църква е обстоятелство, „особено полезно за Православната църква и ценно за укрепване на отношенията между църквите на Велика Русия и Украйна“. Резултатите от събора на църквата в Елада предизвикаха смесена реакция в самата ГПЦ. В гръцката църква има 81 митрополити, от които 69 са присъствали на събора, а само 33 са участвали в дискусията. \r\nВ края на 2018 г. по инициатива на украинските власти и Константинополската патриаршия е създадена така наречената Православна църква на Украйна (ПЦУ), образувана от сливането на други две разколнически структури. След като получи от патриарх Вартоломей томос за „автокефалия“, в действителност тя се оказа почти напълно зависима от Фенер. На 15 октомври 2018 г. Руската православна църква прекрати евхаристийното общение с Константинополската патриаршия. \r\n \r\nПревод и редакция:", "date": "2019.11.04", "title": "РИА Новости: Кипърската църква не признава ПЦУ"}
{"url": "http://www.focus-news.net/news/2019/11/04/2716251/41-godishen-mazh-e-zadarzhan-v-plovdiv-za-zaplaha-s-orazhie-na-sluzhitel-na-ohranitelna-firma.html", "text": "41-годишен мъж е задържан в Пловдив за заплаха с оръжие на служител на охранителна фирма. Това съобщиха от пресцентъра на  МВР . Мъжът е в ареста за грубо нарушение на обществения ред в областния град. Към 4.00 часа в събота екип на Пето РУ се е отзовал на сигнал за конфликт пред заведение за бързо хранене на ул. „Съединение“. Изяснено е, че клиент във видимо нетрезво състояние отправил обиди и закани към персонала. Агресия мъжът проявил и към служители на частна охранителна фирма, които заплашил с нож и огнестрелно оръжие и насъскал срещу тях куче от порода питбул. По време на случилото се няма пострадали. След като е неутрализиран, 41-годишният извършител е задържан в полицейския арест. Той е известен с множество криминални прояви, сред които и употреба на наркотици. При обиск и претърсване в жилището му са иззети нож и незаконно притежавани пистолет и пушка. Намерено е и бяло прахообразно вещество, чието количество и съдържание предстои да бъде анализирано. По разпореждане на дежурен районен прокурор срещу пловдивчанина е образувано досъдебно производство, постановена му е мярка „Задържане под стража“ за срок до 72 часа.", "date": "2019.11.04", "title": "41-годишен мъж е задържан в Пловдив за заплаха с оръжие на служител на охранителна фирма"}
{"url": "http://www.focus-news.net/news/2019/11/04/2716252/v-tsentralata-na-bchk-shte-se-provede-konferentsiya-na-tema-inovativni-resheniya-v-grizhite-za-vazrastni-hora.html", "text": "Използването на съвременните информационни и комуникационни технологии в сферата на здравеопазването и социалните услуги за възрастни хора, опитът на Норвегия и възможностите за въвеждане на услугите телеасистенция/телекеър в България ще бъдат представени по време на Национална конференция „Иновативни решения в грижите за възрастни хора”. Това съобщиха от пресцентъра на  БЧК . Събитието ще се проведе от 9.30 часа на 5 ноември 2019 г. в зала „Музейна” на централата на Българския червен кръст. \r\nПроектът „Иновативни модели за грижи в общността за хора с хронични заболявания и трайни увреждания“ се осъществява в рамките на Програма „Местно развитие, намаляване на бедността и подобрено включване на уязвимите групи” с подкрепата на Финансовия механизъм на Европейското икономическо пространство 2014-2021 и е на обща стойност 3 333 333 евро. \r\nКонференцията ще бъде открита от акад. Христо Григоров – председател на БЧК, Зорница Русинова – зам.-министър на труда и социалната политика, Цветана Герджикова – ръководител на програмния оператор към МОН, и Грете Одегард – Първи секретар в Посолството на Норвегия за Румъния и България. \r\nВ програмата на конференцията с презентации ще участват: ръководителят на проекта и зам.-генерален директор на БЧК д-р Надежда Тодоровска, националният консултант по кардиология проф. д-р Иво Петров, представители на АСП, АЗ, НАПОО, НЗОК, БЛС, БАПЗГ, СЗО-България, Световна банка, на целевите общини, Национална пациентска организация, Каритас-България, Норвежка асоциация на местните и регионални власти, Западен университет по приложни науки-Берген, представители на общини от западната част на Норвегия и др.", "date": "2019.11.04", "title": "В централата на БЧК ще се проведе конференция на тема „Иновативни решения в грижите за възрастни хора”"}
{"url": "http://www.focus-news.net/news/2019/11/04/2716249/mestni-izbori-2019-dosegashnite-kmetove-na-devette-obshtini-v-oblast-kyustendil-poluchiha-novi-mandati-obzor.html", "text": "Досегашните кметове на деветте общини в област Кюстендил получиха нови мандати. След втория тур на местните избори в общините на територията на област Кюстендил ситуацията с кметовете не се промени. Балотаж се проведе в Дупница, Сапарева баня, Кочериново, Бобов дол и Бобошево. Жителите в тези пет общини подкрепиха досегашните кметове. Методи Чимев от ГЕРБ печели нов мандат като кмет на Дупница. Той е събрал 49,21 % от гласовете, а неговият опонент – Първан Дангов от „БСП за България”, има 48,60 %. 111 гласа е разликата между двамата. Калин Гелев от ПП ГЕРБ е с нов кметски мандат в Община Сапарева баня. За него са гласували 2 482 души, което е 57,69 %. За неговия опонент на балотажа - Костадин Николов са гласували 1 746 души или 40,59 %. 74 души са упражнили правото си на глас, но не са подкрепили нито един от двамата кандидати. ГЕРБ има още един общински кмет в областта. Това е Иван Минков, който печели в Кочериново. За него са гласували 1 383 души или 53,09 % от упражнилите правото си на глас. За опонента на настоящия кмет – Станислав Горов от „БСП за България” са гласували 46.18%. Той е събрал одобрението на 1 203 гласоподаватели. Елза Величкова е избрана за кмет на община Бобов дол. Тя е от Партия на зелените. За нея са гласували 2 381 души, което е 56.10% от упражнилите правото си на глас. За нейния опонент на втори тур - Красимир Чаврагански от Местна коалиция Земеделски съюз \"Александър Стамболийски\", са гласували 1 795. Той е събрал одобрението на 42.30% от гласувалите. 68 души са отишли да гласуват, но без да подкрепят един от двамата кандидати. Крум Маринов от „БСП за България” печели кметските избори в Бобошево. За него са гласували 50.76%, а за неговия опонент – Стефан Тачев от Местна коалиция СДС, са гласували 47.88%. 25 души са гласували, без да подкрепят нито един от двамата кандидат-кметове. Така, след като на първи тур Петър Паунов спели нов мандат в Кюстендил, Димитър Стаменков в Невестино и Радко Петрунов в Трекляно, всички досегашни общински кметове получават доверието на хората в региона и за следващите четири години.  \r\nВенцеслав ИЛЧЕВ", "date": "2019.11.04", "title": "Местни избори 2019: Досегашните кметове на деветте общини в област Кюстендил получиха нови мандати (ОБЗОР)"}
{"url": "http://www.focus-news.net/news/2019/11/04/2716248/na-11-noemvri-shte-se-provede-parvata-sesiya-na-novoizbraniya-obshtinski-savet-v-sliven.html", "text": "На 11 ноември ще се проведе първата сесия на новоизбрания Общински съвет в Сливен, съобщи Стелли Стефанова - говорител на  ОИК-Сливен . На заседанието  ще встъпят в длъжност и новите кметове на населените места в общината. За кмет на общината на балотажа на 3 ноември бе избран досегашният кмет от ГЕРБ Стефан Радев с 64,75 % подкрепа. След проведените балотажи в седем от селата в общината стана ясно, че в шест от тях печелят кандидатите на ГЕРБ и на едно място представител на БАСТА. Според данните броят на недействителните бюлетини на балотажа 807,при гласували 33 410 избиратели. Стефанова съобщи, че проблем и забавяне при отчитането на изборните резултати е имало само в Драгоданово. Там на хората са подавани две бюлетини, а те са ги попълвали поставени една върху друга. Писаното върху едната се отразило и върху бюлетина под нея. От ОИК е била направена проверка. Оказало се, че недействителните бюлетини  са само четири. В изборния ден е имало само един сигнал за нарушения и то отново от Драгоданово за агитация, но не е посочено нито име, нито къде, нито какво се случва. Направена е била проверка и не е било установено нарушение. Отново на част от бюлетините е имало послания и обидни квалификации. Стефанова допълни, че те са обявени за недействителни.", "date": "2019.11.04", "title": "На 11 ноември ще се проведе първата сесия на новоизбрания Общински съвет в Сливен"}
{"url": "http://www.focus-news.net/news/2019/11/04/2716254/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата с Румъния на ГКПП „Дунав мост 2“ трафикът е интензивен на изход за леки и товарни автомобили. На границата със Сърбия, Северна Македония, Гърция трафикът е нормален на всички гранични контролно-пропускателни пунктове.", "date": "2019.11.04", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и „Лесово“"}
{"url": "http://www.focus-news.net/news/2019/11/04/2716255/sport-viktoriya-tomova-otnovo-e-parva-raketa-na-balgariya.html", "text": "Виктория Томова се изкачи с пет позиции в световната  ранглиста до номер 159 и отново е първа ракета на България. Изабелла Шиникова заема 164-та позиция, докато Елица Костова бележи прогрес с шест позиции и вече е 193-та в света. \r\nЗа водещите състезателки сезонът приключи и на върха вече класирането е окончателно. Ашли Барти спечели титлата в Шънджън и си гарантира водачеството в ранглистата, а Симона Халеп изпревари Бианка Андрееску и вече е четвърта в света. \r\nЕлина Свитолина се придвижи до шестото място, а Кики Бартенс изпревари Серина Уилямс и зае девета позиция.", "date": "2019.11.04", "title": "Спорт: Виктория Томова отново е първа ракета на България"}
{"url": "http://www.focus-news.net/news/2019/11/04/2716256/mvr-chetirima-sa-postradalite-pri-patniya-intsident-vav-varna.html", "text": "Четирима са пострадалите при пътния инцидент тази сутрин във Варна. Това съобщиха от пресцентъра на  МВР . Около 7.40 часа, на автобусна спирка „Тракия\" на бул. „Владислав Варненчик\" е възникнал инцидент, при който 21-годишният водач на лека кола \"Фолксваген\" по време на движение изгубил контрол над автомобила, качил се на тротоара и блъснал четирима души, които по това време били на спирката. По първоначални данни сред пострадалите са и две 14-годишни момичета, едното от които - със сериозни наранявания. Те незабавно са отведени в болнично заведение. На място е извършен оглед, продължават действията по изясняване на причините, довели до произшествието.", "date": "2019.11.04", "title": "МВР: Четирима са пострадалите при пътния инцидент във Варна"}
{"url": "http://www.focus-news.net/news/2019/11/04/2716260/trima-dushi-sa-postradali-pri-katastrofa-na-vhoda-na-vakantsionno-selishte-predi-sozopol.html", "text": "Трима души са пострадали при катастрофа на входа на ваканционно селище преди Созопол. Това съобщиха от  ОДМВР - Бургас . Инцидентът е станал около 12.01 часа на пътя между къмпинг „Златна рибка” и централния вход на ваканционно селище „Санта Марина” преди Созопол. Катастрофата е между лек автомобил, управляван от 54-годишен мъж от Созопол, движещ се в посока града, и лек автомобил с бургаска регистрация, движещ се в обратна посока.  \r\nНанесени са материални щети – в дясната половина на единия лек автомобил и в лявата – на другия автомобил. В УМБАЛ – Бургас са откарани водачът на единия лек автомобил и придвижващите се с другия двама мъже. И тримата пострадали са били контактни, но към момента няма повече данни за здравословното им състояние.  \r\nПоради извършвания на място оглед пътната отсечка е затворена за движение, като трафикът от и за Созопол се пренасочва по стария път, преминаващ покрай задния вход за „Санта Марина”, гробищния парк на Созопол и магазин „Лидл”. \r\nПричините за пътния инцидент са в процес на изясняване. \r\nМария КУРТЕВА", "date": "2019.11.04", "title": "Трима души са пострадали при катастрофа на входа на ваканционно селище преди Созопол"}
{"url": "http://www.focus-news.net/news/2019/11/04/2716257/", "text": "Нормално се осъществява преминаването през ГКПП „Златоград“ към 13:00 часа. Това съобщиха за   Радио „Фокус“ – Смолян  от ГД „Гранична полиция“. Без проблеми и забавяния се преминава и през граничните пунктове с Гърция „Маказа“ и „Капитан Петко войвода“. \r\nНели ГЕРГЬОВСКА", "date": "2019.11.04", "title": "Нормално се осъществява преминаването през ГКПП „Златоград“"}
{"url": "http://www.focus-news.net/news/2019/11/04/2716262/rayonnata-prokuratura-vav-varna-predade-na-sad-student-i-bezraboten-za-telefonni-izmami-za-nad-30-000-leva.html", "text": "21-годишният студент Стефан Ст. и 20-годишният Даниел С. са предадени на съд от Районната прокуратура във Варна за извършени телефонни измами. Това съобщават от  пресцентъра на Апелативната прокуратура  в града. Общата сума на измамите на двамата подсъдими надхвърля сумата от 30 000 лева. За престъпление по член 209, ал. 1 от НК, в съучастие с неустановени по делото лица, Стефан успял да набави за себе си и другиго сумата от 9752 лева, като поддържал в заблуждение в жена от Варна, че съдейства на полицейски екип срещу телефонни измамници. Студентът бил нает от непознат ромски амбулантен търговец на парфюми във Велико Търново да работи като куриер за събиране на пари и документи. Връзката с него била поддържана от мобилни телефони на румънски оператор. За работата си като муле на телефонните измамници той получавал пари. Добре разбирал, че участва в схемата на измамниците. Когато решил да се откаже и съобщил това на неизвестните си работодатели по телефона, получил заплахи. Последвал ултиматум, че ако прекрати дейността си като „куриер“, трябва да намери човек, който да го замести в измамите. За целта 21-годишният студент решил да препоръча свой безработен приятел. Обяснил задълженията му, както и опасностите да се участва в ало-мафията. Въпреки това 20-годишният Даниел С. се съгласил. Така в периода от 18 януари до 22 януари тази година Даниел участвал в три телефонни измами, като общата сума от тези престъпления е близо 25 000 лева. При последната измама 20-годишният Даниел взел парите на варненско семейства, които оставило непълнолетно им дете в ученическа раница под пейка в района на гробищния парк. Делото срещу двамата подсъдими ще бъде насрочено за разглеждане във Варненския районен съд.", "date": "2019.11.04", "title": "Районната прокуратура във Варна предаде на съд студент и безработен за телефонни измами за над 30 000 лева"}
{"url": "http://www.focus-news.net/news/2019/11/04/2716258/to-vima-gartsiya-kakvi-sa-sledvashtite-stapki-na-atina-sled-frenskoto-veto-za-severna-makedoniya-i-albaniyai.html", "text": "Атина планира конкретни стъпки с цел да потвърди новата роля, която се опитва да играе на Балканите и да предотврати развитие, особено в Северна Македония, което може да е в противоречие с гръцките интереси, пише електронното издание на вестник  To Vima . \r\nТекстът, озаглавен „Инициатива с двойна цел на Балканите – следващият ход на Атина към Заев и Рама след френското вето“, анализира позицията на Гърция и следващите стъпки, които южната ни съседка ще предприеме с оглед провала на определянето на дата за започване на преговори за членство в Европейския съюз с Македония и Албания.  \r\nОтбелязва се, че миналата седмица във външнополитическото ведомство в Атина е проведена среща на гръцкия външен министър Никос Дендиас с висши дипломати. Целта й е била „обмисляне на следващите стъпки от Атина, като се вземат предвид изявленията на Зоран Заев относно евентуално замразяване на част от Преспанското споразумение и по-специално разпоредби, свързани с отварянето на присъединителните глави\". \r\n„Общата оценка, която беше направена, е, че твърдата позиция на френския президент (Еманюел Макрон) убива програмата на Солунската среща от 2003 г., която беше един от основните моменти на гръцката дипломация\", пише изданието. Следователно гръцкото правителство трябва да намери начини за влияние както в Северна Македония, така в други страни от Западните Балкани, за да потвърди водещата роля на Атина в региона. \r\nВ статията се допълва, че в този контекст Атина обмисля начини за координиране на дейностите с други балкански страни-членки на ЕС - България, Хърватия и Словения. Гърция вече е предприела директни стъпки към Скопие и Тирана, включително „неформални телефонни контакти\" със Северна Македония, които ще се засилят в следващия период\" \r\nАвторът анализира и вътрешнополитическото развитие в Македония, подчертавайки, че гръцкото външно министерство следи събитията, а Атина е обезпокоена от „изявления, идващи от ВМРО-ДПМНЕ относно позицията на партията в случай на победа на изборите и последиците за двустранните отношения“.  Според To Vima посланието, което Гърция изпраща на македонския премиер Зоран Заев, е, че „приемането на националистическа реторика няма да му помогне да събере избиратели“. \r\n„Напротив, Атина изисква от Заев да настоява за сближаване с Европа и спазване на разпоредбите на Преспанското споразумение“, пише още To Vima. \r\n \r\n Тереза Герова", "date": "2019.11.04", "title": "To Vima (Гърция): Какви са следващите стъпки на Атина след френското вето за Северна Македония и Албания?"}
{"url": "http://www.focus-news.net/news/2019/11/04/2716263/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за община Петрич. Предаването ще започнем с рубриката „Духовност, просвета и култура“ в рамките на която ще Ви разкажем повече за ремонтите, които започнаха в Първо основно училище „Кочо Мавродиев“ и СУ „Св. Паисий Хилендарски“ в село Първомай. Веднага след това ще останем в село Първомай, за да ви представим повече информация, относно реконструкцията и рехабилитацията на улици, която започна. В изданието ще научите повече и за кабинета на ТЕЛК, който бе открит в Петрич, също и за новата клетка към Регионално депо за неопасни и инертни отпадъци Петрич, новият клуб на пенсионера, който започна работа в Петрич, реконструкцията на участък от пътя за античния град Хераклея Синтика, но и за изграждането на модерното кино в Петрич. \r\nТелефоните в студиото са 0885 303 373 и 073/ 88-55-81 или на е-майл: pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2019.11.04", "title": "Акценти в предаването „Петрич – древен и вековечен“ по Радио „Фокус“ - Пирин"}
{"url": "http://www.focus-news.net/news/2019/11/04/2716264/mestni-izbori-2019-yordanka-fandakova-izbrana-za-kmet-gotova-sam-s-reshitelnost-uverenost-i-naucheni-urotsi-da-prodalzha-da-rabotya-za-sofiya.html", "text": "Готова съм с решителност, увереност и научени уроци да продължа да работя за София. Това написа в профила си във  \"Фейсбук\"  избраната за кмет Йорданка Фандъкова. \"Благодаря на всички софиянци, които вчера упражниха правото си на глас. \r\nВсеки глас е глас за София, глас за развитие и глас за промяна!Това бяха трудни избори, в които решението на всеки е еднакво значимо и показа готовност за участие. Разумът победи гневът, но гневът има своите основания. И затова, съм готова с решителност, увереност и научени уроци да продължа да работя за София. Защото само съзиданието побеждава! Благодаря за доверието!\", написа още тя.", "date": "2019.11.04", "title": "Местни избори 2019: Йорданка Фандъкова, избрана за кмет: Готова съм с решителност, увереност и научени уроци да продължа да работя за София"}
{"url": "http://www.focus-news.net/news/2019/11/04/2716267/matyu-palmar-v-belgrad-es-tryabva-da-se-razshiri-v-zapadnite-balkani-imate-podkrepa-za-mini-shengen.html", "text": "Специалният представител на САЩ за Западните Балкани Матю Палмър е на посещение в Белград, където се срещна с президента на Сърбия Александър Вучич. Двамата обсъдиха бъдещето на Сърбия, отношенията с Косово и перспективите на целия регион. В тази връзка американският дипломат подчерта, че спирането на процеса на разширяване на Европейския съюз към Западните Балкани е историческа грешка и че тя трябва да бъде коригирана, съобщава електронното издание на скопския вестник  „Независен“ . \r\n„Америка иска Западните Балкани да имат европейска перспектива и ние ще работим, за да убедим всички в ЕС да променят позицията си\", увери Палмър, намеквайки за отлагането на преговорите за членство на Северна Македония и Албания. Палмър подкрепи идеята за „мини Шенген“ в региона, който икономически ще обедини допълнително държавите от Западните Балкани. \r\nВучич припомни, че възгледите на САЩ и Сърбия за Косово са различни, но благодари на Палмър, че е изслушал мнението на официален Белград. \r\n„Сърбия е готова на компромиси, но не е готова да унижава народа си. Благодарен съм за подкрепата на САЩ за инициативата за нови икономически връзки в Западните Балкани - свобода на движение на хора и капитали“, подчерта Вучич. \r\n \r\n Тереза Герова", "date": "2019.11.04", "title": "Матю Палмър в Белград: ЕС трябва да се разшири в Западните Балкани, имате подкрепа за „мини Шенген“"}
{"url": "http://www.focus-news.net/news/2019/11/04/2716233/sport-alegri-favorit-za-nov-nastavnik-na-bayern.html", "text": "Бившият треньор на Ювентус Масимилиано Алегри е спряган като фаворит за нов наставник на Байерн (Мюнхен), твърди “Билд”. Снощи баварците обявиха раздялата с досегашния си треньор Нико Ковач и спешно се нуждаят от негов заместник. Алегри е без работа от лятото насам, след като се раздели с Ювентус. В последните месеци името му бе спрягано за различни отбори, сред които Манчестър Юнайтед, Барселона, Тотнъм и др. Сега обаче пред 52-годишния специалист се появява нова възможност да се пробва в Бундеслигата начело на най-успешния отбор в Германия и това със сигурност ще го заинтригува.", "date": "2019.11.04", "title": "Спорт: Алегри фаворит за нов наставник на Байерн"}
{"url": "http://www.focus-news.net/news/2019/11/04/2716259/mestni-izbori-2019-administrativniyat-sad-vav-varna-obrazuva-4-novi-izborni-dela.html", "text": "Ден след балотажа на местния вот, в Административния съд във Варна са образувани 4 нови изборни дела. Това съобщават от  пресслужбата на съда . Те са свързани с жалби на кандидати, участвали на първи тур на изборите. Една от жалбите е подадена от Цветан Атанасов – кандидат за кмет на Община Варна. Тя е срещу Решение от 28-ми октомври, на Общинската избирателна комисия за обявяване на резултатите от първи тур за избор на кмет на Община Варна и допускане на балотаж. Втората жалба е подадена от Милен Маринов – кандидат за кмет от село Каменар. Тя е свързана с нарушения на част V, точка 2 от Методическите указания на ЦИК по прилагане на изборния кодекс от секционните избирателни комисии (СИК) в изборите за общински съветници и за кметове на 27-ми октомври. Следващият внесъл жалба в съда е Антон Апостолов – кандидат за общински съветник от листата на Местна коалиция Земеделски народен съюз. Тя е срещу Решение №286/28.10.2019 г. на ОИК – Варна, с което е определен реда на кандидатите с еднакъв брой референции с жребий. Жалбата изпратена в Административния съд във Варна от ЦИК. Зарина Бъчварова – кандидат за общински съветник от листата на ПП ГЕРБ – община Суворово, също е внесла жалба, но срещу Решение №85-МИ Суворово/28.10.2019 г. в частта му по точка 1,V  относно броя на заявените предпочитания на отделните кандидати от ПП ГЕРБ – Суворово и  и в частта му та т.1, VI относно на избраните общински съветници по партии, коалиции и местни коалиции и по-точно по отношение избраните общински съветници от  листата на ПП ГЕРБ – Суворово. По-рано днес стана ясно също, че съдът е определил жалбата на Ирина Делчева като недопустима и е прекратил производството по делото. Тя бе срещу решение №286/28.10.2019 г. на ОИК – гр. Варна, с което ОИК определя поредността на кандидати с еднакъв брой преференции в списък А от листата за общински съветници на местна коалиция Земеделски народен съюз.  Определението подлежи на обжалване от с частна жалба пред Върховния административен съд на Република България в 7-дневен срок от съобщаването му.", "date": "2019.11.04", "title": "Местни избори 2019: Административният съд във Варна образува 4 нови изборни дела"}
{"url": "http://www.focus-news.net/news/2019/11/04/2716250/tass-iran-pusna-v-eksploatatsiya-30-novi-tsentrofugi-za-obogatyavane-na-uran.html", "text": "Иран пусна 30 нови центрофуги за обогатяване на уран и значително увеличи производството му в своите предприятия. Това обяви ръководителят на Иранската организация за атомна енергия Али Акбар Салехи, предава  TACC . \r\nСъгласно думите му, Техеран „пусна 30 нови модерни центрофуги за обогатяване на уран\". Салехи добави, че производството в страната на ниско обогатен уран през последните два месеца се е увеличило 10 пъти. \r\n„Нямаше да предприемаме подобни стъпки, но погрешната политика на Вашингтон [към Техеран] ни принуди да направим това“, обясни Салехи. \r\n \r\n Тереза Герова", "date": "2019.11.04", "title": "ТАСС: Иран пусна в експлоатация 30 нови центрофуги за обогатяване на уран"}
{"url": "http://www.focus-news.net/news/2019/11/04/2716271/afp-proizvodstvoto-na-obogaten-uran-v-iran-dostigna-do-pet-kilograma-na-den.html", "text": "Производството на обогатен уран в Иран е достигнало до пет килограма на ден, повече от 10 пъти над нивото отпреди два месеца, когато страната се отказа от редица ангажименти по споразумението от  2015 г. за ядрената програма на Техеран, предава  AFP . \r\nИран също e разработил две нови усъвършенствани центрофуги, едната от които преминава през тестове. Съответното съобщи Али Акбар Салехи, ръководителят на Иранската организация за атомна енергия. \r\n \r\n Тереза Герова", "date": "2019.11.04", "title": "AFP: Производството на обогатен уран в Иран достигна до пет килограма на ден"}
{"url": "http://www.focus-news.net/news/2019/11/04/2716261/bild-vlastite-v-berlin-zabraniha-snimkite-s-uniformeni-na-chekpoynt-charli.html", "text": "Едва ли има турист, който посещава Берлин, без да се отбие на емблематичния „Чекпойнт Чарли“ – някогашен контролно-пропускателен пункт между източната и западната част на града, където да си направи снимка с облечените като американски войници актьори и да си купи сувенир за спомен. На всичко това обаче ще бъде сложен край – градските власти в Берлин забраниха таксуването за правенето на снимки с униформените, съобщава германският вестник  BILD . \r\nЗабраната бе издадена, след като полицаи са установиха, че туристите са били „малтретирани устно“, ако откажат да предложат „дарение“ за направената снимка.  \r\nТом Лузейт, който ръководи групата актьори Dance Factory, които изпълняват ролята на войници, заяви пред Bild, че е трябвало да „уволни шестима колеги\" заради внезапната забрана на градските власти. Той обаче увери, че „не се отказваме, искаме да се върнем там“. \r\nВ крайна сметка бизнесът е доходонесен, с печалби до 5000 евро на ден, отбелязва Bild. \r\nКПП „Чарли“ е една от най-напрегнатите точки в годините на Студената война. През октомври  1961 г.  американски и съветските танкове бяха на ръба на започване на обстрел. В годините след обединението на Германия през 1990 г. обаче той се превърна в своеобразен „Дисниленд“ на историята, в който продавачите предлагат на туристите реплики на шапки на червена армия и противогази, а хората, облечени в американски военни униформи, с радост позират за снимка с туристите – срещу такса, разбира се. \r\n \r\n Тереза Герова", "date": "2019.11.04", "title": "BILD: Властите в Берлин забраниха снимките с униформени на „Чекпойнт Чарли“"}
{"url": "http://www.focus-news.net/news/2019/11/04/2716273/nezakonno-orazhie-i-boepripasi-sa-izzeti-pri-proverka-v-ofis-na-firma-v-rakitovo.html", "text": "Незаконно оръжие и боеприпаси са иззети при проверка в офис на фирма в Ракитово. Това съобщиха от пресцентъра на  МВР . На 2 ноември т.г. полуцаи от РУ - Ракитово предприели проверка на адреса и установили, че управителят - 42-годишен от Ракитово, съхранявал боен пистолет „Макаров“ със заличен фабричен номер и 24 патрона за него. Оръжието и боеприпасите са иззети, а притежателят им - задържан за едно денонощие. По случая е образувано бързо производство.", "date": "2019.11.04", "title": "Незаконно оръжие и боеприпаси са иззети при проверка в офис на фирма в Ракитово"}
{"url": "http://www.focus-news.net/news/2019/11/04/2716234/glavred-ukrayna-koloniya-na-sasht-li-e-ukraynai.html", "text": "„Държава“, която не е способна да се управлява съвременно, неизбежно губи част от суверенитета си, пише украинското издание  „Главред“  в материал, представен без редакторска намеса. \r\nЕто основните признаци на колониалната зависимост: \r\n1.\tВъншната политика се контролира изцяло от чужденците. \r\nОтговор: Трябва да признаем, че този признак присъства в отношенията между Украйна и Америка \r\n2.\tПолитическа несамостоятелност на колонията. \r\nОтговор: Ако предположим, че САЩ спрат да се намесват в делата на Украйна, то олигархическите кланове незабaвно ще разпокъсат страната. Така че тази точки също присъства: Украйна не е политически самостоятелна. \r\n3.\tУтвърждаването на ключовите длъжности само с разрешението на метрополията. \r\nОтговор: 100% съответства на действителността. Премиерът, Главният прокурор, Националната банка, министърът на финансите, Службата за сигурност и т.н. се съгласуват със САЩ. \r\n4.\tГеографска обособеност на колонията и нейната отдалеченост от метрополията \r\nОтговор: Налично. \r\n5.\tСтруктурата на износа на колонията е предимно суровинна в полза на метрополията. \r\nОтговор: Ако говорим за САЩ, то не. А ако говорим за Запада, като цяло, то – да. \r\n6.\tНалагане на заробващи икономически договори от страна на метрополията. \r\nОтговор: Безусловно има налагане от страна на САЩ, но едва ли тези договори могат да бъдат наречени заробващи. \r\n7.\tПринуждаване на колонията да внася от метрополията. \r\nОтговор: Присъства, но не в критична степен. \r\n8.\tКонтрол на финансовата система на колонията от страна на метрополията. \r\nОтговор: Пълен контрол над финансовата система на Украйна от страна на САЩ чрез МВФ \r\n9.\tПравният статут на аборигените винаги е по-нисък от статута на представителите на метрополията. \r\nОтговор: 100% факт. В Украйна гражданите на САЩ не могат да бъдат пипнати дори с пръст. \r\n10.\tНасаждане на чужда култура, религия и език на аборигените. \r\nОтговор: Вярно е само по отношение на културата. Но това насаждане се прави само чрез мека сила. \r\n11.\tВключване на колонията в съюз с метрополията, участие на аборигените във военни конфликти на страната на метрополията. \r\nОтговор: 100-процентов факт. \r\n12.\tИзкупуване на селскостопанската земя на колонията от представители на метрополията. \r\nОтговор: 100-процентов факт. \r\nТака че, дали вече Украйна е колония на САЩ, или не, решавайте сами. \r\nМоята гледна точка е, че ние не сме колония на САЩ в класическия смисъл, но сме страна, загубила значителна част от своя суверенитет и попаднала в силна зависимост от САЩ не по тяхна зла воля, а заради нашата неспособност да се самоорганизираме и да провеждаме съвременно държавно управление. \r\nМоята прогноза за близките 10-15 години: \r\n•\tУкрайна се превръща в класически суровинен придатък на Запада, в саблоразвита, бедна, аграрна страна, в която, както в Африка, 60-70% от земята ще бъде изкупена от чужденци; \r\n•\tОсновните инвестиции в Украйна ще бъдат само в селското стопанство. БВП на глава от населението няма да премине 8-9 хиляди долара; \r\n•\tАграрният характер на страната няма да може да изхрани повече от 20-25 милиона души население. Затова 10-12 милиона ще работят зад граница. Средното ниво на пенсиите няма да превишава 70-80 долара. \r\nИзложих т.нар. умерено-оптимистичен сценарий, който подразбира, че ще успеем да избегнем голяма война с Русия. Никой не е виновен за всичко, което се случва, освен самите нас. \r\n \r\nПревод и редакция:", "date": "2019.11.04", "title": "„Главред“ (Украйна): Колония на САЩ ли е Украйна?"}
{"url": "http://www.focus-news.net/news/2019/11/04/2716269/mestni-izbori-2019-korneliya-ninova-bsp-izpanihme-zadachata-koyato-si-postavihme-veroyatno-v-shumen-shte-poiskame-broene-na-byuletinite-i-kasirane-na-vota-eventualno.html", "text": "Изпънихме задачата, която си поставихме - вероятно в Шумен ще поискаме броене на бюлетините и касиране на вота евентуално. Това каза лидерът на БСП Корнелия Нинова по време на пресконференция, предаде репортер на  Агенция \"Фокус\" . Нинова посочи, че БСП е изпълнила задачата, която си е поставила - да удвои кметовете и да увеличи общинските си съветници. \"Ние се върнахме в местната власт още на първи тур\", каза Нинова и отчете, че БСП на втория затвърдила позициите си на балотажите. \"На първи тур 35 общини, на втори тур - печелим 26 балотажа. Общо 61 кмета, от които 4-те области\", заяви Нинова. \"В Шумен разликата ни е само 77 гласа\", каза още Нинова. Тя посочи, че в Шумен вероятно БСП ще иска броене на бюлетините и касиране на вота евентуално.  \r\n\"В София печелим два района - \"Изгрев\" и \"Младост\", подчерта още лидерът на БСП.  \r\nДеница КИТАНОВА", "date": "2019.11.04", "title": "Местни избори 2019: Корнелия Нинова, БСП: Изпънихме задачата, която си поставихме - вероятно в Шумен ще поискаме броене на бюлетините и касиране на вота евентуално"}
{"url": "http://www.focus-news.net/news/2019/11/04/2716274/sport-sportniyat-arbitrazhen-sad-v-lozana-shte-zasedava-na-20-noemvri-po-zhalbata-na-chelsi.html", "text": "Спортният арбитражен съд в Лозана (КАС) ще заседава на 20 ноември по жалбата на Челси за наложеното наказание за трансфери заради нарушаване на правилата при привличане на млади играчи от чужбина. На клуба бе наложена и глоба в размер на 600 000 швейцарски франка. Челси обжалва решението на ФИФА по-рано през годината, но от Спортния арбитражен съд не се ангажираха с конкретни срокове за разглеждането й.  \r\nМеждународната футболна централа обяви през февруари, че клубът от Западен Лондон е получил забрана за привличане на нови играчи в следващите два трансферни прозореца до края на януари 2020 година, с изключение на женския отбор и този по футзал.", "date": "2019.11.04", "title": "Спорт: Спортният арбитражен съд в Лозана ще заседава на 20 ноември по жалбата на Челси"}
{"url": "http://www.focus-news.net/news/2019/11/04/2716272/mestni-izbori-2019-korneliya-ninova-bsp-namiram-prezidentskata-sreshta-za-izborite-za-zakasnyala-no-krayno-neobhodima.html", "text": "Намирам  президентската среща за изборите за закъсняла, но крайно необходима. Това каза лидерът на БСП Корнелия Нинова по време на пресконференция във връзка с инициираната от президента Румен Радев среща за пропуските в изборното законодателство, предаде репортер на  Агенция \"Фокус\" .\"Ще участваме с много конкретни предложения, които сме внасяли в парламента като парламентарна група\", каза Нинова. На въпрос как ще коментира исканата й оставка като лидер на БСП от страна на Борислав Гуцанов, Корнелия Нинова отговори: \"Що се отнася до Борислав Гуцанов и искането на оставката ми - изглежда в най-тежки ситуации ще се намерят с чувство за хумор\".  \r\nПопитана дали съжалява, че БСП е издигнала кандидатурата на Манолова за кмет на София и дали се притеснява от това, че тя може да направи партия, лидерът на БСП отговори: \"Не съжалявам, че издигнахме кандидатурата на Мая Манолова. Резултатите показват, че тя олицетворява промяната в София. Ако направи нова партия, това е нейн избор, нека да го направи. На добър път. Не се притеснявам, че това ще е проблем за БСП\".  \r\nДеница КИТАНОВА", "date": "2019.11.04", "title": "Местни избори 2019: Корнелия Нинова, БСП: Намирам президентската среща за изборите за закъсняла, но крайно необходима"}
{"url": "http://www.focus-news.net/news/2019/11/04/2716275/mestni-izbori-2019-stanislav-vladimirov-izbran-za-kmet-na-obshtina-pernik-upravlenieto-mi-shte-bade-nasocheno-kam-podobryavane-na-stopanskata-i-ikonomicheskata-sreda-v-obshtinata.html", "text": "Управлението на Община Перник  ще бъде насочено към подобряване на стопанската и икономическата среда на територията на общината. Това каза в интервю за дневния информационен блок  „Добър ден“  на  Радио „Фокус“  новоизбраният кмет на Община Перник от \"БСП за България\" Станислав Владимиров. Той коментира, че победата е постигната благодарение на добре подредена и позитивна кампания. Екипът на новия кмет ще бъде представен на обществеността до няколко дни, уточни Владимиров. \r\n„Тази енергия, тази нагласа за промяна и същевременно очакванията, които има към мен – това е огромна отговорност. Най-важното нещо е структуриране на един силен и експертен екип, одит на сегашното състояние, за да видим на какво стъпваме, и много бързи мерки за подобряване на стопанската и икономическа дейност на територията на общината. Знаете, че близостта до София ние не я използваме по най-добрия начин, за разлика от много общини като Божурище и Елин Пелин, които създадоха добри бизнес зони. Това доведе големи инвеститори, което означава повече приходи, повече проблеми, които те решават. Аз съм икономист, цялото ми управление ще бъде насочено към подобряване на стопанската и икономическата среда на територията на община Перник“, заяви новоизбраният кмет. \r\nСтанислав Владимиров допълни, че хората искат повече прозрачност, откритост и честност в управлението, както и по-бързи действия в различни посоки. БСП печели изборите и в Батановци, както и в няколко кметства в областта, каза още новият кмет. Той очаква, че с новия общински съвет ще работят заедно за развитието на Перник.  \r\nРосица АНГЕЛОВА", "date": "2019.11.04", "title": "Местни избори 2019: Станислав Владимиров, избран за кмет на Община Перник: Управлението ми ще бъде насочено към подобряване на стопанската и икономическата среда в общината"}
{"url": "http://www.focus-news.net/news/2019/11/04/2716277/ministarat-na-kulturata-boil-banov-shte-otlichi-s-pochetni-nagradi-i-znatsi-deytsi-i-institutsii-po-povod-1-noemvri-denya-na-narodnite-buditeli.html", "text": "Министърът на културата Боил Банов ще отличи с почетни награди и знаци на Министерството на културата 41 дейци и институции по повод 1 ноември – Деня на народните будители. Това съобщиха от пресцентъра на  Министерството на културата .  \r\nЦеремонията по награждаването ще се състои на 5 ноември /вторник/ в галерия „Средец” на Министерството на културата от 11.00 часа. \r\nНа отличените съвременни будители ще бъдат връчени награда на Министерството на културата „Златен век“, почетен знак „Печат на Цар Симеон Велики“ и грамоти за принос към развитието и популяризирането на българската култура.", "date": "2019.11.04", "title": "Министърът на културата Боил Банов ще отличи с почетни награди и знаци дейци и институции по повод 1 ноември – Деня на народните будители"}
{"url": "http://www.focus-news.net/news/2019/11/04/2716265/bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“ на българо-турската граница. Това съобщи за  Радио „Фокус“ – Бургас  дежурният на пункта. Към момента няма образували се колони от автомобили. Преминаването се осъществява без забавяне.", "date": "2019.11.04", "title": "Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/11/04/2716266/mestni-izbori-2019-ot-chetirite-obshtini-v-oblast-montana-v-koito-imashe-balotazh-gerb-pecheli-dve-obshtini-a-bsp-i-pp-balgarska-nova-demokratsiya-po-edna.html", "text": "От четирите общини в област Монтана, в които имаше балотаж, ГЕРБ печели в две общини, БСП – в една и ПП „Българска нова демокрация\" – в една. Това съобщиха за  Радио „Фокус“ – Видин  от общинските избирателни комисии. Нов кмет ще има Берковица и това е кандидатът на ГЕРБ Димитранка Каменова, която печели 64,74% от гласовете на избирателите. Досегашният кмет Милчо Доцов, кандидат на местна коалиция „Обединена социалдемокрация\", е с 32,4% подкрепа. В община Вършец ГЕРБ отново взима кметското място. Иван Лазаров, досегашният кмет е с 53,88% срещу Латинка Симова от „БСП за България\" с 44,81%. БСП запазва община Медковец. Досегашният кмет Венцислав Куткудейски от „БСП за България\" печели с 49,85% срещу Евгени Антонов от „Движение 21\" с 48,84%. В община Бойчиновци досегашният кмет Светлин Сретениев, който управляваше два мандата като кандидат на ГЕРБ, сега отново печели изборите, но вече като кандидат на „Българска нова демокрация\". Той спечели изборите с минимална преднина от 45 гласа взимайки 49,95% срещу Мария Димитрова от ГЕРБ с 49,12%.  \r\nАнна ЛОЗАНОВА", "date": "2019.11.04", "title": "Местни избори 2019: От четирите общини в област Монтана, в които имаше балотаж, ГЕРБ печели две общини, а БСП и ПП „Българска нова демокрация“ по една"}
{"url": "http://www.focus-news.net/news/2019/11/04/2716281/sastezatelkite-ot-sporten-klub-za-slyapo-gluhi-avgusta-stara-zagora-specheliha-dva-medala-na-svetovnoto-po-kanadska-borba.html", "text": "Състезателките от Спортен клуб за сляпо-глухи „Августа Стара Загора“ се завърнаха с два медала и добри класирания от Двадесет и второто световно първенство по канадска борба за хора с увреждания, което се проведе в румънския град Констанца. Това съобщиха от пресцентъра на  Община Стара Загора . В надпреварата участваха състезатели от 30 държави.  \r\nСъстезателките се представиха много добре. В категория жени с увреден слух 70 кг+ Тилка Кайрякова стана вицесветовен шампион на дясна ръка. За нея това е първо участие на Световно първенство, след като на Европейското първенство в Лутраки, Гърция през май т. г. стана шампионка на лява и дясна ръка. \r\nВ категория жени до 60 кг с увредено зрение Ангелина Кръстева спечели бронзово отличие на дясна ръка. \r\nВ категория жени - ветерани до 70 кг Донка Йовчева се класира седма на дясна ръка. \r\nСъстезателите от клуба вече започват да се готвят за следващите състезания през 2020 г. – Европейско първенство в Унгария и Световно първенство в Грузия. \r\nТе изразяват и своята огромна благодарност за подкрепата, оказана им от кмета Живко Тодоров и Община Стара Загора.", "date": "2019.11.04", "title": "Състезателките от Спортен клуб за сляпо-глухи „Августа Стара Загора“ спечелиха два медала на световното по канадска борба"}
{"url": "http://www.focus-news.net/news/2019/11/04/2716279/okrazhna-prokuratura-veliki-tarnovo-predade-na-sad-dvama-izvarshiteli-na-ubiystvo-v-gorna-oryahovitsa.html", "text": "Окръжна прокуратура – Велики Търново внесе в съда обвинителен акт срещу двама мъже за извършено убийство на скитник. Това съобщиха от пресцентъра на  Апелативна прокуратура - Велико Търново . Обвинението срещу двамата с инициали А.Х. и Д. Д. е за това, че за времето от 26 април 2019 г. до 30 април 2019 г. в гр. Горна Оряховица в необитаема сграда на ул. „Отец Паисий Хилендарски” в съучастие умишлено убили лице с инициали Д. Й. от гр. Левски. Престъплението е извършено чрез нанасяне на множество удари с юмруци и ритници в областта на главата и тялото на пострадалия, с което му причинили несъвместима с живота открита черепно-мозъчна травма. Убийството е извършено по особено мъчителен начин за убития и с особена жестокост, изразяваща се в причиняването на множество травми в областта на гръдния кош, корема и крайниците, при което последният е изпитвал мъчителна болка. \r\nОбвиняемите били приятели и водели скитнически начин на живот, като обитавали изоставена сграда в гр. Г. Оряховица, където от началото на 2019 г. живеел и пострадалият Д. Й. В началото на април 2019 г. обвиняемият А. Х. решил да вземе от Д. Й. мобилния му телефон под предлог да го ползва и после да го заложи срещу пари. На 01 април 2019 г. поискал телефона от пострадалия, за да го ползва и веднага след като го взел, заедно с Д.Д. отишли до заложна къща, и го заложили срещу 30 лв. С взетите пари двамата обвиняеми си купилии цигари и алкохол.  \r\nВ края на април 2019 г., пострадалият настойчиво си поискал за пореден път мобилния телефон от А. Х., който отговорил ядосано, че няма да го върне, защото го е заложил. В резултат на това между двамата избухнал скандал, в който се намесил и обвиняемият Д. Д. Ядосани обвиняеми започнали да нанасят удари на пострадалия. Жестокият побой продължил докато Д. Й. спрял да дава признаци на живот. След това обвиняемите се измили и преоблекли, опитали се да заличат следите, като  А.Х. взел и скрил част от личните вещи на убития, а Д. Д. изхвърлил личната му карта, за да не може да се разбере кой е убитият, след което двамата избягали.  \r\nПо искане на прокуратурата обвиняемите са с взети мерки за неотклонение задържане под стража. \r\nПредстои насрочване на делото за разглеждане от съда.", "date": "2019.11.04", "title": "Окръжна прокуратура – Велики Търново предаде на съд двама извършители на убийство в Горна Оряховица"}
{"url": "http://www.focus-news.net/news/2019/11/04/2716268/mestni-izbori-2019-korneliya-ninova-bsp-promyanata-zapochna-beshe-trudna-no-veche-e-neobratima.html", "text": "Промяната започна, беше турдна, но вече е необратима. Това каза лидерът на БСП Корнелия Нинова по време на пресконференция, предаде репортер на  Агенция \"Фокус\" . \"Затвърдихме тенденцията в последните 3 години да повишаваме резултатите си на всички избори - ГЕРБ отстъпи от ключови, дългогодишни градове крепости и ерозира в местната власт\", подчерта Нинова. \"Поздравяваме всички българи, които гласуваха и на втори тур за местни избори. Благодарим на всички, които подкрепиха кандидатите ни за кметове и общински съветници. Изразявам дълбока признателност към труда и усилията на партията и нашите кандидати. Вие работихте в нечовешки условия в тази кампания. Срещу нас беше държавната машина. МВР обслужваше властта, корпоративният вот беше огромен. Срещу единия лев, с който разполагахме като субсидия, бяха изправени милионите на олигарсите в България. Купените гласове изкривиха вота. Страхът у хората беше голям. ГЕРБ развихриха компроматна война срещу вас и вашите семейства. Страхът на ГЕРБ от загубата ги накара да направят най-агресивната, най-купената, най-компроматната кампания от години. Въпреки това вие запазихте спокойствие и направихте една позитивна и усмихната кампания. До мен най-близо стоят четиримата кметове на областни центрове. Четиримата олицетворяват цялото богатство на БСП\", каза Нинова. \r\nДеница КИТАНОВА", "date": "2019.11.04", "title": "Местни избори 2019: Корнелия Нинова, БСП: Промяната започна, беше трудна, но вече е необратима"}
{"url": "http://www.focus-news.net/news/2019/11/04/2716270/rayonnata-prokuratura-vav-varna-predade-na-sad-student-i-bezraboten-za-telefonni-izmami-za-nad-30-000-leva.html", "text": "21-годишният студент Стефан Ст. и 20-годишният Даниел С. са предадени на съд от Районната прокуратура във Варна за извършени телефонни измами. Това съобщиха от пресцентъра на  Апелативна прокуратура - Варна . Общата сума на измамите на двамата подсъдими надхвърля сумата от 30 000 лева. \r\nВ съучастие с неустановени по делото лица, Стефан успял да набави за себе си и другиго сумата от 9752 лева, като поддържал в заблуждение в жена от Варна, че съдейства на полицейски екип срещу телефонни измамници. Студентът бил нает от непознат ромски амбулантен търговец на парфюми във Велико Търново да работи като куриер за събиране на пари и документи. Връзката с него била поддържана от мобилни телефони на румънски оператор. За работата си като муле на телефонните измамници той получавал пари. Добре разбирал, че участва в схемата на измамниците. \r\nКогато решил да се откаже и съобщил това на неизвестните си работодатели по телефона, получил заплахи. Последвал ултиматум, че ако прекрати дейността си като „куриер“, трябва да намери човек, който да го замести в измамите. За целта 21-годишният студент решил да препоръча свой безработен приятел. Обяснил задълженията му, както и опасностите да се участва в ало-мафията. Въпреки това 20-годишният Даниел С. се съгласил.  \r\nТака в периода от 18 януари до 22 януари тази година Даниел участвал в три телефонни измами, като общата сума от тези престъпления е близо 25 000 лева. При последната измама 20-годишният Даниел взел парите на варненско семейства, които оставило непълнолетно им дете в ученическа раница под пейка в района на гробищния парк.  \r\nДелото срещу двамата подсъдими ще бъде насрочено за разглеждане във Варненския районен съд.", "date": "2019.11.04", "title": "Районната прокуратура във Варна предаде на съд студент и безработен за телефонни измами за над 30 000 лева"}
{"url": "http://www.focus-news.net/news/2019/11/04/2716278/mestni-izbori-2019-korneliya-ninova-bsp-borisov-da-ne-zabravya-otkade-e-tragnal-zashtoto-toy-specheli-parviya-si-kmetski-mandat-kato-nezavisim-kandidat.html", "text": "Борисов да не забравя откъде е тръгнал, защото той спечели първия си кметски мандат като независим кандидат. Това каза лидерът на БСП Корнелия Нинова по време на пресконференция във връзка с думите на премиера, че е противник на така наречените \"независими кандидати\", предаде репортер на  Агенция \"Фокус\" .  \"Тук около мен поне половината са партийни кандидати. Казах ви за силата на независимите кандидати. Ето го в лицето на Румен Томов - Благоевград, но все по-трудно става да се проследява някаква логическа нишка в мисълта на премиера Борисов, особено, когато започва да отрича сам себе си. Припомням ви, че той спечели кмет на София първия път като независим. Без партия и без листа. Когато самият той е бил такъв, сега да отричаш тази формула за участие в политиката е най-малкото нелогично. Да бъда по-внимателна в оценките. Не приемаме това, негова работа си е, но да не забравя той откъде е тръгнал\", подчерта още Нинова. \"В София Мая Манолова показа, че алтернатива в столицата има. Разликата е минимална, има огромен корпоративен вот, купени и ромски гласове. Ще ги извадим отново по секции и ще ги представим пред вас като число. Партията в София удвои резултата си. От 7 общински съветници ще имаме 15 и двама районни кметове\", каза Нинова.  \r\nДеница КИТАНОВА", "date": "2019.11.04", "title": "Местни избори 2019: Корнелия Нинова, БСП: Борисов да не забравя откъде е тръгнал, защото той спечели първия си кметски мандат като независим кандидат"}
{"url": "http://www.focus-news.net/news/2019/11/04/2716276/mestni-izbori-2019-korneliya-ninova-bsp-ima-osnovanie-maya-manolova-da-iska-kasirane-na-izborite-i-utre-na-izpalnitelno-byuro-shte-postavya-vaprosa.html", "text": "Има основание Мая Манолова да иска касиране на изборите и утре на Изпълнително бюро ще поставя въпроса. Това каза лидерът на БСП Корнелия Нинова по време на пресконференция, предаде репортер на  Агенция \"Фокус\" .  \r\nВ отговор на въпрос дали Мая Манолова има основания да иска касиране на изборите в София, Нинова раздели въпроса си на политически и юридически отговор. \"Юридически смятам, че право да искат касиране имат Мая  и членовете на Инициативния комитет, които са я издигнали. Политически - смятам, че има основание и утре на Изпълнителното бюро ще поставя въпроса да го решим и да дадем политическа подкрепа на Мая за това действие - проверка и касиране. Оттам нататък членовете на нейния инициативен комитет тряба да го подадат чисто формално пред Административния съд. Такъв е редът в България\", обясни Нинова.  \r\nДеница КИТАНОВА", "date": "2019.11.04", "title": "Местни избори 2019: Корнелия Нинова, БСП: Има основание Мая Манолова да иска касиране на изборите и утре на Изпълнително бюро ще поставя въпроса"}
{"url": "http://www.focus-news.net/news/2019/11/04/2716283/zhena-e-postradala-pri-katastrofa-na-glaven-pat-e-79-v-rayona-na-otbivkata-za-selo-oshtava-v-oblast-blagoevgrad.html", "text": "Жена е пострадала при катастрофа на главен път Е-79 в района на отбивката за село Ощава. Това съобщиха от  ОДМВР – Благоевград . Инцидентът е станал около 13.56 часа на ПП1 Е-79 в района на отбивката за село Ощава. По първоначална информация е катастрофирал лек автомобил, който се е ударил в мантинела и е излязъл извън пътното платно. В резултат на инцидента е пострадала водачката на автомобила. Пътят в района е свободен за движение.", "date": "2019.11.04", "title": "Жена е пострадала при катастрофа на главен път Е-79 в района на отбивката за село Ощава в област Благоевград"}
{"url": "http://www.focus-news.net/news/2019/11/04/2716284/gerb-shte-napravi-izyavlenie-v-tsentralata-na-partiyata.html", "text": "ГЕРБ ще направи изявление в централата на партията на пл. „България“ 1, НДК, Административна сграда, ет.17. Това съобщиха от пресцентъра на  ПП ГЕРБ . Събитието ще се проведе от 15.30 часа.", "date": "2019.11.04", "title": "ГЕРБ ще направи изявление в централата на партията"}
{"url": "http://www.focus-news.net/news/2019/11/04/2716282/kathimerini-politsiyata-v-atina-izpolzva-salzotvoren-gaz-sreshtu-uchastnitsite-v-studentskite-protesti.html", "text": "Студентският протест в централната част на Атина бе белязан от насилие, след като младежи с качулки хвърлиха самоделни бомби срещу полицейските служители, които отговориха с употребата на сълзотворен газ, за да ги разпръснат, съобщава електронното издание на гръцкия вестник  Kathimerini . \r\nСтудентите протестират срещу реформите в образователната система, предприети от консервативното правителство на премира Кириакос Мицотакис („Нова демокрация“), включително плановете за изкореняването на т.нар. „вечни студенти“, като задължат обучаващите се да вземат диплома в определен срок. Протестите са съши и срещу премахване на закона, който забранява достъпа на полицейски служители в кампусите. Студентите призовават и за наемане на повече университетски преподаватели и персонал. \r\n \r\n Тереза Герова", "date": "2019.11.04", "title": "Kathimerini: Полицията в Атина използва сълзотворен газ срещу участниците в студентските протести"}
{"url": "http://www.focus-news.net/news/2019/11/04/2716280/mestni-izbori-2019-novoizbraniyat-rayonen-kmet-na-izgrev-delyan-georgiev-rezultatat-mi-se-dalzhi-na-zhelanieto-na-grazhdanite-za-promyana.html", "text": "Резултатът ми се дължи на желанието на гражданите  за промяна. Това каза новоизбраният районен кмет на столичния район „Изгрев“ д-р Делян Георгиев по време на пресконференция, предаде репортер на  Агенция „Фокус“ . „Резултатът е ясно на какво се дължи – на желанието на гражданите на „Изгрев“ за промяна. Те го показаха на първия тур и  на втория тур с много по-убедителни резултати от първи“, каза д-р Георгиев. Той посочи, че е водил честна и открита кампания. „Кампания, която беше за гражданите. Те го оцениха“, допълни още той.  \r\nДеница КИТАНОВА", "date": "2019.11.04", "title": "Местни избори 2019: Новоизбраният районен кмет на „Изгрев“ Делян Георгиев: Резултатът ми се дължи на желанието на гражданите  за промяна"}
{"url": "http://www.focus-news.net/news/2019/11/04/2716285/seminar-za-podgotovkata-na-pchelinite-za-zazimyavane-shte-se-provede-v-kyustendil.html", "text": "Семинар за подготовката на пчелините за зазимяване ще се проведе в Кюстендил. Това съобщиха за  Радио „Фокус” – Кюстендил  от Териториалния офис на Национална служба за съвети в земеделието. Семинарът ще се проведе от 17.15 часа в залата на Дома на науката и техниката. Темата на информационната среща е „Основни дейности по подготовка на пчелини за зазимяване и иззимяване”. Пчеларите ще бъдат запознати с необходимите дейности за подготовка на пчелина през зимния период, дейностите по подготовка на пчелина за иззимяване, новостите в технологията на отглеждането на пчелни семейства. Ще бъдат обявени възможностите за подпомагане на земеделските стопани по мерките на Програмата за развитие на селските райони.  \r\nВенцеслав ИЛЧЕВ", "date": "2019.11.04", "title": "Семинар за подготовката на пчелините за зазимяване ще се проведе в Кюстендил"}
{"url": "http://www.focus-news.net/news/2019/11/04/2716289/zapochva-rezitba-na-rastitelnostta-kray-patya-burgas-sarafovo.html", "text": "Във вторник започва почистване на растителността край пътя Бургас - \"Сарафово\". При резитбата ще бъдат премахвани всички храсти, издънки и дървета от двуметровата зона зад мантинелата. Това съобщиха от пресцентъра на  Община Бургас .  \r\nПо време на дейностите по отстраняване на растителността край пътя ще има работници и техника, което налага водачите на превозни средства да шофират с повишено внимание. \r\nПочистване на растителността беше извършено миналата седмица и по пътя към квартал \"Крайморие\".", "date": "2019.11.04", "title": "Започва резитба на растителността край пътя Бургас – „Сарафово“"}
{"url": "http://www.focus-news.net/news/2019/11/04/2716288/oblastniyat-upravitel-nedyalko-slavov-provezhda-parvite-tarzhestveni-zasedaniya-na-novoizbranite-obshtinski-saveti-v-oblast-smolyan.html", "text": "Областният управител Недялко Славов провежда първите тържествени заседания на новоизбраните общински съвети в област Смолян (мандат 2019-2023) след Втори тур на Местни избори 2019. Това съобщиха от  Областна администрация – Смолян . Днес за заседанията в общините Рудозем, Мадан, Неделино и Златоград. В сряда, 6 ноември ще се проведат заседанията в общините Девин, Доспат и Борино. В четвъртък, 7 ноември ще са първите заседания на общинските съвети в общините и Баните. В петък от 10.00 часа в Сесийна зала на Община Смолян ще се проведе и първото заседание на Общински съвет - Смолян.", "date": "2019.11.04", "title": "Областният управител Недялко Славов провежда първите тържествени заседания на новоизбраните общински съвети в област Смолян"}
{"url": "http://www.focus-news.net/news/2019/11/04/2716292/kolko-dobre-vladeyat-balgarski-ezik-demonstriraha-detsa-ot-dg-zvezditsa-zornitsa-na-otkrit-urok-v-burgas.html", "text": "С колко усърдие и любознателност усвояват българския език демонстрираха на открит урок малчугани от ДГ \"Звездица Зорница\". Това съобщиха от пресцентъра на  Община Бургас . Инициативата бе част от проекта, по който работи детската градина \"Пълноценна подкрепа на предучилищното възпитание и подготовка на деца в неравностойно положение от Община Бургас\". Тържеството откри Директора на ДГ \"Звездица Зорница\" г-жа София Димитрова, която е и администратор по проекта. Тематично празника беше  посветен на  деня на народните будители.  Децата се запознаха с делото на българските просветители, книжовници, революционери и будители на възраждащия се национален дух -  Паисий Хилендарски, Софроний Врачански, Петър Берон, Иван Вазов, Христо Ботев, Васил Левски и т.н. Децата поздравиха присъстващите гости с песни и стихове.", "date": "2019.11.04", "title": "Колко добре владеят български език демонстрираха деца от ДГ \"Звездица Зорница\" на открит урок в Бургас"}
{"url": "http://www.focus-news.net/news/2019/11/04/2716293/burgaskite-dzhudisti-zavoyuvaha-prizovi-mesta-na-dva-mezhdunarodni-turnira.html", "text": "Призови места завоюваха бургаските джудисти на два международни турнира през уикенда. Единият се проведе в Пловдив, а другия в гр. Прилеп, Македония. Това съобщиха от пресцентъра на  Община Бургас . В гр. Пловдив взеха участие шестима състезатели от СК „Джудо“. Два златни медала за клуба спечелиха Елена Желязкова в категория 28 кг и Стилян Плачков в категория 46 кг, два сребърни медала – Диян Желев - 50 кг и Никита Сваровски – 42 кг, един бронзов медал – Божилин Кизин в категория 27 кг. и едно пето място – Николай Лазаров в категория 38 кг. В Македония участие взе един състезател на СК „Джудо-Бургас“ – Данаил Карадимов, който представи достойно клуба като завоюва трето място в категория 42 кг.", "date": "2019.11.04", "title": "Бургаските джудисти завоюваха призови места на два международни турнира"}
{"url": "http://www.focus-news.net/news/2019/11/04/2716296/nay-novite-yaponski-filmi-shte-badat-prozhektirani-v-kulturen-tsentar-morsko-kazino-v-burgas-na-9-noemvri.html", "text": "Бургас. Най-новите заглавия в японското кино, базирани на известните японски комикси манга, ще зарадват българската публика тази събота, 9 ноември. Това съобщиха от пресцентъра на  Община Бургас . Панорамата на японското кино в Бургас е част от Дните на японската култура в България. Ежегодно в рамките на фестивала филмите, които се излъчват, са специално подбрани от фонда на филмотеката на Японската фондация. Тази година в Бургас ще има 2 прожекции – „Битката на Тейичи“ и „Инуяшики“. Събитията се организират със съдействието на Община Бургас и Японската фондация. Програмата в Бургас ще предложи на зрителите филмите „Битката на Тейичи“ и „Инуяшики“. Първият филм – „Битката на Тейичи“ разказва за битката за председател на ученическия съвет в най-елитната гимназия „Кайтей“. Амбициозният ученик Тейичи Акаба е решен да спечели поста каквото и да му струва. Тейичи е мотивиран, но по пътя си среща множество съперници и предизвикателства. „Инуяшики“ пък разкрива историята на стареца Инуяшики, който е изправен пред тежка диагноза и няколко оставащи месеца живот. Когато един ден инцидент превръща Инуяшики в машина със свръхчовешки сили, не е засегнат само той, но и ученикът Шишигами, който обаче използва придобитите си сили за разруха и унищожение. Въпросът е дали старият Инуяшики ще успее да спаси света със силите си или ще бъде твърде късно. 30-те юбилейни Дни на японската култура в България се организират от Посолството на Япония в България и с подкрепата на Клуба „Приятели на Япония в Република България – Нихон Томоно Кай“ в парньорство с Община Бургас. \r\n \r\n Програма: \r\nБургас – 9 ноември (събота), Културен център „Морско казино“ \r\nБитката на Тейичи – 15:00 часа, зала „Георги Баев“, ет 0 \r\nИнуяшики – 17:15 часа, зала „Георги Баев“, ет 0 \r\nза Дните на японската култура в България", "date": "2019.11.04", "title": "Най-новите японски филми ще бъдат прожектирани в Културен център „Морско казино“ в Бургас на 9 ноември"}
{"url": "http://www.focus-news.net/news/2019/11/04/2716290/sport-pol-pogba-se-zavrashta-na-terena-sled-po-malko-ot-mesets.html", "text": "Халфът на Манчестър Юнайтед Пол Погба ще се завърне на терена след около три седмици и половина.  \r\nФранцузинът пропусна последните седем мача на отбора във всички турнири заради контузия в глезена, а общо от началото на сезона е изиграл едва шест срещи за клубния си тим.  \r\nПогба поясни, че ще носи гипс още десетина дни, след което ще се нуждае от около две седмици за рехабилитация.", "date": "2019.11.04", "title": "Спорт: Пол Погба се завръща на терена след по-малко от месец"}
{"url": "http://www.focus-news.net/news/2019/11/04/2716287/afp-gratskata-politsiya-nameri-nad-40-migranti-v-hladilen-kamion.html", "text": "Група от 41 мигранти са открити живи в хладилен камион в Северна Гърция, предава  AFP , като се позовава на информация от местната полиция. Уточнява се, че водачът на превозното средство е бил арестуван.  \r\nМигрантите, за които се предполага, че са родом от Афганистан, са в добро състояние. На седем от тях е оказана помощ в болница, поясниха от полицията. \r\nДруги подробности във връзка с инцидента не се съобщават. \r\n \r\n Тереза Герова", "date": "2019.11.04", "title": "AFP: Гръцката полиция намери над 40 мигранти в хладилен камион"}
{"url": "http://www.focus-news.net/news/2019/11/04/2716295/alsat-m-makedoniya-vuchich-obsadi-sas-zaev-i-rama-sreshtata-na-varha-v-ohrid-za-mini-shengen.html", "text": "Сръбският президент Александър Вучич е провел телефонен разговор с премиерите на Северна Македония и Албания Зоран Заев и Еди Рама за предстоящата среща в Охрид, на която ще бъдат продължени дискусиите за създаване на т.нар. „мини Шенген\", предава излъчващият на албански език скопски телевизионен канал  „Алсат-М“ . \r\nЗа съответното Вучич обяви в социалните мрежи, като публикува своя снимка в кабинета си, до телефона и многобройни документи, със съобщението: „Отличен конферентен разговор с Рама и Заев преди важната среща на върха в Охрид на 9 ноември ”. \r\nМиналия месец в Нови Сад бе приета декларация за премахване на бариерите пред свободния поток на стоки, услуги, капитали и хора между трите държави. Очаква се в Охрид да бъдат представени конкретни мерки за реализирането на идеята. \r\nТелефонният разговор със Заев и Рама е осъществен малко след преговорите, които Вучич проведе в Белград със специалния пратеник на държавния секретар на САЩ за Западните Балкани Матю Палмър. На съвместна пресконференция Вучич заяви, че Сърбия „се ангажира да си сътрудничи със страните от Западните Балкани, както се вижда чрез продължаването на срещите със Северна Македония и Албания, а след това и с всички останали (за „мини Шенген\"). Държавният глава на западната ни съседка благодари за подкрепата на САЩ за идеята. \r\n„Мога открито да кажа, че САЩ подкрепиха тази идея, която се основава на четирите свободи на движение на стоки, хора, услуги и капитали. Очакваме допълнителна подкрепа от Палмър и САЩ като цяло\", подчерта Вучич. \r\nПо-рано през деня Палмър заяви на пресконференция, че основната тема на срещата със сръбския президент е била политическата ситуация в региона и косовският въпрос. Американският дипломат подчерта, че „позицията на САЩ е страните от Западните Балкани да имат европейска перспектива\". \r\n \r\n \r\n Тереза Герова", "date": "2019.11.04", "title": "„Алсат-М“ (Македония): Вучич обсъди със Заев и Рама срещата на върха в Охрид за „мини Шенген“"}
{"url": "http://www.focus-news.net/news/2019/11/04/2716298/gl-inspektor-petko-kamburov-patna-politsiya-varna-shofyorat-prichinil-tezhkata-katastrofa-na-spirka-v-grada-e-zaspal-zad-volana-sled-noshtna-smyana.html", "text": "Шофьорът, причинил тежката катастрофа на спирка във Варна, е заспал зад волана след нощна смяна. Това е обяснил пред органите на реда след инцидента 21-годишният мъж, съобщи началникът на \"Пътна полиция\" при ОДМВР - Варна гл. инспектор Петко Камбуров по време на брифинг, предаде репортер на  Радио \"Фокус\" - Варна . По думите му водачът, който е задържан за срок до 24 часа, има книжка от три години, но няма никакви нарушения на пътя до този момент. Пробите му за алкохол и наркотици са отрицателни. Гл. инсп. Камбуров добави, че тепърва ще се установяват причините за тежкото произшествие. Ще бъдат анализирани записи от видеокамери в района, както и от видеорегистратора в колата. До момента е установено, че автомобилът се е движел по бул. \"Владислав Варненчик\" в посока към Трета гимназия в лявата лента. От кръстовището с улица \"Дрин\" леката кола е започнала плавно да се отклонява в дясната лента, след това - в бус лентата, и накрая - по тротоарното пространство. Малко преди удара в автобусната спирка, джипиесът на автомобила е отчел скорост от 47 километра в час.  \r\nСред пострадалите има и жена на 51 години, която е леки контузии на лице. Тя е настанена в УМБАЛ \"Св. Марина\" в града за наблюдение. С опасност за живота остава едното от 14-годишните пострадали момичета. Без пряка опасност за живота, но в реанимация е другият ранен 27-годишен мъж. По думите на гл. инсп. Камбуров сигнал за инцидента е постъпил в 07.40 часа тази сутрин. На място веднага са изпратени екипи на Спешна помощ, \"Пътна полиция\" и Пожарната.  \r\nДиана СТОЕВА", "date": "2019.11.04", "title": "Гл. инспектор Петко Камбуров, \"Пътна полиция\" - Варна: Шофьорът, причинил тежката катастрофа на спирка в града, е заспал зад волана след нощна смяна"}
{"url": "http://www.focus-news.net/news/2019/11/04/2716300/preskonferentsiya-na-pp-gerb-shte-se-provede-v-smolyan-na-5-noemvri.html", "text": "На 5 ноември, от 12.00 часа ПП ГЕРБ - Смолян ще даде пресконференция в офиса на партията. Това съобщиха от пресцентъра на  ГЕРБ – Смолян .", "date": "2019.11.04", "title": "Пресконференция на ПП ГЕРБ ще се проведе в Смолян на 5 ноември"}
{"url": "http://www.focus-news.net/news/2019/11/04/2716302/pp-gerb-shte-provede-natsionalna-sreshta-na-partiyata-na-7-noemvri-v-zala-lyumier.html", "text": "ПП ГЕРБ ще проведе национална среща на партията на 7 ноември от 12.00 часа в Зала „Люмиер“. За това съобщи председателят на Националния предизборен щаб на ГЕРБ и областен координатор на партията в София Цветомир Паунов в изявление в централата на партията, предаде репортер на  Агенция „Фокус“ . На нея ще присъства и председателят на ПП ГЕРБ и премиер на България Бойко Борисов, членовете на изпълнителната комисия. Целта на срещата е да бъдат анализирани резултатите от приключилите местни избори и ще бъде направен отчет за политическата дейност на партията.  \r\nТеодора ПАВЛОВА", "date": "2019.11.04", "title": "ПП ГЕРБ ще проведе национална среща на партията на 7 ноември в Зала „Люмиер“"}
{"url": "http://www.focus-news.net/news/2019/11/04/2716299/rayonen-sad-burgas-shte-provede-razporeditelno-zasedanie-po-delo-za-lichno-ukrivatelstvo-i-darzhane-na-ognestrelni-orazhiya-i-boepripasi-po-koeto-podsadim-e-bencho-b.html", "text": "В петък, 8 ноември, Районен съд – Бургас ще проведе разпоредително заседание по дело за лично укривателство и държане на огнестрелни оръжия и боеприпаси, по което подсъдим е Бенчо Б., 08.45 часа, Зала 2. Това съобщиха от пресцентъра на  съда .  \r\nБенчо Б. е привлечен като обвиняем за това, че вВ периода от 2 до 4 август 2018 г., в Република Гърция и Република Турция, спомогнал на Д. Ж. да избегне и да бъде осуетено спрямо него наказателно преследване, като на 2 август 2018 г. е транспортирал с лек автомобил Д. Ж., от гр. Солун, Република Гърция до гр. Истанбул, Република Турция и за периода от 2 до 4 август 2018 г. му предоставил за ползване стая в хотел, която била резервирана на името на Бенчо Б., без да се е споразумял с Д. Ж., преди да е извършено самото престъпление (престъпление по чл. 294, ал. 1 от НК). \r\nНа 5 август 2018 г. Бенчо Б., в дома си в Бургас, държал 57 бр. фабрични патрони, представляващи боеприпаси, без да има за това надлежно разрешително (престъпление по чл. 339, ал. 1 от НК, вр. чл. 50, ал. 3, вр. ал. 1 и ал. 2, вр. чл. 56, ал. 1, вр. чл. 76, ал. 1 от ЗОБВВПИ). \r\n3. За това, че на гореспоменатата дата и място е държал огнестрелни оръжия и боеприпаси за тях (ловна карабина, 100 бр. боеприпаси за същото оръжие, 3 бр. пистолети  и 90 бр. боеприпаси за тях, всички въз основа на надлежно издадени от съответните органи на МВР Разрешения), като не взел необходимите мерки за сигурност – „Огнестрелните оръжия и боеприпаси за тях да се съхраняват в метални каси, неподвижно разрешени, снабдени със секретно заключващи се устройства – за физическите лица на постоянния им адрес“ (престъпление по чл. 338, ал. 1 от НК).", "date": "2019.11.04", "title": "Районен съд – Бургас ще проведе разпоредително заседание по дело за лично укривателство и държане на огнестрелни оръжия и боеприпаси, по което подсъдим е Бенчо Б."}
{"url": "http://www.focus-news.net/news/2019/11/04/2716303/tass-turski-voennosluzhesht-e-zaginal-v-severoiztochna-siriya.html", "text": "Турски военнослужещ загина в района на турската военна операция „Извор на мира“ в Североизточна Сирия, съобщи турската агенцията Demiroren, позовавайки се на Министерството на националната отбрана на Турция, цитирана от  TACC . \r\nСпоред информацията военнослужещ от въоръжените сили на Турция е загинал в резултат на експлозия по време на разминиране на територии, в които са се водили военни действия. \r\nПо време на стартираната от нея операция „Извор на мира“ Анкара установи контрол върху територията между градовете Рас ал Айн и Тел Абаяд, припомня ТАСС. \r\n \r\n  Юлиян Марков", "date": "2019.11.04", "title": "ТАСС: Турски военнослужещ е загинал в Североизточна Сирия"}
{"url": "http://www.focus-news.net/news/2019/11/04/2716294/tematichnata-sedmitsa-vkusna-esen-po-programata-za-zdravoslovno-hranene-na-obshtina-burgas-startira-ot-dnes.html", "text": "Тематичната седмица „Вкусна есен“ по програмата за здравословно хранене на Община Бургас стартира от днес. Това съобщиха от пресцентъра на  Община Бургас . Разнообразни събития ще има във всички детски заведения на територията на общината. Днес най-малките възпитаници от група „Плодчета“ на  ДГ „Делфин“се срещнаха по нетрадиционен начин с вкусната есен. Малчуганите помогнаха на Ежко и Мечо да си съберат плодове за зимата, като им разк разказаха, колко полезни са те.", "date": "2019.11.04", "title": "Тематичната седмица „Вкусна есен“ по програмата за здравословно хранене на Община Бургас стартира от днес"}
{"url": "http://www.focus-news.net/news/2019/11/04/2716297/meditsinski-tsentar-sveta-marina-pleven-se-prisaedinyava-kam-misiyata-na-mezhdunarodnoto-dvizhenie-movember.html", "text": "Медицински център „Света Марина“ - Плевен се присъединява към мисията на международното движение Movember, което цели да привлече вниманието към сериозните проблеми на мъжкото здраве. Това съобщиха от пресцентър на  медицинския университет - Плевен . Фокусът на профилактиката е насочен по-конкретно към болестите рак на простатата и рак на тестисите, които са сред основните причинители на смърт сред мъжете. \r\nMovember (на български език - Моември) идва от \"MO\" – жаргон за мустак и \"November\" – ноември на английски език. В рамките на мустакатия месец, в дните 12 и 26 ноември, от 11.00 до 13.00 часа, д-р Житиан Атанасов, специалист-уролог, ще преглежда безплатно.  \r\n„Всяка година 1000 нови случая на рак на простата се регистрират в България. Затова всеки мъж трябда да се се отнесе сериозно към собственото си тяло и здраве\".  \r\nВсеки пациент, който иска да се прегледа, трябва да се запише на тел.: 064/806 838 или 0885105068.  \r\nПрегледите ще се извършват на адрес: МЦ „Света Марина“ – Плевен, ул. „Цар Симеон“ №23 /зад съда/.", "date": "2019.11.04", "title": "Медицински център „Света Марина“ - Плевен се присъединява към мисията на международното движение Movember"}
{"url": "http://www.focus-news.net/news/2019/11/04/2716286/hashim-tachi-liderite-na-es-ne-tryabva-da-dopuskat-greshkite-ot-90-te-godini-na-minaliya-vek.html", "text": "В специално видеообръщение президентът на Косово Хашим Тачи говори за неотдавнашната среща на лидерите на Западните Балкани с Върховния представител на ЕС Фредерика Могерини, в което призова страните от Общността да не повтарят грешките, допуснати през 90-те години на миналия век, съобщава електронното издание на прищинския ежедневник  Epoka e Re . \r\n„Миналата седмица проведохме работна вечеря с Могерини в Брюксел. Всички лидери на Западните Балкани говориха за своя опит, предизвикателства пред европейското бъдеще на нашите държави. Имаше съвместно заключение и изразено огромно разочарование от страна на лидерите на Западните Балкани заради липсата на конкретна ангажираност на Европейския съюз към страните от нашия регион“, заяви Тачи. \r\nОсвен това той подчерта, че това разочарование се отразява и в Косово, особено при липса на либерализация на визите, въпреки изпълнението на всички критерии. Според Тачи ситуцията се дължи на разединението на ЕС. \r\n„Ние обаче имаме само едно бъдеще: европейското. Следователно ЕС и неговите лидери, в този момент трябва да докажат, че няма да допуснат грешките на ЕС от началото на 90-те години, в началото на югославската криза. Защото винаги има потенциали за мир, сигурност и стабилност в Западните Балкани“, увери Тачи, като изрази допълнителна надежда, че ЕС ще започне да се променя положително към Косово и Западните Балкани. \r\n \r\n Тереза Герова", "date": "2019.11.04", "title": "Хашим Тачи: Лидерите на ЕС не трябва да допускат грешките от 90-те години на миналия век"}
{"url": "http://www.focus-news.net/news/2019/11/04/2716301/povishena-e-opasnostta-ot-padashti-kamani-v-kresnenskoto-defile-i-v-rayona-na-prohodite-predel-i-papaz-chair-v-oblast-blagoevgrad.html", "text": "Повишена е опасността от падащи камъни в Кресненското дефиле и в района на проходите Предел и Папаз Чаир в област Благоевград, съобщиха за  Радио „Фокус“ – Пирин  от Областно пътно управление – Благоевград. Към този час трафикът по главен път Е-79, автомагистрала „Струма“ и второкласен път 19 Симитли – Гоце Делчев е натоварен. До 31 декември движението по третокласен път 109 автомагистрала „Струма“ – Лозеница от км 0+000 до км 10+754 е ограничено за всички моторни превозни средства поради рехабилитация на пътя. Преминаването се извършва по обходен маршрут - автомагистрала „Струма“ – п. в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. През деня е регистриран 1 по-тежък пътен инцидент. При него леко пострадала е една жена. Пътнотранспортното произшествие е станало около 13.56 часа на ПП1 Е-79 в района на отбивката за село Ощава. По първоначална информация е катастрофирал лек автомобил, който се е ударил в мантинела и е излязъл извън пътното платно. Пътят в района е свободен за движение. \r\nЛивия НИНОВА", "date": "2019.11.04", "title": "Повишена е опасността от падащи камъни в Кресненското дефиле и в района на проходите Предел и Папаз Чаир в област Благоевград"}
{"url": "http://www.focus-news.net/news/2019/11/04/2716307/dvama-mazhe-da-postradali-pri-katastrofa-v-gabrovo.html", "text": "На 2 ноември в дежурната част на ОДМВР – Габрово е получен сигнал за  пътнотранспортно произшествие между два автомобила, възникнало около 19.30 часа в района на кръстовището за квартал „Войново“. Това съобщиха от пресцентъра на  ОДМВР-Габрово . \r\nПо първоначални данни лека кола, управлявана от 51-годишен жител на Габрово при движение в посока към Севлиево, предприема ляв завой, като не пропуска насрещно движещ се автомобил, управляван от 18-годишен водач, също местен жител. В следствие на сблъсъка са пострадали и двамата шофьори, които са настанени за лечение в МБАЛ – Габрово с фрактури, без опасност за живота. Проверка за употреба на алкохол с техническо средство е извършена на единият от двамата водачи, като резултатът от нея е отрицателен. Поради естеството на нараняванията, на другият водач е взета кръв за химически анализ. \r\nНа местопроизшествието е извършен оглед и е образувано досъдебно производство под надзора на Районна прокуратура – Габрово. Причините и механизма на възникване на пътнотранспортният инцидент са в процес на установяване.", "date": "2019.11.04", "title": "Двама мъже да пострадали при катастрофа в Габрово"}
{"url": "http://www.focus-news.net/news/2019/11/04/2716308/ministarat-na-vanshnite-raboti-ekaterina-zaharieva-shte-prieme-ministara-na-vanshnite-raboti-na-cheshkata-republika-tomash-petrichek.html", "text": "Вицепремиерът и министър на външните работи Екатерина Захариева ще приеме министъра на външните работи на Чешката Република Томаш Петричек на 5 ноември 2019 г. в Министерството на външните работи. Това съобщиха от пресцентъра на  МВнР . Това е първо посещение на министър Петричек в България.  \r\nЕкатерина Захариева и Томаш Петричек ще имат разговор на четири очи в 11.50 ч., а в 12.20 ч. ще започне пленарна среща между двете делегации. В 13.10 ч. министрите ще направят изявление пред медиите.", "date": "2019.11.04", "title": "Министърът на външните работи Екатерина Захариева ще приеме министъра на външните работи на Чешката Република Томаш Петричек"}
{"url": "http://www.focus-news.net/news/2019/11/04/2716304/mestni-izbori-2019-tsvetomir-paunov-gerb-normalno-povedenie-na-gubeshtiya-e-da-tarsi-opravdaniya-izvan-sobstvenite-si-vazmozhnosti.html", "text": "Нормално поведение на губещия е да търси оправдания, извън собствените си възможности. Това каза председателят на Националния предизборен щаб на ГЕРБ и областен координатор на партията в София Цветомир Паунов в изявление в централата на партията във връзка с резултатите от местните избори, предаде репортер на  Агенция „Фокус“ . По обвиненията на БСП за купен и компрометиран вот Паунов посочи още, че когато загубиш изборите, обикновено винаги търсиш оправдания извън себе си, без да направиш точен и ясен анализ за собственото ти поведение по време на кампанията. „В такава ситуация търсиш оправдания, извън собствените ти възможности и реално оценка за ситуацията в собствената ти кампания или партия. Това обикновено е поведение на губещият, който търси оправдания навсякъде, но не и в своите политики и начина, по който е водил кампанията. Има законово установен ред и норми за начина, по който всеки един може да потърси правна форма, ако е недоволен от изборните резултати. От наша гледна точка кампанията беше позитивна, защото ние водихме позитивна кампания. Това, което декларирахме в началото й, го спазихме и изпълнихме“, допълни той. Паунов представи и реалните резултати на ПП ГЕРБ в страната, като посочи, че общинските им съветници и кметове на общини са се увеличили. „Реалните резултати: 2015 г. ПП ГЕРБ имаше 130 кмета на общини, от тях 22 бяха кметове на областни центрове, 2019 г. – ГЕРБ увеличава кметовете си на общини с 10 и вече са 140 кмета, от тях 17 са на областни градове. По отношение на електоралния вот и представителството в общинските съвети – в 163 общини ГЕРБ е първа политическа сила. Увеличаваме общинските си съветници с 80 в цялата страна. По отношение на кметовете на общини, да припомня, че в София ГЕРБ има 13 районни кмета, в Пловдив – печелим във всички 6 района и във Варна – във всичките 5 района“, обобщи той.  \r\nТеодора ПАВЛОВА", "date": "2019.11.04", "title": "Местни избори 2019: Цветомир Паунов, ГЕРБ: Нормално поведение на губещия е да търси оправдания, извън собствените си възможности"}
{"url": "http://www.focus-news.net/news/2019/11/04/2716310/prezidentat-rumen-radev-shte-se-sreshtne-s-ministara-na-vanshnite-raboti-na-cheshkata-republika-tomash-petrichek.html", "text": "На 5 ноември, вторник, от 11.00 часа на „Дондуков“ 2 държавният глава Румен Радев ще проведе среща с министъра на външните работи на Чешката република Томаш Петричек. Това съобщиха от  прессекретариата на държавния глава .", "date": "2019.11.04", "title": "Президентът Румен Радев ще се срещне с министъра на външните работи на Чешката република Томаш Петричек"}
{"url": "http://www.focus-news.net/news/2019/11/04/2716309/ministar-nikolina-angelkova-e-na-rabotno-poseshtenie-v-london-kadeto-se-provezhda-40-oto-mezhdunarodno-izlozhenie-world-travel-market.html", "text": "Министърът на туризма Николина Ангелкова заминава на работно посещение в Лондон във връзка с откриването на 40-ото туристическо изложение World Travel Market (WTM) в Лондон. Това съобщиха от пресцентъра на  Министерството . Министърът на туризма  ще проведе редица срещи с отговорни представители на сектора в рамките на борсата. Експото се провежда от 4 до 6 ноември и е най-голямото в света за професионалисти в туристическата индустрия.  \r\nПо време на форума министър Ангелкова ще участва в традиционната министерска среща на високо ниво, която в тазгодишното издание е посветена на темата „Технология за развитие на селските райони“. В програмата на посещението са предвидени и двустранни разговори с министрите на туризма на Египет, Великобритания и Малта, с ръководството на Саудитската комисия по туризъм и национално наследство, на Полската туристическа организация, с представители на авиокомпании, работещи с България, с медии и др.  Министър Ангелкова ще разговаря и с Талеб Рифай, бивш генерален секретар на Световната организация по туризъм (СОТ) и председател на Консултативния съвет на Международната конференция за туризъм и инвестиции.  \r\nБългария е сред най-дългогодишните участници в лондонското изложение и през 2019 г. се представя с национален щанд от близо 300 кв. м под слогана Bulgaria - a Discovery to Share. Освен основните туристически продукти - морски и ски ваканции, акцентът е поставен върху потенциала на страната ни като целогодишна дестинация с разнообразни специализирани услуги - културно-исторически, балнео- и СПА, еко-, селски, гурме  туризъм и др.", "date": "2019.11.04", "title": "Министър Николина Ангелкова е на работно посещение в Лондон, където се провежда 40-ото международно изложение World Travel Market"}
{"url": "http://www.focus-news.net/news/2019/11/04/2716312/the-new-york-times-kak-oligarsite-iztochvat-milioni-ot-evropeyskite-fondove-v-zemedelieto.html", "text": "Как олигарсите източват милиони от европейските фондове в земеделието, пише  американският вестник  The New York Times . \r\nВсяка година блокът от 28 държави изплаща 65 милиарда долара субсидии за земеделските стопанства, предназначени да подкрепят земеделските производители на целия континент и да съхранят селските общности. Но в Унгария и голяма част от Централна и Източна Европа по-голямата част отива в няколко мощни и свързани с властта олигарси . Премиерът на Чешката република събра десетки милиони долари субсидии само миналата година. Субсидиите са потънали в мафиотски сделки  за земя в Словакия и България. \r\nПрограмата на Европа за земеделието, система, която играе важна роля за формирането на Европейския съюз, сега се използва от същите антидемократични сили, които заплашват блока отвътре. Това е така, защото правителствата в Централна и Източна Европа, някои ръководени от популисти, имат голяма роля в разпределението на субсидиите, финансирани от данъкоплатците в цяла Европа , въпреки, че цялата система е обвита в тайнственост. \r\nРазследване на „Ню Йорк Таймс“, проведено в девет европейски страни за голяма част от 2019 г., разкри системата за субсидии, която е умишлено непрозрачна, грубо подкопава екологичните цели на Европейския съюз и е изкривена от корупция и своеволия. \r\nЕвропейският механизъм в Брюксел позволява тази груба корупция, тъй като действията срещу нея биха означавало промяна на модела, който помага да се държи крехкият съюз. Европейските лидери не са съгласни с много неща, но всички разчитат на щедри субсидии и широка дискретност при харченето им. Съпротивата срещу тази система за овладяване на злоупотребите в по-новите държави-членки би нарушило политическите и икономическите блага на целия континент. \r\nЕто защо, със законопроекта за земеделските плащания, подготвян тази година, акцентът в Брюксел не е върху премахването на корупцията или затягането на контрола. Вместо това, законодателите се стремят да дадат на националните лидери повече правомощия как да харчат пари - заради възраженията на вътрешните одитори. \r\nИзданието посочва конкретни примери на злоупотреби със земеделските фондове в Унгария и Чехия и връзката на земеделските олигарси с управляващите кръгове и най-вече с премиерите на двете страни \r\nВ България субсидиите са се превърнали в благосъстояние за земеделския елит. Българската академия на науките установи, че 75 процента от основния вид европейска селскостопанска субсидия в страната се оказва в ръцете на около 100 предприятия. Тази пролет властите извършиха разследвания в цялата страна, които разкриха корупционни връзки между държавни служители и земеделски бизнесмени. Един от най-големите производители на брашно в страната беше обвинен в измама във връзка със субсидиите и го очаква  съдебен процес. \r\nВ Словакия изданието коментира за връзката между разследванията срещу олигарсите и убийството на разследващия журналист Ян Куцияк. \r\n \r\n  Юлиян Марков", "date": "2019.11.04", "title": "The New York Times: Как олигарсите източват милиони от европейските фондове в земеделието"}
{"url": "http://www.focus-news.net/news/2019/11/04/2716315/mestni-izbori-2019-v-obshtinite-v-oblast-vratsa-v-koito-se-provede-balotazh-gerb-i-mestni-koalitsii-na-abv-pechelyat-po-dve-obshtini-mestna-koalitsiya-na-sds-edna.html", "text": "В област Враца от 5-те общини, в които се проведе балотаж, ГЕРБ и Местни коалиции на АБВ печелят по две общини, Местна коалиция на СДС – една, съобщиха за  Радио „Фокус“ – Видин  от общинските избирателни комисии. Според предварителните резултати Десислава Тодорова, кандидат на МК СДС печели трети пореден мандат като кмет в  Борован с 49,76% , като за нея са гласували 1733-ма души. Само с 10 гласа разлика втори остава кандидатът на ГЕРБ Иван Костовски, който получава 49,71% . В Роман  досегашният кмет, Валери Ролански който е кандидат на Местна коалиция АБВ (СДС, Атака, АБВ) спечели с 55,48 кметският вот пред Тихомир Вълчев от ГЕРБ, който е с 43,61%. ГЕРБ печели в Мизия, където нейният кандидат Валя Берчева има 64,10%, досегашният кмет, който има 4 мандата д-р Виолин Крушовенски от НДСВ има 34,33%. ГЕРБ печели и Криводол с голяма победа – 74,91% печели кандидатът им Христо Доков, срещу Петър Данчев, управлявал общината 2 мандата и кандидат на Местна коалиция ПП БДЦ (Земеделски съюз Александър Стамболийски, АБВ, Земеделски народен съюз) взел само 22,83% от вота на избирателите. В Мездра БСП загуби кметското място с над 500 гласа. Досегашният кмет Генади Събков загуби с 46,12% от Иван Аспарухов, кандидат на МК АБВ (ЗНС и Воля) спечелил 51,85%.  \r\nАнна ЛОЗАНОВА", "date": "2019.11.04", "title": "Местни избори 2019: В общините в област Враца, в които се проведе балотаж, ГЕРБ  и Местни коалиции на АБВ печелят по две общини, Местна коалиция на СДС – една"}
{"url": "http://www.focus-news.net/news/2019/11/04/2716313/mestni-izbori-2019-sofiyskata-struktura-na-pp-gerb-zashtiti-yordanka-fandakova-po-obvineniyata-za-kupen-vot.html", "text": "Софийската структура на ПП ГЕРБ защити Йорданка Фандъкова по обвиненията за купен вот по време на изявление в централата на ПП ГЕРБ, предаде репортер на  Агенция „Фокус“ . Шефът на предизборния ѝ щаб Малина Едрева заяви, че следизборният ден започва с голяма отговорност. „Това, което получихме като резултати и подкрепа от нашите съграждани във вчерашния ден, е много важно и много показателно като резултат и като отговорност за предстоящите дни, подготовка и провеждане на политиките на София. Преди всички искам от името на кмета на София да благодаря на всички хора, които вчера излязоха и дадоха своя вот, без значение за кого, важното е в свободен и демократичен град да излезеш и да покажеш своята подкрепа“, посочи тя. Едрева добави, че е важно да си даваме сметка какво казват експертите както по отношение на изборни процеси, така и по отношение на експертите от социологическите агенции. „Авторитетните такива казват, че вот купува този, който губи. Второто нещо, което е важно да знаем и да си припомним, е, че в крайна сметка в София купеният вот не може да обръща резултати, не може да предопределя резултати“, допълни още началникът на предизборния щаб на Фандъкова. Едрева обърна внимание на ромския вот, около който се завъртяха най-големите обвинения за купен вот. „Интересно е също да се знае, че когато се цитира подкрепата на ромския вот за един от кандидатите, услужливо се пропуска ромският вот за другия от кандидатите. Г-жа Манолова е удвоила своята подкрепа в секциите, в които тя цитира, а именно в „Христо Ботев“, „Факултета“ и „Филиповци“ и това се вижда от протоколите“, посочи тя. Досегашният председател на СОС Елен Герджиков също коментира твърденията, заявени в брифинга на Мая Манолова, като посочи, че е абсурдно да се твърди, че съществува социологическа завера, която е работела в полза на Йорданка Фандъкова в изборния ден. „Това, видите ли, че екзитополовете са давали преднина за г-жа Фандъкова, по някакъв начин било демотивирало избирателите на г-жа Манолова. Съществуването на такава завера е абсурдно. Екзитполове правиха агенции като „Алфа рисърч“, „Галъп Интернешънъл“, „Тренд“ – социологическа завера със сигурност има, но тя не е в екзитополовете, а в резултатите, които бяха показвани по някои медии и широко отразявани по време на кампанията и това са агенции, които са откровено партийни и даваха обратното – преднина за г-жа Манолова и то немалка. Това е абсурдно и нямам представа докъде ще стигнат опитите за оправдаване на резултатите, но изобретателността на ИК наистина ме учудва“, добави още Герджиков. В заключение той каза, че по  никакъв начин не може да нарече кампанията достойна и, че ако някой е очаквал след нея достойна загуба или достойно признаване на загуба, очевидно е наивник. „За съжаление не сме свидетели на подобно нещо, а това не би трябвало да е така в една политическа битка, която претендира да бъде демократична и в унисон с демократичните традиции“, добави още той.  \r\nТеодора ПАВЛОВА", "date": "2019.11.04", "title": "Местни избори 2019: Софийската структура на ПП ГЕРБ защити Йорданка Фандъкова по обвиненията за купен вот"}
{"url": "http://www.focus-news.net/news/2019/11/04/2716311/nay-chesto-signali-v-zoopolitsiyata-se-podavat-za-proyava-na-zhestoko-otnoshenie-kam-zhivotnite-preobladavat-i-sluchaite-na-bezstopanstvenost.html", "text": "Най-често сигнали в зоополицията се подават за проява на жестоко отношение към животните, преобладават и случаите на безстопанственост. Това съобщиха от пресцентъра на  Главна дирекция „Национална полиция“  в отговор на запитване на  Агенция „Фокус“  за работата на зоополицията. От ГДНП изнесоха данни, че най-често сигнали се подават за кучета, котки и коне. Съгласно данните през 2014 г. общият брой на регистрираните престъпления по чл. 325а, чл. 325б и чл. 325в от НК е 178. През 2018 г. броят им е нараснал на 349.  Това увеличение се дължи не на нарастване броя на случаите на насилие над животните, а по-скоро отразява по-високата степен на обществено доверие към полицията и показва, че гражданите по-често подават сигнали за такъв вид престъпления. Така все по-малко престъпления по тези състави остават латентни. \r\nОт отговора на запитването на „Фокус“ става ясно, че престъпността спрямо животните е незначителен дял - 0,37 % от всички регистрирани престъпления на територията на страната през 2018 г. Предоставената информация гласи, че  темата за дейността на зоополицията е интересна, защото обществото ни е много чувствително към проявата на необоснована жестокост, на каквато най-често стават жертва животните и че дейността на полицейските служители, ангажирани с противодействието на престъпления срещу животни, намира все по-широка обществена подкрепа. \r\nДеница КИТАНОВА", "date": "2019.11.04", "title": "Най-често сигнали в зоополицията се подават за проява на жестоко отношение към животните, преобладават и случаите на безстопанственост"}
{"url": "http://www.focus-news.net/news/2019/11/04/2716319/sport-georgi-dermendzhiev-povika-dvama-novi-v-natsionalniya-otbor.html", "text": "Футбол: Националният селекционер  Георги Дерменджиев повика двама нови в националния отбор, Това стана ясно след като той обяви пълния списък на футболистите,  на които ще разчита в предстоящите двубои с Парагвай и Чехия. В състава фигурират осем играчи, състезаващи се зад граница, както и 16 от българското първенство. \r\nСред избраниците на опитния треньор има две изненади. В групата попадат защитникът на Черно море Виктор Попов и вратарят на Славия Георги Георгиев.", "date": "2019.11.04", "title": "Спорт: Георги Дерменджиев повика двама нови в националния отбор"}
{"url": "http://www.focus-news.net/news/2019/11/04/2716318/ekip-na-rspbzn-montana-otnovo-dava-dezhurstvo-v-mestnostta-vrazha-glava-v-chiprovskiya-balkan.html", "text": "Екип на РСПБЗН-Монтана отново дава дежурство в местността Вража глава в Чипровския Балкан, където горя голям пожар, съобщиха от  ОДМВР-Монтана . В неделя 7 екипа на РСПБЗН-Монтана и сектор „Специализирани оперативни дейности” са гасили суха трева и храсти на мястото на пожара от 27 октомври. 21 човека личен състав от 12.00 часа са потушавали огъня, като пожарът е локализиран към 23.30 часа.", "date": "2019.11.04", "title": "Екип на РСПБЗН-Монтана отново дава дежурство в местността Вража глава в Чипровския Балкан"}
{"url": "http://www.focus-news.net/news/2019/11/04/2716322/dve-zheni-sa-postradali-pri-pozhar-vav-varna-prichinen-ot-kaso-saedinenie-v-elektricheska-kartina.html", "text": "Две жени са пострадали при пожар в жилище във варненски квартал, възникнал заради късо съединение в електрическа картина. Това съобщават от  пресцентъра на Областната дирекция на МВР  в града. Инцидентът е станал в петък, около 14.50 часа. Огънят е тръгнал от кухнята на апартамент, намиращ се в ж.к. „Възраждане“. Пострадалите са на 47 и на 80 години. Двете жени са вдишали дим, но няма опасност за живота им. Причина за инцидента е късо съединение в електрическа картина. Унищожени са мебели, електрически уреди, окачен таван, ПВЦ прозорци и алуминиева врата, домашно имущество, опушени са 120 кв. м стени.", "date": "2019.11.04", "title": "Две жени са пострадали при пожар във Варна, причинен от късо съединение в електрическа картина"}
{"url": "http://www.focus-news.net/news/2019/11/04/2716306/vremenno-dvizhenieto-po-pat-i-9-burgas-varna-v-rayona-na-k-k-slanchev-bryag-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-9 Бургас-Варна в района на к. к. Слънчев бряг се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.11.04", "title": "Временно движението по път I-9 Бургас-Варна в района на к. к. Слънчев бряг се осъществява в една лента поради пътнотранспортно произшествие"}
{"url": "http://www.focus-news.net/news/2019/11/04/2716320/", "text": "Дъжд вали в Смолян и в областта, пътищата навсякъде са мокри, съобщи за    Радио „Фокус“ – Смолян   дежурният в Областно пътно управление – Смолян. от Пътната служба съветват водачите да шофират с повишено внимание и съобразена скорост. През деня са получени два сигнали за паднали дървета, които са премахнати от пътните платна своевременно.   \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян вали дъжд, пътните настилки са мокри. В края на работния ден автомобилният трафик е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.11.04", "title": "Мокри са пътищата в област Смолян, навсякъде вали дъжд"}
{"url": "http://www.focus-news.net/news/2019/11/04/2716305/vitseprezidentat-yotova-shte-uchastva-v-otkrivaneto-na-izlozhbata-do-portite-na-knyazheskiya-dvor-sakrovishta-ot-veliki-preslav-na-5-noemvri.html", "text": "Във вторник, 5 ноември, от 18.00 часа в Националния археологически институт с музей при Българската академия на науките (НАИМ при БАН) вицепрезидентът Илияна Йотова ще участва в откриването на изложбата „До портите на княжеския двор. Това съобщиха от  прессекретариата на държавния глава . Съкровища от Велики Преслав“. Изложбата се организира от НАИМ при БАН в партньорство с Археологическия музей „Велики Преслав“ и Националния исторически музей и се посвещава на 150-годишнината от основаването на Българската академия на науките.  \r\nПреди официалното откриване вицепрезидентът ще разгледа експонатите.", "date": "2019.11.04", "title": "Вицепрезидентът Йотова ще участва в откриването на изложбата „До портите на княжеския двор. Съкровища от Велики Преслав“ на 5 ноември"}
{"url": "http://www.focus-news.net/news/2019/11/04/2716321/matyu-palmar-vashington-shte-se-opita-da-ubedi-es-da-zapochne-pregovori-s-makedoniya-i-albaniya.html", "text": "В следващите месеци Вашингтон ще се опита да убеди Брюксел да поправи грешката, а Македония и Албания през пролетта да получат зелена светлина за започване на преговори с Европейския съюз, заяви заместник-помощникът на държавния секретар на САЩ на пресконференция със сръбския президент Александър Вучич, цитиран от македонския телевизионен  “Канал 5“ . \r\n„Това според нас е историческа грешка и лошо послание към целия регион. САЩ искат „да“ (за поканата на тези две страни). Западните Балкани имат европейска перспектива и ние ще направим всичко възможно да убедим ЕС да промени това отношение, преди срещата на лидерите в Загреб през май, заяви Матю Палмър. \r\nТой подкрепи т. нар. „Малък Шенген“, който допълнително ще обедини икономически Западните Балкани, чиято следваща среща се очаква да се проведе този уикенд в Охрид. \r\n„Благодаря на САЩ, че подкрепиха тази инициатива за сътрудничество между балканските страни. Ще продължим това в Охрид. Ако не се лъжа, днес имам разговори със Заев и Рама и можем да се споразумеем за всичко “, заяви сръбският президент Александър Вучич. \r\n \r\n  Юлиян Марков", "date": "2019.11.04", "title": "Матю Палмър: Вашингтон ще се опита да убеди ЕС да започне преговори с Македония и Албания"}
{"url": "http://www.focus-news.net/news/2019/11/04/2716324/mestni-izbori-2019-10-ot-12-te-obshtini-v-oblast-pazardzhik-zapaziha-kmetovete-si-obzor.html", "text": "10 от 12-те общини в област Пазарджик запазиха кметовете си. С нови кметове са само общините Брацигово – Надежда Казакова от ГЕРБ и Пещера – Йордан Младенов от БСП. Най-дълго от досегашните кметове управлява – Петър Паунов в Батак, който започна петия си мандат, след него е кметът на община Пазарджик – Тодор Попов, който спечели четвърти мандат. С три мандата е кметът на община Панагюрище – Никола Белишки и кметът на община Лесичово – Серьожа Лазаров. Останалите кметове на 6 общини започват своя втори мандат. Това са кметът на община Септември – Марин Рачев, на община Сърница – Неби Бозов, на община Велинград – Костадин Коев, на община Ракитово – Костадин Холянов и на община Стрелча – Стойно Чачов. Кметът на община Белово – Костадин Варев кара своя трети мандат. Чисто политически ГЕРБ запази общините, в които имаше свои кметове, като изгуби само една – Пещера. Цифрово изборите изглеждат по интересен начин. С най-слаба избирателна активност в най-голямата община – Пазарджик. Там досегашният кмет спечели малко повече от половината от гласовете на една трета от избирателите, които излязоха да гласуват на втори тур. На другия полюс по отношение на избирателната активност е малката община Белово, където гласуваха над 65% от хората.", "date": "2019.11.04", "title": "Местни избори 2019: 10 от 12-те общини в област Пазарджик запазиха кметовете си (ОБЗОР)"}
{"url": "http://www.focus-news.net/news/2019/11/04/2716326/obshtina-kyustendil-izgradi-tsentar-za-rabota-s-detsa-na-ulitsata.html", "text": "Община Кюстендил изгради Център за работа с деца на улицата. Дейностите по проекта бяха представени от неговия ръководител Илиян Фусков на пресконференция в залата на Възрожденското училище, предаде репортер на  Радио „Фокус” – Кюстендил . Проектът се реализира по Оперативна програма „Региони в растеж“, а основната цел  е да осигури подходяща и ефективна социална инфраструктура, допринасяща за институционалната закрила и защита на деца от улицата. Общата стойност на проекта е 921 604 лева. Капацитетът на сградата е за 20 души – деца между 7 и 18 години. „Сградата е предвидена за дневен център. В нея са обособени помещения за обучение на деца, за медицински прегледи, има административни и технически части. Доставено е цялостно оборудване, както и бяла и черна техника. Извършено е и благоустрояване на самия терен”, каза Илиян Фусков. Община Кюстендил вече е разработила и подала за разглеждане и одобрение друг проект по Оперативна програма „Развитие на човешките ресурси”. Целта е чрез него да бъде обезпечено разкриването на самата социална услуга и назначаването на необходимите специалисти към центъра. Очаква се реално тай да започне да функционира в началото на следващата година.  \r\nВенцеслав ИЛЧЕВ", "date": "2019.11.04", "title": "Община Кюстендил изгради Център за работа с деца на улицата"}
{"url": "http://www.focus-news.net/news/2019/11/04/2716316/afp-es-deklarira-nuleva-tolerantnost-sreshtu-zloupotrebite-sas-zemedelski-subsidii.html", "text": "Европейската комисия обяви в понеделник, че има „нулева толерантност към измамите“, след като американският вестник The new York Times твърди, че огромният бюджет на ЕС за селското стопанство подхранва политическата корупция в източните държави-членки, предава  AFP . \r\nКомисията има \"много ясни правила за това как трябва да се управляват средствата\" и \"приема твърде сериозно твърдението за злоупотреба\", заяви говорителят на ЕК Даниел Росарио. \r\nГоворителят Мина Андреева заяви, че службата на ЕС за борба с измамите ОЛАФ разглежда подобни твърдения и добави, че основната отговорност за правилното изразходване на бюджета е върху правителствата на държавите-членки. \r\n\"Ние не сме тук, за да заменим националните правителства\", каза тя. \"Ние не можем и няма да свършим работата вместо тях.\" \r\nТези изявления дойдоха ден след публикуването на обширен материал на вестник TheNew York Times, в който се твърди, че част от 59-милиардните евро земеделски субсидии от общата селскостопанска политика (ОСП) подкрепят \"олигарси и политически меценати\" в източните страни по-специално Унгария и Чешката република. \r\nМатериалът констатира, че системата е „изкривена от корупция и своеволия“ и твърди, че тя е станала твърде важна, за запазване на целостта на Европейския съюз, за да бъде реформирана фундаментално. \r\nГоворителите на Комисията заявиха, че минали злоупотреби са били засечени и насочени към ОЛАФ и разследванията продължават. \r\nТе обаче признаха, че Европейският съюз едва сега е на път чрез Офиса на  главния прокурор да започне разследвания на злоупотреби със средства от ЕС, които националните правителства не могат или не желаят да разследват. \r\n\"Ние имаме изградена рамка и тази рамка работи\", каза Росарио. \r\nТой добави, че \"ние всъщност работим\" по въпросите на конфликта на интереси, както беше подчертано в материала на New York Times, който се съсредоточава върху предполагаемото покровителство за системата на популисткия и антиевропейски премиер на Унгария Виктор Орбан. \r\nОСП е много желан ресор в разпределението на бюджета на ЕС. Чрез нея се изразходват около 40 процента от общия бюджет на блока, което го прави най-голямата единична сфера на разходите. \r\nВъпреки че Комисията предложи да го намали, основните членове на ЕС, включително Франция и Испания, твърдо се борят да го запазят, виждайки това като важно за развитието на Съюза и неговата кохезия. \r\n \r\n  Юлиян Марков", "date": "2019.11.04", "title": "AFP: ЕС декларира „нулева толерантност“ срещу злоупотребите със земеделски субсидии"}
{"url": "http://www.focus-news.net/news/2019/11/04/2716325/mestni-izbori-2019-aleksandar-andreev-tsik-ochakvame-dokumentite-ot-oshte-46-obshtinski-izbiratelni-komisii.html", "text": "Очакваме  документите от още 46 общински избирателни комисии. Това каза говорителят на ЦИК Александър Андреев по време на брифинг, предаде репортер на  Агенция \"Фокус\" . „От общо 196 общински избирателни комисии, които трябва да предадат документите, до момента, до 16.00 ч. бяха пристигнали 150. Очакваме още 46 общински избирателни комисии, най-късно до утре да предадат своите протоколи заедно с протоколите от СИК.“, каза Андреев.  Той посочи, че броят на жалбите приблизително е около 450 „Само жалби и сигнали от насрочването до вчерашния ден общо са 137 сигнала и 311 жалби. „Като добавите към тях и тези във вчерашния ден около 140, стават доста повече.  \r\nДеница КИТАНОВА", "date": "2019.11.04", "title": "Местни избори 2019: Александър Андреев, ЦИК:  Очакваме  документите от още 46 общински избирателни комисии"}
{"url": "http://www.focus-news.net/news/2019/11/04/2716327/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункт. Движението от и към ГКПП „Гюешево” се осъществява без проблеми, пътните настилки са сухи. Няма образували се колони от чакащи автомобили. Не са наложени ограничения за движението на автомобилите.  \r\nВенцеслав ИЛЧЕВ", "date": "2019.11.04", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/11/04/2716328/poradi-remontni-deynosti-se-zatvarya-uchastak-ot-avtomagistrala-struma-v-kyustendilska-oblast.html", "text": "Поради ремонтни дейности се затваря участък от автомагистрала „Струма” в Кюстендилска област, съобщиха от пресцентъра на  Областна дирекция на МВР – Кюстендил . Платното на автомагистрала „Струма“ в посока Благоевград ще бъде затворено за движение от 5 ноември до 29 ноември от пътен възел „Долна Диканя“ до пътен възел „Дяково“. Участъкът ще бъде сигнализиран с пътни знаци. Алтернативният маршрут е по път Е-79.", "date": "2019.11.04", "title": "Поради ремонтни дейности се затваря участък от автомагистрала „Струма” в Кюстендилска област"}
{"url": "http://www.focus-news.net/news/2019/11/04/2716329/mestni-izbori-2019-aleksandar-andreev-tsik-izbiratelnata-aktivnost-shte-bade-preizchislena.html", "text": "Избирателната активност ще бъде преизчислена. Това каза говорителят на ЦИК Александър Андреев по време на брифинг, предаде репортер на  Агенция \"Фокус\" . Той посочи, че леко ще се промени като проценти избирателната активност.  „Тук не можем да говорим за резултати от изборите, тъй като те се отчитат на основата на действителните гласове, които са подадени за кандидатските листи, за отделните кандидати в балотажа. В тази връзка ЦИК в момента ще промени данните за 27 октомври 2019 от общите избори и там, където в момента фигурира 1 165 955 ще бъде променено числото на вярното 1 064 705“, каза той във връзка с имащите право на глас избиратели.  Той поясни, че дава брифинга във връзка с постъпилите множество въпроси по отношение на отчитането на избирателната активност за първия и втория тур на страницата на ЦИК. „Те се отнасяха за една разлика от 100 хил. избиратели, а не гласа“, каза Андреев.  \r\n \r\nДеница КИТАНОВА", "date": "2019.11.04", "title": "Местни избори 2019: Александър Андреев, ЦИК: Избирателната активност ще бъде преизчислена"}
{"url": "http://www.focus-news.net/news/2019/11/04/2716330/aleksandar-vuchich-nie-nyama-da-vlezem-v-nikakav-konflikt-sas-sasht.html", "text": "Ние няма да влезем в никакъв конфликт със САЩ, заяви сръбският президент Александър Вучич на съвместната пресконференция със специалния пратеник на Държавния департамент на САЩ за Западните Балкани, който се намира на посещение в Белград, цитира думите му белградското  Радио „Б 92“ .  \r\nДвамата са разговаряли на четири очи, а след това се е провела среща на двете делегации. \r\n\"Разговорите бяха открити, честни и за да бъда честен пред обществеността, аз съм доволен и от съдържанието, защото разгледахме всички спорни въпроси, всички различия между нас и бих казал, че  ние твърдо искаме да намерим решения в бъдещето, което би означавало и по-добри отношения между САЩ и Сърбия “, каза Вучич на пресконференция след срещата с Палмър. \r\n„Бих казал, че това беше също конструктивен подход за възобновяване на диалога с Прищина възможно най-скоро“, добави той. \r\nВучич припомни, че възгледите на САЩ и Сърбия за Косово се различават до голяма степен, което не е тайна. \"САЩ признаха Косово, Сърбия има различна гледна точка, но аз съм благодарен на Палмър, че той беше готов да ни изслуша и да чуе какво имаме да кажем днес, както и преди\", каза Вучич и благодари на Палмър за подкрепата, която САЩ оказват на Сърбия по пътя към ЕС. \r\nВ отговор на въпросите, поставени от пресата, той каза още, че Сърбия няма да влезе в конфликт със САЩ: \"Няма да влизаме в никакъв конфликт с Америка, би било безумно да се борим с най-голямата сила\". Той добави, че всички проблеми ще бъдат решени чрез засилване на двустранните отношения със САЩ, като същевременно защитаваме собствените си интереси и не винаги се съобразяваме с най-голямата сила в света. \r\n\"Палмър ми каза какво не му харесва в сръбската политика. Той ми каза това и аз му отговорих\", каза Вучич и добави, че очаква скоро да се създадат условия за възобновяване на диалога между Белград и Прищина и че Сърбия иска да разгледа този диалог по отговорен и сериозен начин, водещ до решение. \r\n\"Сърбия е готова за компромис, но не е и никога няма да бъде готова за собственото си унижение и неуважение към народа си в Косово и Метохия и към държавата като цяло\", заяви президентът на Сърбия, подчертавайки, че тези, които мислят, че могат да унижават Сърбия и да я притиснат да работи срещу своите собствени интереси : „Това просто не е възможно“. \r\n \r\n  Юлиян Марков", "date": "2019.11.04", "title": "Александър Вучич: Ние няма да влезем в никакъв конфликт със САЩ"}
{"url": "http://www.focus-news.net/news/2019/11/04/2716317/lokomotiv-na-tovaren-vlak-se-e-zapalil-v-dvizhenie-mezhdu-selo-svetlen-i-popovo-nyama-postradali-hora.html", "text": "Локомотив на товарен влак се е запалил в движение между село Светлен и Попово, няма пострадали хора. Това съобщиха от  ОДМВР-Търговище . Сигналът за инцидентът е постъпил в 07.57 часа в оперативния център на РДПБЗН-Търговище. Пожарът е възникнал в електрическия локомотив на товарния влак, който е пътувал по линията Варна – Горна Оряховица. Инцидентът е станал в община Попово – между жп спирката в село Светлен и жп гарата в Попово. Реагирала е пожарогасителната система на локомотива, а машинистите своевременно са спрели композицията и са уведомили за инцидента на телефона за спешни повиквания. Веднага след получаване на сигнала към мястото на произшествието са насочени сили на пожарната и полицията. Пожарът е първоначално локализиран, а впоследствие напълно ликвидиран от екип служители на РСПБЗН-Попово с един противопожарен автомобил. Няма пострадали хора. В резултат на инцидента има нанесени незначителни материали щети по локомотива, като своевременната професионалната намеса на огнеборците не е позволила огънят да обхване целия локомотив. Движението по железопътното трасе в участъка, което е било временно преустановено до ликвидиране на последствията от инцидента, отново е възстановено.", "date": "2019.11.04", "title": "Локомотив на товарен влак се е запалил в движение между село Светлен и Попово, няма пострадали хора"}
{"url": "http://www.focus-news.net/news/2019/11/04/2716314/", "text": "ГЕРБ спечели изборите в 7 общини и 16 села в Пловдивска област на втори тур на местните избори, предаде репортер на  Радио „Фокус“ – Пловдив . Общините, в които ГЕРБ постигна победа на балотажите, са Пловдив, Куклен, Асеновград, Перущица, Хисаря, Съединение и Брезово. Жителите на 16 села гласуваха доверие на кандидатите на ГЕРБ на втория тур на местните избори – Караджалово, Виница, Брестовица, Брестник, Устина, Храбрино, Васил Левски. Иганово, Христо Даново, Долна махала, Песнопой, Златовръх, Костиево, Калековец, Скутаре и Манолско Конаре. В последните четири населени места печелят кандидатите на ГЕРБ в местна коалиция с „Обединени земеделци“. \r\nВ 2 общини и 8 села изборите на втори тур печелят кандидатите на БСП. Общините, в които партията постигна победа на балотажите, са Родопи и Първомай. Жителите на 8 села гласуваха доверие на кандидатите на БСП – Труд, Градина, Брягово, Милево, Бегунци, Конуш, Тополово и Цалапица ( в местна коалиция – ПП АБВ, БСП за България). \r\nКандидати на ДПС, Воля и Земеделски съюз „Александър Стамболийски“ спечелиха изборите в по едно населено място, съответно в Розино, Чоба и Марково. Независим кандидат постигна победа на балотажите единствено в село Искра, а различни местни политически коалиции спечелиха доверието на избирателите в 7 села – Белащица (Движение ЗАЕДНО за промяна“ – ВОЛЯ, ССД, ДБГ, Кауза Пловдив), Богданица (НФСБ, БЗНС,СДС), Неделево („Обединен блок на труда български лейбъристи“ (ПП АБВ, ПП Воля), Белозем (АБВ-НДСВ), Житница (СДС-БДЦ), Борец (СДС-ВМРО-БЗНС) и Нареченски бани (СДС-БСДП). \r\nТони МИХАЙЛОВ", "date": "2019.11.04", "title": "Местни избори 2019: ГЕРБ спечели изборите в 7 общини и 16 села в Пловдивска област на втори тур на местните избори, БСП – в 2 общини и 8 села (ОБЗОР)"}
{"url": "http://www.focus-news.net/news/2019/11/04/2716331/ogranicheno-e-dvizhenieto-na-avtomobili-s-shirina-nad-330-m-po-patya-mezhdu-gabrovskite-sela-kormyansko-i-malak-varshets.html", "text": "Ограничено е движението на автомобили с ширина над 3.30 метра, включително товара, по пътя между селата Кормянско и Малък Вършец. Забраната е въведена за участъка при км 10+080, а причината е  стеснен участък при мост над река Крапец. Районът  е сигнализиран с пътен знак В15. От Областно Пътно управление – Габрово съобщиха за  Радио „Фокус“ – Велико Търново , че обходният маршрут за МПС над 3.30 м е по път III-401 Кормянско – Петко Славейково – Малък Вършец и по общински път до село Малък Вършец. Срокът за приключване на ремонта е 20 декември. Условията за пътуване в областта са нормални за сезона. Настилките са сухи. Движението не е натоварено. Поради намален габарит на пътното платно е ограничено движението на товарни автомобили над 10 тона по пътя между село Крамолин и Велико Търново. Забраната е въведена в участъка от км 22+129 до км 28+380, а срокът за приключване на ремонта е юни следващата година. Отворен за движение е прохода Шипка, но там все още е в сила забраната за ТИР-ове над 12 тона.  \r\nРени АТАНАСОВА", "date": "2019.11.04", "title": "Ограничено е движението на автомобили с ширина над 3.30 м по пътя между габровските села Кормянско и Малък Вършец"}
{"url": "http://www.focus-news.net/news/2019/11/04/2716335/mokra-e-patnata-nastilka-po-patya-obzor-slanchev-bryag-zaradi-prevalyavaniya-ot-slab-dazhd.html", "text": "Мокра е пътната настилка по пътя Обзор-Слънчев бряг заради превалявания от слаб дъжд, съобщиха за  Радио \"Фокус\"-Бургас  от Областно пътно управление-Бургас. В останалата час от областта пътищата са сухи и нормално проходими. Видимостта е нормална, не е натоварен автомобилният трафик по пътищата в областта.  \r\nИнтензивно е движението по основните бургаски улици и булеварди. Натоварен е трафикът около кръговото кръстовище на изхода на Бургас в посока София, както и в комплекс „Славейков“ по ул. „Янко Комитов“. Интензивно е движението в централна градска част, както и по булевардите „24-ти Черноморски пехотен полк“, „Демокрация“, „Сан Стефано“, „Стефан Стамболов“, „Тодор Александров“, както и по бул. „Захари Стоянов“ от и към ж.к. „Меден рудник“. \r\nДеница ДИМИТРОВА", "date": "2019.11.04", "title": "Мокра е пътната настилка по пътя Обзор-Слънчев бряг заради превалявания от слаб дъжд"}
{"url": "http://www.focus-news.net/news/2019/11/04/2716333/intenzivno-e-dvizhenieto-vav-veliko-tarnovo-v-kraya-na-rabotniya-den.html", "text": "Интензивно е движението във Велико Търново в края на работния ден, предаде репортер на  Радио „Фокус” – Велико Търново . Условията за пътуване в града са добри. Времето е ясно, настилките са сухи. Натоварен е трафикът както в централната градска част, така и в района на Южен пътен възел и пътен възел „Качица“. Всички светофарни уредби работят нормално към този час. В старата столица няма допълнително въведени ограничения и нови затворени участъци. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4  – през село Леденик. Остава затворен поради свлачище yчастък от път Царски извор – Драганово, обходният маршрут е през село Сушица.  \r\nРени АТАНАСОВА", "date": "2019.11.04", "title": "Интензивно е движението във Велико Търново в края на работния ден"}
{"url": "http://www.focus-news.net/news/2019/11/04/2716334/startira-treti-priem-na-proektni-predlozheniya-po-myarka-nasarchavane-na-novi-proizvoditeli-na-akvakulturi-razvivashti-ustoychivi-akvakulturi-ot-programa-za-morsko-delo-i-ribarstvo.html", "text": "Стартира трети прием на проектни предложения по мярка 2.3 „Насърчаване на нови производители на аквакултури, развиващи устойчиви аквакултури“ от Програма за морско дело и рибарство (2014-2020 г.). Това съобщиха от пресцентъра на  Министерството на земеделието, храните и горите  (МЗХГ). Бенефициенти могат да бъдат нови производители, притежаващи професионални умения и компетентност, които навлизат в сектора. Общият бюджет по приема е в размер на 5 487 613 лв. Минималният размер на допустимата безвъзмездна финансова помощ за едно проектно предложение е 30 000 лв., а максималният - 850 000 лв. Възможното съфинансиране е в размер до 50%. За операции, осъществявани от предприятия, които не са малки и средни е до 30%.  \r\nДопустими за финансиране са инвестиции в изграждане на нови басейнови стопанства за развъждане и отглеждане на риба и други водни организми. Дейности за възстановяване, реконструкция и модернизиране на съществуващи обекти за аквакултури също попадат в обхвата на мярката. Финансират се и инвестиции за създаването на стопанства за биологично производство на аквакултури, включително сертифицирането на дейността им и други.  \r\nКрайният срок за подаване на проектни предложения е 17,00 часа на 03.02.2020 г. Подаването на проекти се извършва изцяло по електронен път чрез Информационната система за управление и наблюдение на Структурните инструменти на Европейския съюз в България (ИСУН 2020). Необходимо е използването на квалифициран електронен подпис (КЕП), чрез модула „Е-кандидатстване“ -  .", "date": "2019.11.04", "title": "Стартира трети прием на проектни предложения по мярка „Насърчаване на нови производители на аквакултури, развиващи устойчиви аквакултури“ от Програма за морско дело и рибарство"}
{"url": "http://www.focus-news.net/news/2019/11/04/2716336/sport-iker-kasiyas-e-podnovil-trenirovkite-sled-sardechen-udar.html", "text": "Футбол: Вратарят на Порто Икер Касияс за първи път тренира с колегите си, след като през май получи сърдечен удар. Касияс, който е на 38 години съобщи сам новината в социалната мрежа „Туитър“.  \r\nНа 1 май тази година вратарят претърпя сърдечен удар по време на тренировка и след това се подложи на лечение. Касияс заяви, че все още не е решил дали ще продължи кариерата си.", "date": "2019.11.04", "title": "Спорт: Икер Касияс е подновил тренировките след сърдечен удар"}
{"url": "http://www.focus-news.net/news/2019/11/04/2716339/david-sasoli-imame-obshta-sadba-severna-makedoniya-e-podgotvena-za-pregovori.html", "text": "„Бъдещето е в нашите и във вашите ръце. Нека не губим надежда, защото Европейският съюз трябва да работи заедно със Северна Македония и да направи всичко възможно тя да бъде член и да участва в изграждането на нова Европа“, заяви днес председателят  на Европейския парламент Давид Сасоли в Скопие, цитиран от македонският телевизионен канал  „Телма“  . \r\nТой заяви при откриването на Европейската  къща в Скопие, че за Европейския парламент, Европейския съвет и Европейската комисия Северна Македония е готова да започне преговори за присъединяване и изрази надежда, че малкото държави, които имат резерви по този въпрос, ще успеят да преодолеят съмненията си. \r\n„Имаме обща съдба и не е достатъчна малка пречка, за да се откажем от вниманието, което имаме към Вас, а именно Северна Македония да стане част от Европейския съюз. Това е разочарование, но трябва да имаме голямо доверие и надежда“, каза Сасоли, обръщайки се към младите хора, които присъстваха на откриването на Европейската къща в Скопие. \r\n \r\n  Юлиян Марков", "date": "2019.11.04", "title": "Давид Сасоли: Имаме обща съдба, Северна Македония е подготвена за преговори"}
{"url": "http://www.focus-news.net/news/2019/11/04/2716342/suhi-i-normalno-prohodimi-sa-patnite-nastilki-v-sliven-i-oblastta.html", "text": "Сухи и нормално проходими са пътните настилки в Сливен и областта, съобщиха от  Областно пътно управление - Сливен. Трафикът по пътищата  е интензивен,  но без задръствания. \r\n \r\nЗатворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\n \r\nВременно са въведени следните ограничения за движение на МПС : \r\n \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.", "date": "2019.11.04", "title": "Сухи и нормално проходими са пътните настилки в Сливен и областта"}
{"url": "http://www.focus-news.net/news/2019/11/04/2716337/oblastniyat-upravitel-na-kardzhali-nikola-chanev-svika-parvite-zasedaniya-na-novoizbranite-obshtinski-saveti-ot-oblast-kardzhali.html", "text": "Областният управител на Кърджали Никола Чанев свика първите заседания на новоизбраните общински съвети от областта, съобщиха от Областната администрация, предаде кореспондент на  .  На основание чл. 23 от Закона за местното самоуправление и местната администрация днес се състоя в заседателната зала на Общинския съвет в Ардино първото заседание на новоизбрания съвет общински съвет и новият кмет Изет Шабан от ДПС с общинските съветници положиха клетва и беше избран за председател на Общинския съвет Сезгин Байрям от ДПС.   \r\nВ Момчилград ще има заседание на 5 ноември, вторник, от 10.00 часа в залата на читалище „Нов живот“, на което новоизбраният кмет на града Илкнур Кязим от ДПС и новите общински съветници ще встъпят в длъжност. В същия ден Общински съвет-Джебел от 13.30 часа в залата на общинския съвет ще проведе своето първо заседание и ще положат клетва кметът Неджми Али от ДПС и общинските съветници. \r\nВ Черноочене на 6 ноември, сряда, от 10.00 часа в залата на читалище „Пробуда“ ще проведе своята първа сесия общинския съвет и ще се закълнат новите съветници и кметът Айдън Осман от ДПС. В Кирково също на 6 ноември, от 13.30 часа в Конферентна зала на Община Кирково ще проведе първото си заседание Общинският съвет и ще положат клетва кметът Шинаси Сюлейман от ДПС и новите съветници.  \r\nВ Крумовград на 7 ноември, от 11.00 часа в залата на Общински съвет-Крумовград на първа сесия ще се закълне кметът Себихан Мехмед от ДПС и общинските съветници. \r\nПървото заседание на Общински съвет-Кърджали ще се проведе на 8 ноември, петък, от 10.00 часа в Дома на културата, където ще положат клетва кметът Хасан Азис от ДПС и новите общински съветници.  \r\nВсички общински съвети от област Кърджали ще проведат и първо полагане на клетва на новоизбраните кметове на кметства на територията на съответната община, за което същите подписват клетвен лист. След това, като втора точка от дневния ред на заседанията, ще бъде разгледан изборът на председател на съответния общински съвет. \r\nДарина ДЕЕНИЧИНА", "date": "2019.11.04", "title": "Oбластният управител на Кърджали Никола Чанев свика първите заседания на новоизбраните общински съвети от област Кърджали"}
{"url": "http://www.focus-news.net/news/2019/11/04/2716338/lek-avtomobil-e-katastrofiral-po-patya-mezhdu-dobrinishte-i-gotse-delchev-nyama-postradali.html", "text": "Шофьор на лек автомобил е катастрофирал по пътя между Добринище и Гоце Делчев. Това съобщиха от  ОДМВР-Благоевград . Сигналът за инцидента е получен около 16.31 часа. По първоначални данни шофьорът на лекия автомобил се е ударил в крайпътна стена. При инцидента няма пострадали. Временно движението в района се е осъществявало в едната лента, като вече е освободено и в двете посоки.", "date": "2019.11.04", "title": "Лек автомобил е катастрофирал по пътя между Добринище и  Гоце Делчев, няма пострадали"}
{"url": "http://www.focus-news.net/news/2019/11/04/2716344/normalno-prohodim-e-patyat-prez-prohoda-petrohan.html", "text": "Нормално проходим е пътят през прохода Петрохан, съобщи за  Радио „Фокус“ – Видин  дежурният служител в Областно пътно управление – Монтана. Пътната настилка е суха, на прохода духа силен вятър, температурата е положителна. Остава забраната за преминаване на автомобили над 12 тона през Петрохан. Обиколният маршрут е през гр.Своге.  \r\nАнна ЛОЗАНОВА", "date": "2019.11.04", "title": "Нормално проходим е пътят през прохода Петрохан"}
{"url": "http://www.focus-news.net/news/2019/11/04/2716343/vazstanoveno-e-dvizhenieto-po-pat-i-9-burgas-varna-v-rayona-na-slanchev-bryag.html", "text": "Възстановено е движението по път I-9 Бургас-Варна в района на Слънчев бряг. Това съобщиха от  Агенция \"Пътна инфраструктура\" .", "date": "2019.11.04", "title": "Възстановено е движението по път I-9 Бургас-Варна в района на Слънчев бряг."}
{"url": "http://www.focus-news.net/news/2019/11/04/2716340/afp-novoto-pravitelstvo-na-rumaniya-poluchi-vot-na-doverie.html", "text": "Новото правителство  на румънските либерали начело с Людовик Орбан получи вот на доверие, което сложи край на месеци на политическа несигурност и проправи пътя на новия премиер да назначи еврокомисар, предава  AFP \r\nОбщо 240 депутати от 465-членния парламент гласуваха за правителство на малцинството, водено от Людовик Орбан,лидер на Националната либерална партия (НЛП). \r\n\"Нашата цел е да възстановим доверието в Румъния на нашите евроатлантически партньори\", каза Орбан пред депутатите от своята партия и други четири малки партии, чиято подкрепа той си осигури преди гласуването. \r\n56-годишният Орбан - бивш транспортен министър се очаква да назначи нов еврокомисар, след като предишните кандидати от ПСД бяха отхвърлени. \r\nПредседателят на Европейската комисия Урсула фон дер Лайен, която иска новият й екип да бъде готов и да заработи до 1 декември, призова Румъния да предложи нов еврокомисар \"незабавно\". \r\n \r\n  Юлиян Марков", "date": "2019.11.04", "title": "AFP: Новото правителство на Румъния получи вот на доверие"}
{"url": "http://www.focus-news.net/news/2019/11/04/2716346/aktsenti-v-sutreshniya-blok-dobro-utro-balgariya-na-radio-fokus-za-5-noemvri.html", "text": "На 5 ноември в България се отбелязва Денят на металурга. Обявен е за професионален празник на българските металурзи през 1963 година. В сутрешния блок  „Добро утро, България“  на  Радио „Фокус“  заедно с Изпълнителния директор на Българската асоциация на металургичната индустрия (БАМИ) Политими Паунова ще отбележим професионалния празник на металурзите и ще си поговорим за състоянието на индустрията у нас.  \r\nПореден словесен сблъсък между президент и премиер, този път заради обвинения в пропуски в изборите и отстъпление от честността на изборния процес. По този повод Румен Радев ще инициира среща с ръководството на ЦИК, органите на реда и парламентарно представените политически партии. Най-голямата група в парламента, тази на ГЕРБ, обаче отказва да участва. БСП и ДПС приветстват провеждането на подобна среща. За анализ на разнопосочните реакции поканихме в студиото ни Цветозар Томов, социолог и бивш член на ЦИК.  \r\nОбщина Алфатар избра своя кмет още на първия тур на местните избори. За приоритетите през следващите 4 години ще разговаряме с градоначалника Янка Господинова.  \r\nФотоизложбата „Различната България“ вече повече от месец посреща посетителите на Регионален исторически музей – Благоевград. Подробности за красивите снимки, дело на фотографа Асен Великов, ще ни разкаже Ливия Нинова от  Радио „Фокус“ – Пирин . \r\n \r\n Тези и още теми – в „Добро утро, България“", "date": "2019.11.04", "title": "Акценти в сутрешния блок „Добро утро, България“ на Радио „Фокус“ за 5 ноември"}
{"url": "http://www.focus-news.net/news/2019/11/04/2716347/mokri-sa-patnite-nastilki-vav-vidinska-oblast-trafikat-za-gkpp-dunav-most-2-e-natovaren.html", "text": "Мокри са пътните настилки във Видинска област, съобщиха за  Радио „Фокус“ - Видин  от Областно пътно управление.  Натоварен е  трафикът по главен път Е-79 в посока от и за ГКПП „Дунав мост 2“. В посока  от  ГКПП „Дунав мост 2“ към София  пътуват предимно тежкотоварни автомобили. Най много автомобили се движат в участъка Видин – Дунавци. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен, няма образувани опашки от чакащи автомобили. \r\nВъв Видин трафикът е засилен на входно изходните артерии на града, в централната градска част и по бул. \"Панония\".  \r\n   \r\nАнна ЛОЗАНОВА", "date": "2019.11.04", "title": "Мокри са пътните настилки  във Видинска област, трафикът за ГКПП „Дунав мост 2“ е натоварен"}
{"url": "http://www.focus-news.net/news/2019/11/04/2716345/otstranena-e-prechupena-varba-v-gradinkata-na-sv-sedmochislenitsi-v-sofiya-koyato-shte-bade-podmenena-s-darvo-ot-sashtiya-vid.html", "text": "Силният порив на вятъра пречупи една от върбите в градинката пред храм-паметник „Св. Седмочисленици“ в София, съобщиха от  Столична община . Проверка на експерти от дирекция „Зелена система“ установи, че вследствие гнилостни процеси в сърцевината на дървото, силният порив на вятъра е причинил пречупване в най-слабата част на ствола. Незабавно са изпратени екипи на поддържащата фирма за предприемане на действия. На мястото на премахнатото дърво ще бъде засадена едроразмерна върба от същия вид, като символ на градината, което ще запази облика на градината, която е паметник на културата. Ще бъде направена проверка за състоянието на другата върба. При наличие на гнилостни процеси, тя ще бъде премахната, а на нейно място ще бъде засадена нова едроразмерна върба.", "date": "2019.11.04", "title": "Отстранена е пречупена върба  в градинката на \"Св. Седмочисленици\" в София, която ще бъде подменена с дърво от същия вид"}
{"url": "http://www.focus-news.net/news/2019/11/04/2716348/utre-shte-e-slanchevo-i-shte-ostane-toplo-za-sezona-s-maksimalni-temperaturi-mezhdu-20-i-25.html", "text": "Утре ще е слънчево и ще остане топло за сезона с максимални температури между 20° и 25°. Това съобщи за  Агенция „Фокус”  дежурният синоптик Георги Цеков  от  Националния институт по метеорология и хидрология (НИМХ) .  През нощта на места в планинските райони ще превали, но от запад облачността бързо ще се разкъсва и намалява и до сутринта над по-голямата част от страната ще се изясни. Вятърът ще е югозападен и ще отслабне. Минималните температури ще са от 5-6° на места в западните райони, до 15-16° по морския бряг. Повече облаци ще има сутринта над източните райони. Вятърът ще се задържи от югозапад и ще е слаб, в планинските райони – до умерен. Атмосферното налягане ще се повишава, но ще остане по-ниско от средното за месеца. Над Черноморието ще е предимно слънчево, с по-значителна облачност в сутрешните часове. Ще духа слаб до умерен югозападен вятър. Максимални температури на въздуха между 21° и 24°. Температурата на морската вода е 17°. Вълнението на морето преди обяд ще е 3 бала, след пладне ще отслабне, в повечето райони до 2 бала. Над планините ще е слънчево. Ще духа до умерен, по високите и открити части и временно силен запад-северозападен вятър. Максимална температура на височина 1200 метра – около 18° , на 2000 метра – около 11°. До края на седмицата времето в страната ще бъде динамично с температури, значително по-високи от обичайните за първото десетдневие на ноември. През повечето дни преносът на въздушни маси ще е от юг-югозапад. Ще бъде ветровито, особено в Източна България и в районите, разположени в близост до северните склонове на планините, където южният вятър ще се проявява и като фьон. В средата на седмицата ще има разкъсана, предимно висока и средна облачност, значителна над крайните северозападни райони, където е възможно да превали. Ще остане с високи сутрешни температури, особено в Източна България - до 14°-16°, в Западна - между 6° и 11°, а дневните - в по-голямата част от страната над 20°. В петък в Западна България ще превали, на повече места и повече като количество - в Рило-Родопската област, където и ще прегърми.", "date": "2019.11.04", "title": "Утре ще е слънчево и ще остане топло за сезона с максимални температури между 20° и 25°"}
{"url": "http://www.focus-news.net/news/2019/11/04/2716341/pregled-na-mezhdunarodnite-novini-do-18-chasa-agentsiya-fokus.html", "text": "Иран пусна 30 нови центрофуги за обогатяване на уран и значително увеличи производството му в своите предприятия. Това обяви ръководителят на Иранската организация за атомна енергия Али Акбар Салехи, предава  TACC . \r\nСъгласно думите му, Техеран „пусна 30 нови модерни центрофуги за обогатяване на уран\". Салехи добави, че производството в страната на ниско обогатен уран през последните два месеца се е увеличило 10 пъти. \r\n„Нямаше да предприемаме подобни стъпки, но погрешната политика на Вашингтон [към Техеран] ни принуди да направим това“, обясни Салехи. \r\n*** \r\n \r\n  Производството на обогатен уран в Иран е достигнало до пет килограма на ден, повече от 10 пъти над нивото отпреди два месеца, когато страната се отказа от редица ангажименти по споразумението от  2015 г. за ядрената програма на Техеран, предава  AFP . \r\nИран също e разработил две нови усъвършенствани центрофуги, едната от които преминава през тестове. Съответното съобщи Али Акбар Салехи, ръководителят на Иранската организация за атомна енергия. \r\n*** \r\n \r\n  Студентският протест в централната част на Атина бе белязан от насилие, след като младежи с качулки хвърлиха самоделни бомби срещу полицейските служители, които отговориха с употребата на сълзотворен газ, за да ги разпръснат, съобщава електронното издание на гръцкия вестник  Kathimerini . \r\nСтудентите протестират срещу реформите в образователната система, предприети от консервативното правителство на премира Кириакос Мицотакис („Нова демокрация“), включително плановете за изкореняването на т.нар. „вечни студенти“, като задължат обучаващите се да вземат диплома в определен срок. Протестите са съши и срещу премахване на закона, който забранява достъпа на полицейски служители в кампусите. Студентите призовават и за наемане на повече университетски преподаватели и персонал. \r\n*** \r\n \r\n  В специално видеообръщение президентът на Косово Хашим Тачи говори за неотдавнашната среща на лидерите на Западните Балкани с Върховния представител на ЕС Фредерика Могерини, в което призова страните от Общността да не повтарят грешките, допуснати през 90-те години на миналия век, съобщава електронното издание на прищинския ежедневник  Epoka e Re . \r\n„Миналата седмица проведохме работна вечеря с Могерини в Брюксел. Всички лидери на Западните Балкани говориха за своя опит, предизвикателства пред европейското бъдеще на нашите държави. Имаше съвместно заключение и изразено огромно разочарование от страна на лидерите на Западните Балкани заради липсата на конкретна ангажираност на Европейския съюз към страните от нашия регион“, заяви Тачи. \r\nОсвен това той подчерта, че това разочарование се отразява и в Косово, особено при липса на либерализация на визите, въпреки изпълнението на всички критерии. Според Тачи ситуцията се дължи на разединението на ЕС. \r\n„Ние обаче имаме само едно бъдеще: европейското. Следователно ЕС и неговите лидери, в този момент трябва да докажат, че няма да допуснат грешките на ЕС от началото на 90-те години, в началото на югославската криза. Защото винаги има потенциали за мир, сигурност и стабилност в Западните Балкани“, увери Тачи, като изрази допълнителна надежда, че ЕС ще започне да се променя положително към Косово и Западните Балкани. \r\n*** \r\n \r\n  Група от 41 мигранти са открити живи в хладилен камион в Северна Гърция, предава  AFP , като се позовава на информация от местната полиция. Уточнява се, че водачът на превозното средство е бил арестуван.  \r\nМигрантите, за които се предполага, че са родом от Афганистан, са в добро състояние. На седем от тях е оказана помощ в болница, поясниха от полицията. \r\nДруги подробности във връзка с инцидента не се съобщават. \r\n*** \r\n \r\n  Сръбският президент Александър Вучич е провел телефонен разговор с премиерите на Северна Македония и Албания Зоран Заев и Еди Рама за предстоящата среща в Охрид, на която ще бъдат продължени дискусиите за създаване на т.нар. „мини Шенген\", предава излъчващият на албански език скопски телевизионен канал  „Алсат-М“ . \r\nЗа съответното Вучич обяви в социалните мрежи, като публикува своя снимка в кабинета си, до телефона и многобройни документи, със съобщението: „Отличен конферентен разговор с Рама и Заев преди важната среща на върха в Охрид на 9 ноември ”. \r\nМиналия месец в Нови Сад бе приета декларация за премахване на бариерите пред свободния поток на стоки, услуги, капитали и хора между трите държави. Очаква се в Охрид да бъдат представени конкретни мерки за реализирането на идеята. \r\nТелефонният разговор със Заев и Рама е осъществен малко след преговорите, които Вучич проведе в Белград със специалния пратеник на държавния секретар на САЩ за Западните Балкани Матю Палмър. На съвместна пресконференция Вучич заяви, че Сърбия „се ангажира да си сътрудничи със страните от Западните Балкани, както се вижда чрез продължаването на срещите със Северна Македония и Албания, а след това и с всички останали (за „мини Шенген\"). Държавният глава на западната ни съседка благодари за подкрепата на САЩ за идеята. \r\n„Мога открито да кажа, че САЩ подкрепиха тази идея, която се основава на четирите свободи на движение на стоки, хора, услуги и капитали. Очакваме допълнителна подкрепа от Палмър и САЩ като цяло\", подчерта Вучич. \r\nПо-рано през деня Палмър заяви на пресконференция, че основната тема на срещата със сръбския президент е била политическата ситуация в региона и косовският въпрос. Американският дипломат подчерта, че „позицията на САЩ е страните от Западните Балкани да имат европейска перспектива\". \r\n*** \r\n \r\n Турски военнослужещ загина в района на турската военна операция „Извор на мира“ в Североизточна Сирия, съобщи турската агенцията Demiroren, позовавайки се на Министерството на националната отбрана на Турция, цитирана от  TACC . \r\nСпоред информацията военнослужещ от въоръжените сили на Турция е загинал в резултат на експлозия по време на разминиране на територии, в които са се водили военни действия. \r\nПо време на стартираната от нея операция „Извор на мира“ Анкара установи контрол върху територията между градовете Рас ал Айн и Тел Абаяд, припомня ТАСС. \r\n*** \r\n \r\n Европейската комисия обяви в понеделник, че има „нулева толерантност към измамите“, след като американският вестник The new York Times твърди, че огромният бюджет на ЕС за селското стопанство подхранва политическата корупция в източните държави-членки, предава  AFP . \r\nКомисията има \"много ясни правила за това как трябва да се управляват средствата\" и \"приема твърде сериозно твърдението за злоупотреба\", заяви говорителят на ЕК Даниел Росарио. \r\nГоворителят Мина Андреева заяви, че службата на ЕС за борба с измамите ОЛАФ разглежда подобни твърдения и добави, че основната отговорност за правилното изразходване на бюджета е върху правителствата на държавите-членки. \r\n\"Ние не сме тук, за да заменим националните правителства\", каза тя. \"Ние не можем и няма да свършим работата вместо тях.\" \r\nТези изявления дойдоха ден след публикуването на обширен материал на вестник TheNew York Times, в който се твърди, че част от 59-милиардните евро земеделски субсидии от общата селскостопанска политика (ОСП) подкрепят \"олигарси и политически меценати\" в източните страни по-специално Унгария и Чешката република. \r\nМатериалът констатира, че системата е „изкривена от корупция и своеволия“ и твърди, че тя е станала твърде важна, за запазване на целостта на Европейския съюз, за да бъде реформирана фундаментално. \r\nГоворителите на Комисията заявиха, че минали злоупотреби са били засечени и насочени към ОЛАФ и разследванията продължават. \r\nТе обаче признаха, че Европейският съюз едва сега е на път чрез Офиса на  главния прокурор да започне разследвания на злоупотреби със средства от ЕС, които националните правителства не могат или не желаят да разследват. \r\n\"Ние имаме изградена рамка и тази рамка работи\", каза Росарио. \r\nТой добави, че \"ние всъщност работим\" по въпросите на конфликта на интереси, както беше подчертано в материала на New York Times, който се съсредоточава върху предполагаемото покровителство за системата на популисткия и антиевропейски премиер на Унгария Виктор Орбан. \r\nОСП е много желан ресор в разпределението на бюджета на ЕС. Чрез нея се изразходват около 40 процента от общия бюджет на блока, което го прави най-голямата единична сфера на разходите. \r\nВъпреки че Комисията предложи да го намали, основните членове на ЕС, включително Франция и Испания, твърдо се борят да го запазят, виждайки това като важно за развитието на Съюза и неговата кохезия. \r\n*** \r\n \r\n В следващите месеци Вашингтон ще се опита да убеди Брюксел да поправи грешката, а Македония и Албания през пролетта да получат зелена светлина за започване на преговори с Европейския съюз, заяви заместник-помощникът на държавния секретар на САЩ на пресконференция със сръбския президент Александър Вучич, цитиран от македонския телевизионен  “Канал 5“ . \r\n„Това според нас е историческа грешка и лошо послание към целия регион. САЩ искат „да“ (за поканата на тези две страни). Западните Балкани имат европейска перспектива и ние ще направим всичко възможно да убедим ЕС да промени това отношение, преди срещата на лидерите в Загреб през май, заяви Матю Палмър. \r\nТой подкрепи т. нар. „Малък Шенген“, който допълнително ще обедини икономически Западните Балкани, чиято следваща среща се очаква да се проведе този уикенд в Охрид. \r\n„Благодаря на САЩ, че подкрепиха тази инициатива за сътрудничество между балканските страни. Ще продължим това в Охрид. Ако не се лъжа, днес имам разговори със Заев и Рама и можем да се споразумеем за всичко “, заяви сръбският президент Александър Вучич. \r\n*** \r\n \r\n Ние няма да влезем в никакъв конфликт със САЩ, заяви сръбският президент Александър Вучич на съвместната пресконференция със специалния пратеник на Държавния департамент на САЩ за Западните Балкани, който се намира на посещение в Белград, цитира думите му белградското  Радио „Б 92“ .  \r\nДвамата са разговаряли на четири очи, а след това се е провела среща на двете делегации. \r\n\"Разговорите бяха открити, честни и за да бъда честен пред обществеността, аз съм доволен и от съдържанието, защото разгледахме всички спорни въпроси, всички различия между нас и бих казал, че  ние твърдо искаме да намерим решения в бъдещето, което би означавало и по-добри отношения между САЩ и Сърбия “, каза Вучич на пресконференция след срещата с Палмър. \r\n„Бих казал, че това беше също конструктивен подход за възобновяване на диалога с Прищина възможно най-скоро“, добави той. \r\nВучич припомни, че възгледите на САЩ и Сърбия за Косово се различават до голяма степен, което не е тайна. \"САЩ признаха Косово, Сърбия има различна гледна точка, но аз съм благодарен на Палмър, че той беше готов да ни изслуша и да чуе какво имаме да кажем днес, както и преди\", каза Вучич и благодари на Палмър за подкрепата, която САЩ оказват на Сърбия по пътя към ЕС. \r\nВ отговор на въпросите, поставени от пресата, той каза още, че Сърбия няма да влезе в конфликт със САЩ: \"Няма да влизаме в никакъв конфликт с Америка, би било безумно да се борим с най-голямата сила\". Той добави, че всички проблеми ще бъдат решени чрез засилване на двустранните отношения със САЩ, като същевременно защитаваме собствените си интереси и не винаги се съобразяваме с най-голямата сила в света. \r\n\"Палмър ми каза какво не му харесва в сръбската политика. Той ми каза това и аз му отговорих\", каза Вучич и добави, че очаква скоро да се създадат условия за възобновяване на диалога между Белград и Прищина и че Сърбия иска да разгледа този диалог по отговорен и сериозен начин, водещ до решение. \r\n\"Сърбия е готова за компромис, но не е и никога няма да бъде готова за собственото си унижение и неуважение към народа си в Косово и Метохия и към държавата като цяло\", заяви президентът на Сърбия, подчертавайки, че тези, които мислят, че могат да унижават Сърбия и да я притиснат да работи срещу своите собствени интереси : „Това просто не е възможно“. \r\n*** \r\n \r\n Новото правителство  на румънските либерали начело с Людовик Орбан получи вот на доверие, което сложи край на месеци на политическа несигурност и проправи пътя на новия премиер да назначи еврокомисар, предава  AFP \r\nОбщо 240 депутати от 465-членния парламент гласуваха за правителство на малцинството, водено от Людовик Орбан,лидер на Националната либерална партия (НЛП). \r\n\"Нашата цел е да възстановим доверието в Румъния на нашите евроатлантически партньори\", каза Орбан пред депутатите от своята партия и други четири малки партии, чиято подкрепа той си осигури преди гласуването. \r\n56-годишният Орбан - бивш транспортен министър се очаква да назначи нов еврокомисар, след като предишните кандидати от ПСД бяха отхвърлени. \r\nПредседателят на Европейската комисия Урсула фон дер Лайен, която иска новият й екип да бъде готов и да заработи до 1 декември, призова Румъния да предложи нов еврокомисар \"незабавно\".", "date": "2019.11.04", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/11/04/2716350/tass-v-barselona-se-provezhdat-protesti-sreshtu-vizitata-na-kralskoto-semeystvo-v-grada.html", "text": "Привържениците на независимостта на Каталуния протестират в Барселона срещу посещението на кралското семейство в града, съобщи испанският вестник El Pais, цитиран от  TACC . \r\nКрал Фелипе VI с наследничката на испанския престол Леонор ще вземат участие в церемонията по връчването на наградите на Фондация Принцеса Жирона в Конгресния дворец. От съображения за сигурност беше решено да се засили присъствието на служителите на реда в региона. Поради акцията в центъра на града, движението на транспорта е частично нарушено. \r\nСепаратистката организация „Омниум културал“ отправя апел към кметството на каталунската столица да не предоставя имението „Албенис“ на разположение на краля. Дворецът е официалната резиденция на монарха по време на посещенията му в Барселона. Тази инициатива беше подкрепена и от регионалната парламентарна група „Заедно за Каталуния“. \r\nТова е първото посещение на Фелипе VI в региона, след като Върховният съд осъди каталунски политици на до 13 години затвор на 14 октомври. Присъдата предизвика вълна от протести в Каталуния, някои от които завършиха с безредици. В резултат на това бяха ранени няколкостотин души, припомня ТАСС. \r\n \r\n  Юлиян Марков", "date": "2019.11.04", "title": "ТАСС: В Барселона се провеждат протести срещу визитата на кралското семейство в града"}
{"url": "http://www.focus-news.net/news/2019/11/04/2716353/sport-yasni-sa-evropeyskite-sapernitsi-na-zhenskiya-voleybolen-otbor-na-maritsa.html", "text": "Волейбол: Българският волейболен шампион при жените  Марица (Пловдив) научи програмата по дни и часове на пет от шестте двубоя в Група Е на Шампионската лига.  \r\nПловдиските волейболистки  са в група с руския шампион Динамо (Москва), френският шампион Кан, където играе бившата волейболистка на шампионките Мира Тодорова, и Уралочка-НТМК (Екатеринбург, Русия). \r\nШампионките на България започват с гостуване на френския шампион на 19 ноември (вторник), от 21:30 часа в зала Пале де Виктоар във френския средиземноморски град Кан.", "date": "2019.11.04", "title": "Спорт: Ясни са европейските съперници на женския волейболен отбор на Марица"}
{"url": "http://www.focus-news.net/news/2019/11/04/2716351/predstoyashti-mezhdunarodni-sabitiya-za-5-noemvri-agentsiya-fokus.html", "text": "*** \r\n  Втори ден от визитата на председателя на Европейския парламент Давид Сасоли \r\n \r\n*** \r\n  Среща на премиерите от Централна и Южна Европа \r\n \r\n*** \r\n  Световно изложение на вносни стоки \r\n \r\n*** \r\n  Йеменското правителство ще подпише споразумение с южните сепаратисти за споделяне на властта \r\n \r\n*** \r\n  Среща на Международната агенция за възобновяема енергия", "date": "2019.11.04", "title": "Предстоящи международни събития за 5 ноември (Агенция \"Фокус\")"}
{"url": "http://www.focus-news.net/news/2019/11/04/2716352/mestni-izbori-2019-gen-kolyo-milev-bsp-za-balgariya-na-tezi-izbori-v-sliven-pobediteli-sa-tezi-koito-ne-izlyazoha-da-glasuvat.html", "text": "На тези избори в Сливен победители са тези, които не излязоха да гласуват. Така коментира пред журналисти резултатите от втория тур на местните избори кандидатът за кмет от \"БСП за България\" генерал Кольо Милев, предаде репортер на  Радио \"Фокус\" - Сливен . Той допълни, че левицата не е успяла да  активира избирателите и те не са припознали в тях алтернативата на сегашното управление. Освен това по думите на Милев, на изборния резултат е оказалото влияние и това, че БСП не винаги е достатъчно критична към досегашното управление. По думите на Милев, никой кмет, избран при 33 процента избирателна активност, не може да се чувства сигурен и предрече, че новият мандат може да не бъде толкова успешен, ако Община Сливен не успее да привлече свежи инвестиции, а продължава да тегли заеми и да преразпределя бюджетни средства и тези от данъците.  Въпреки това, Кольо Милев поздрави  Стефан Радев за преизбирането  и му пожела ползотворен мандат. По думите му, БСП и парламентарната група на Левицата ще анализират изборните резултати в страната  и ще предприемат мерки за да се елиминират на изборите корпоративния,административния и властовия вот. \r\nАтанас Делибалтов, председател на БСП - Сливен, отчете, че въпреки загубата в Сливен, като цяло БСП има отличен резултат в страната, спечелвайки в ключови градове. Той отчете, че тези избори са показали, че партията има нужда от подмладяване и привличане на млади и способни хора, които да доведат до повишаване доверието в партията. Делибалтов допълни, че в този общински съвет БСП ще бъде конструктивна опозиция там, където е необходимо,и ще защитава интересите на Сливен и неговите граждани, като втора политическа сила в местния парламент. \r\nЛюдмила ЙОРГОВА", "date": "2019.11.04", "title": "Местни избори 2019 : Ген. Кольо Милев, БСП за България: На тези избори в Сливен победители са тези, които не излязоха да гласуват"}
{"url": "http://www.focus-news.net/news/2019/11/04/2716332/mzhg-oblekchava-se-rezhimat-za-registratsiya-na-lichnite-stopanstva-tip-zaden-dvor.html", "text": "Режимът за регистрация на личните стопанства тип „заден двор“ ще бъде облекчен и безплатен. Това предвиждат промени в Закона за ветеринарномедицинската дейност, публикувани за обществено обсъждане -  . Това съобщиха от пресцентъра на  Министерството на земеделието, храните и горите  (МЗХГ). Регистрацията ще се осъществява с представяне на нотариален акт или удостоверение за търпимост, което се издава от кметството на населеното място. Отпада изискването стопаните на лични стопанства да подават лично заявление за регистрация в Областната дирекция по безопасност на храните (ОДБХ). С цел улеснение то ще се подава при кмета или кметския наместник, който от своя страна ще има 15-дневен срок да го предостави в ОДБХ.  \r\nЗаконодателните измененията са в следствие на усложнената епизоотична обстановка на територията на цяла Европа и имат за цел да гарантират здравето на животните и хората в България.  С промените се въвеждат още национални мерки, свързани с регламентирането на изискванията към собствениците и ползвателите на животновъдни обекти. Допълват се задълженията на местната власт при констатиране на заболяване, с цел по-добра координация и своевременно предприемане на мерки за ограничаване разпространението и ликвидиране на заразата. Собствениците и ползвателите на животновъдни обекти ще трябва да спазват изискванията за идентификация на животните, опазване на здравословното им състояние, както и да документират движението от и към животновъдните обекти. За тази цел ще е необходимо да създадат и изпълняват програми за самоконтрол на болести и да спазват определени изисквания при населване на животновъдните обекти.  \r\nЩе бъде подобрена и организацията на ветеринарномедицинското обслужване на животните на територията на дадено населено място. Това ще стане чрез въвеждане на териториален принцип при сключване на договорите с регистрирани ветеринарни лекари, за изпълнение на мерките по програмата за профилактика, надзор, контрол и ликвидиране на болести по животните и зоонози. С цел осигуряване на биосигурност във фермите, не се позволява на регистрирани ветеринарни лекари, сключили договори за профилактика със собственици на ферми, да сключват такива и със собственици на лични стопанства. Предвижда се честотата на посещенията в обектите да бъде определена в специална процедура.", "date": "2019.11.04", "title": "МЗХГ: Облекчава се режимът за регистрация на личните стопанства тип „заден двор“"}
{"url": "http://www.focus-news.net/news/2019/11/04/2716356/daily-sabah-turtsiya-e-reshena-da-raboti-za-zapazvane-teritorialnata-tsyalost-na-siriya.html", "text": "Турция е решена да работи за запазване териториалната цялост на Сирия, пише турското англоезично издание  Daily Sabah в материал, представен без редакторска намеса. \r\nТурция и Русия проведоха първите си съвместни наземни патрули в Североизточна Сирия в петък, съгласно споразумението от Сочи. Осем бронирани машини, придружени от дронове, патрулират района между 40 километра източно от Рас ал Айн и 30 километра западно от Камишли, съобщи турското Министерство на отбраната. \r\nПо силата на споразумението между Турция и Русия, Анкара ще създаде 13 наблюдателни пункта в района, което ще й позволи да извършва въоръжени операции на място. Турция, с богатите си разузнавателни способности в Северна Сирия, също ще следи отблизо изпълнението на споразумението от страна на Русия. \r\nВъпреки че Москва спазва обещанията си до днес, остава неясно как режимът на Башар Асад, съюзник на Русия, ще се справи с Отрядите за народна саомотбрана (ОНС), сирийската издънка на терористичната организация Кюрдска работническа партия (ПКК) и дали ще се наложи турците да използват твърда сила. И Москва, и Дамаск са наясно с решителността на Турция. \r\nСирийският конституционен комитет се срещна за първи път в Женева на 30 октомври и постигна добър първоначален напредък. Международният натиск от заинтересованите страни, като се започне от Русия, Турция и Иран, прави по-голяма вероятността Комитетът да функционира ефективно. Това, с което засега са съгласни всички страни, е необходимостта да се запази териториалната цялост на Сирия и политическото единство. Прави впечатление също, че тази база е важна отправна точка за новата конституция на Сирия. И все пак има много въпроси за обсъждане. \r\nВъзможно е да се предположи, че Конституционният комитет ще бъде изправен пред определени предизвикателства. Увлечени от най-новите събития в Сирия, преговарящите на Башар Асад биха могли да предприемат стъпки, за да нарушат работата на Комитета. В зависимост от степента на ангажираността на Русия към мира и политическия преход, конституционният орган ще функционира ефективно. Ако Москва окаже подходящ натиск, Дамаск няма да може да спре дейността му. \r\nЯсно е едно: никоя страна няма да инвестира в Сирия, докато различните страни, преговарящи в Женева, не се споразумеят за времевата линия на политическия преход на страната. Дори Китай не инвестира в области под пълния контрол на Башар Асад. Всички правителства са сериозно загрижени за перспективата за отвличане на чуждестранни инвеститори. Междувременно нито Русия, нито Иран имат икономическата сила да подпомогнат сами икономическото развитие на Сирия. Излишно е да се коментира, че САЩ и Европа едва ли ще поемат риска. \r\nЗа да бъде ясно, Турция е най-подходящата страна, която допринася за усилията за възстановяване на съседната страна. Приемайки 3,7 милиона бежанци за осем години, турците имат потенциал да съживят търговията и да подобрят инвестиционната среда в Сирия на фона на политическия преход. В същото време Турция има голям интерес към териториалната цялост и стабилност на Сирия. \r\nСледователно настоящият ход на турското правителство за създаване на зона за сигурност и преселване на сирийски бежанци в Северна Сирия е истински принос за бъдещето на съседната страна. \r\nПрезидентът Реджеп Тайип Ердоган миналата седмица заяви, че ще обсъди с генералния секретар на ООН Антонио Гутериш плана на администрацията му за създаване на \"град за бежанци\" между Рас ал Айн и Тел Абаяд. Той добави, че Турция ще поиска международни донори за помощ и, ако не успее, ще насърчи турските бизнесмени да инвестират в региона. \r\nПрезидентът Ердоган се ангажира със своите планове за зона за сигурност в Сирия, които той представи на Общото събрание на ООН през септември. Той иска да върне там сирийските бежанци. В бъдеще Анкара ще използва всички дипломатически мерки, включително заплахата от отваряне на вратите за бежанци към Европа, за да убеди европейските лидери. \r\nБежанците ще бъдат основната точка в дневния ред на предстоящата среща на Ердоган с лидерите на Великобритания, Германия и Франция. Само в тяхна полза европейските демокрации би било разумно да обмислят сериозно предложението на Турция. Ако президентът Ердоган почувства, че неговият ход бива спиран от европейците, Турция ще намери парите да изгради прототип на своята зона за сигурност едностранно и да покаже на света какво може да постигне. \r\nЗа Турция репатрирането на сирийските бежанци е не по-малко важно от запазването на териториалната цялост на Сирия. \r\n \r\n  Юлиян Марков", "date": "2019.11.04", "title": "Daily Sabah: Турция е решена да работи за запазване териториалната цялост на Сирия"}
{"url": "http://www.focus-news.net/news/2019/11/04/2716354/mitropolit-ioanikiy-dade-blagoslovenie-na-izbraniya-za-vtori-mandat-kmet-na-sliven-stefan-radev.html", "text": "Негово Високопреосвещенство Сливенският митрополит Иоаникий прие избрания за втори мандат кмет на общината Стефан Радев и даде благословение за управлението му през следващите четири години. Това съобщиха от  ГЕРБ - Сливен . \r\nОт своя страна Стефан Радев поздрави владиката за именния му ден, който той празнува на 4 ноември. Кметът подари на митрополита двата тома на книгата „Розата на Балканите“ – история на България през 19 и 20 век на Иван Илчев. \r\nНа срещата присъстваха още министърът на земеделието и храните и областен координатор на ГЕРБ-Сливен Десислава Танева, председателят на Общинския съвет Димитър Митев и Здравко Костадинов – общински председател на партията. \r\nДомакинът и неговите гости разговаряха за доброто взаимодействие между Общината и Сливенска митрополия, бъдещото развитие на Сливен и идеите за управление.", "date": "2019.11.04", "title": "Митрополит Иоаникий даде благословение на избрания за втори мандат кмет на Сливен Стефан Радев"}
{"url": "http://www.focus-news.net/news/2019/11/04/2716359/sport-mario-mandzhukich-iska-da-se-zavarne-v-bayern.html", "text": "Футбол: Нападателят на Ювентус Марио Манджукич иска да се завърне в германския Байерн Мюнхен възможно най-скоро.  Хърватинът до момента под ръководството на Маурицио Сари не е записал нито един мач през сезона.  \r\nСпоред информациите голямото желание на Манджукич е да се завърне на \"Алианц Арена\", където игра от 2014 до 2016 година. \r\n33-годишният нападател има оферти от Манчестър Юнайтед и Борусия Дортмунд,", "date": "2019.11.04", "title": "Спорт: Марио Манджукич иска да се завърне в Байерн"}
{"url": "http://www.focus-news.net/news/2019/11/04/2716357/oblastniyat-upravitel-rosen-belchev-svika-sesiya-na-novoizbraniya-obshtinski-savet-v-montana.html", "text": "Областният управител  Росен Белчев свика сесия на новоизбрания Общински съвет в Монтана, съобщиха за  Радио \"Фокус\" - Видин  от областната администрация. На свиканата общинска сесия клетва положи кметът на Монтана Златко Живков, новите общински съветници и кметовете на населени места. Водосвет за здраве и благоденствие отслужиха отец Емил и отец Николай от храм \"Св. Св. Кирил и Методий\" в Монтана. Заседанието беше открито от  областният управител Росен Белчев, който призова всички да бъдат обединени в името на една кауза – благоденствието на хората и с общи усилия да градят по-добро бъдеще за община Монтана. За председател на Общинския съвет с единодушие бе избран инж. Иво Иванов.", "date": "2019.11.04", "title": "Областният управител  Росен Белчев свика сесия на новоизбрания Общински съвет в Монтана"}
{"url": "http://www.focus-news.net/news/2019/11/04/2716358/tass-petima-sa-kandidatite-za-predsedatel-na-britanskiya-parlament.html", "text": "Броят на кандидатите за председател на Камарата на общините на британския парламент бе намален от седем на пет, показват  резултатите от първия етап на гласуването, проведено в  долната камара на законодателния орган на Обединеното кралство, предава  TACC . \r\nСпоред процедурата кандидатите, спечелили по-малко от 5% от гласовете на депутатите, не преминават на следващия етап. В по-нататъшната борба ще участват лейбъристите Роузи Уинтъртън (46), Крис Брайънт (98), Хариет Харман (72), Линдзи Хойл (211) и кандидатът на консерваторите Елеонора Леинг (113). Гласували са общо 562 депутати. \r\nОкончателните резултати ще бъдат обявени по-късно вечерта, а новият говорител ще замени Джон Беркоу, който заема този пост в продължение на 10 години и се оттегли на 31 октомври по собствено желание. \r\n \r\n  Юлиян Марков", "date": "2019.11.04", "title": "ТАСС:  Петима са кандидатите за председател на британския парламент"}
{"url": "http://www.focus-news.net/news/2019/11/04/2716362/s-plod-za-kapka-krav-boryat-razprostranenieto-na-diabeta-sred-detsa-v-obshtina-veliko-tarnovo.html", "text": "С обучение на 70 медицински специалисти от Търновска община стартира кампанията „Плод за капка кръв“. Инициативата е насочена към превенция на диабета при деца от 1-ви до 3-ти клас и съвместен проект на Ротари клуб – Велико Търново и Общината, предаде репортер на  Радио „Фокус“ – Велико Търново . Първият й етап се проведе  днес в Голяма зала на местната администрация, където специалистите по здравни грижи слушаха специални лекции по темата. Идеята на кампанията е хората да се запознаят със същността на заболяването, както и да се информира обществеността за новостите, свързани с него. Според една от здравните статистики, изготвени у нас, само за България болните от диабет са около 500 хиляди души. Около  40% от тях дори не подозират за това. Една от рисковите групи са децата, чиито начин на живот все по-често създава предпоставки за развитието на заболяването. „Проектът ни ще премине през три етапа. Днес имаме практическото обучение на медицинския персонал от учебните заведения на територията на общината – училища, детски градини и детските ясли. След като то приключи сме предвидили и дискусия с гражданите, съпричастни със заболяването. На 14 ноември, когато е Световният ден за борба с диабета, крепостта „Царевец” ще светне в цветовете на Ротари – синьо и жълто, като синьото символизира и борбата със заболяването“, посочи още Кирил Андреев от Ротари клуб.Третият етап от проекта е насрочен за 22, 23 и 24 ноември, когато ще бъде измерена кръвната захар на 1147 деца от 1 до 3 клас в ОУ „Бачо Киро”, ОУ „Св. П. Евтимий” и СУ „Ем. Станев”. За да бъде извършено изследването, всяко дете предварително трябва да представи декларация от родителите си, в която те посочват, че са съгласни то да бъде изследвано. След измерването децата ще получат персонална информация за нивото на кръвната им захар, която ще бъде запечата в плик. Всяко дете, участвало в кампанията, ще получи от ротарианците по един плод, най-вероятно ябълка. \r\nЛуиза ТРАНЧЕВА", "date": "2019.11.04", "title": "С „Плод за капка кръв“ борят разпространението на диабета сред деца в община Велико Търново"}
{"url": "http://www.focus-news.net/news/2019/11/04/2716361/vzglyad-moskva-i-vashington-popadnaha-v-kapana-na-erdogan.html", "text": "Москва и Вашингтон попаднаха в капана на Ердоган, коментира руският вестник  „Взгляд“  в материал, представен без редакторска намеса \r\nТурските служители отново започнаха да флиртуват с Москва и Вашингтон по въпросите на военно-техническото сътрудничество. В рамките на един ден Анкара успя да постави под въпрос доставката на втора партида системи за ПВО С-400 и призова САЩ да обсъдят продажбата на изтребители F-35 в Турция. Според експерти президентът Ердоган по този начин се опитва да използва противоречията между двете страни, които са принудени да се примирят с това. \r\nТурското правителство се замисли дали да забави доставката на втората партида зенитно-ракетни системи С-400 „Триумф“. Това съобщи в понеделник ръководителят на секретариата на турската отбранителна промишленост Исмаил Демир. Според него забавянето може да бъде свързано с преговори за трансфер на технологии и уреждане на съвместното им производство. В същото време Демир отбеляза, че втората фаза на доставката на С-400 може да бъде осъществена до края на 2020 г. \r\n„За втората фаза на доставките на С-400 имаме календар за следващата година. В този случай, за разлика от първия етап, говорим за съвместно производство и трансфер на технологии. Съвместното производство може леко да промени планирания календар, като го измести малко по-далече във времето, вероятно до края на 2020 г.“, заяви Демир и добави, че между Москва и Анкара текат технически консултации относно възможността за частично производство на компоненти на С-400 в Турция.  \r\nОсвен това Демир по-рано тази сутрин обяви желанието на Турция да възобнови преговорите с Вашингтон за доставката на американски изтребители F-35. Той добави още, че Анкара не е съгласна „с твърденията, че F-35 и С-400 не могат да бъдат в една и съща държава“. \"Ние не виждаме проблеми от правна гледна точка\", каза Демир, но за всеки случай добави, че Анкара обмисля предложението на Москва да закупи руски изтребители. \r\nИзданието припомня, че през юли, във връзка с придобиването от Турция на руския зенитно-ракетен комплекс С-400, САЩ обявиха прекратяването на по-нататъшното участие на Анкара в програмата F-35. В допълнение, Камарата на представителите на САЩ подкрепи законопроекта за санкциите срещу Турция. \r\nОсвен това отношенията между Анкара и Вашингтон се обостриха допълнително, след като Турция започна военната операция „Извор на мира“ в северната част на Сирия и след това сключи така наречените „Сочински споразумения“ с Москва, което даде възможност за значително нормализиране на ситуацията в този регион. И докато в Европа обсъждаха разцепление в НАТО, Русия успя преждевременно да завърши доставката на всички компоненти на С-400 в Турция. \r\nВ резултат на това САЩ отмъстиха на Анкара за придобиването на системите С-400 и за руско-турското споразумение за Сирия, подготвяйки санкции срещу ръководството на републиката и признавайки арменския геноцид. А това от своя страна навреди на чувствата не само на управляващата класа на Турция, но и на местната интелигенция. \r\n Според Андрей Кортунов, генерален директор на Руския съвет по външни работи, това състояние принуждава турското правителство и президента Ердоган лично да започнат да търсят компромиси с Вашингтон. \r\n„В изявленията на Анкара относно С-400 и F-35 става ясно, че те не искат да изострят спора си със САЩ, защото това заплашва Турция с неприятни икономически и политически последици. Следователно Ердоган все пак ще търси някакъв компромис с Тръмп “, каза Кортунов пред вестник „Взгляд“. \r\n„От друга страна, турците наистина искат да произвеждат С-400 заедно с Русия. Но ако съдим по коментарите, които получаваме от нашите правителствени структури, Москва не харесва тази идея. Освен това зад С-400 има дълга редица други купувачи и ако турците откажат системите, ще намерим къде да ги поставим “, предполага събеседникът. \r\nСледователно, продължава експертът, Ердоган може да се оттегли от сделката със С-400 със сравнително малки загуби на репутацията. „Но двете страни(Турция и САЩ)  имат разногласия не само по отношение на военната техника, но и по отношение на ситуацията в Сирия като цяло и по-конкретно по отношение на кюрдите, отношенията в НАТО и икономическите въпроси“, припомни политологът. \r\n„Освен това във Вашингтон все повече се чуват мнения, че Ердоган се превръща в авторитарен лидер. И в такава ситуация, разбира се, желанието на Ердоган да възобнови преговорите за F-35 запазва известна свобода на маневриране, \"каза Кортунов. \r\nСпоред експерта турският лидер ще маневрира между интересите на Москва, Вашингтон и страните от НАТО поне до президентските избори в САЩ, които са насрочени за ноември 2020 г. \r\n„Все още не се знае дали Тръмп ще спечели изборите или не. И ако той спечели, не се знае каква ще бъде неговата политика след това. Следователно, повечето страни, включително Турция, сега имат изчаквателна тактика. Ердоган е малко вероятно да седи дълго на два стола. Но до следващите избори в САЩ това е съвсем реалистично “, каза Кортунов. \r\nВ същото време директорът на Центъра за изследване на Близкия Изток и Централна Азия Семьон Багдасаров вярва, че Ердоган може да използва противоречията между Русия, САЩ и други страни от НАТО безкрайно. \r\n„Ердоган е един от най-могъщите и хитри политици на нашето време. Защото всички ще го търпят още дълго време. И сега той много умело използва противоречията на световните сили в Сирия, за да реши собствените си проблеми “, каза Багдасаров пред вестника. \r\nВ същото време експертът призова руското ръководство да не споделя с Турция технологиите за производство на комплексите С-400. „Много сме помогнали на Турция в историята, само спомнете си 20-те и 30-те години. И тогава по време на Втората световна война милионни армии бяха до нашите граници. Ето защо трябва да бъдем внимателни тук “, добави Багдасаров. \r\nТой припомни, че \"на Ердоган може много да му се размине\", тъй като Русия е заинтересована от реализиране на проекти като \"Турски поток\" и изграждането на АЕЦ \"Аккую\". \r\n„Американците също виждат поведението на Ердоган и в Белия дом то предизвиква възмущение. Но те също трябва да си затварят очите много, предвид ролята и тежестта на Турция в НАТО. Но Турция няма да бъде изключена от съюза. Първо, Анкара няма да иска да си тръгне оттам; и второ, те няма да искат да я пуснат от блока. Затова всички ще трябва да търпят Ердоган до смяната на властта в Турция “, завърши Багдасаров. \r\n \r\n  Юлиян Марков", "date": "2019.11.04", "title": "„Взгляд“: Москва и Вашингтон попаднаха в капана на Ердоган"}
{"url": "http://www.focus-news.net/news/2019/11/04/2716378/tarzhestvena-sesiya-na-obshtinskiya-savet-v-dalgopol-za-polagane-na-kletva-ot-strana-na-novoizbranite-kmet-i-obshtinski-savetnitsi-shte-se-provede-na-6-noemvri.html", "text": "Тържествена сесия на Общинския съвет за полагане на клетва от страна на кмета на Община Дългопол Георги Георгиев, който ще управлява за втори мандат, и новоизбраните общински съветници и кметове на кметства, ще се проведе на 6 ноември. Това съобщиха от  Общината . Тържествената сесия ще започне от 10.00 часа в залата на Народно читалище \"Никола Йонков Вапцаров-1896 г.\" в Дългопол. На нея ще присъства областният управител Стоян Пасев. В дневния ред на заседанието са включени две точки - полагане на клетва и избор на председател на Общинския съвет.", "date": "2019.11.04", "title": "Тържествена сесия на Общинския съвет в Дългопол за полагане на клетва от страна на новоизбраните кмет и общински съветници ще се проведе на 6 ноември"}
{"url": "http://www.focus-news.net/news/2019/11/04/2716360/predstoyashti-sabitiya-v-stranata-za-5-noemvri-agentsiya-fokus.html", "text": "*** \r\n \r\nОт 09.30 часа в централата на БЧК ще се проведе конференция на тема „Иновативни решения в грижите за възрастни хора”. \r\n \r\n*** \r\n \r\nОт 10.30 часа в Министерството на здравеопазването (залата на 4 ет.) министърът на здравеопазването Кирил Ананиев ще даде официален старт на Националната информационна кампания в подкрепа на донорството и трансплантацията в България, която ще премине под мотото „Да! За живот!“. \r\n \r\n*** \r\n \r\nОт 10.30 часа в кино „Люмиер Лидл” ще се проведе пресконференция по случай старта на 33-тото издание на „Киномания”. \r\n \r\n*** \r\n \r\nОт 11.00 часа на „Дондуков“ 2 държавният глава Румен Радев ще проведе среща с министъра на външните работи на Чешката република Томаш Петричек. \r\n \r\n*** \r\n \r\nОт 11.00 часа в галерия „Средец” на Министерството на културата, министърът на културата Боил Банов ще отличи с почетни награди и знаци на Министерството на културата 41 дейци и институции по повод 1 ноември – Деня на народните будители. \r\n \r\n*** \r\n \r\nОт 11.00 часа в зала „Проф. Марин Дринов“ на БАН, БАН ще присъди почетното звание „Доктор хонорис кауза“ на д-р Нат Гопалсвами. \r\n \r\n*** \r\n \r\nОт 11.50 в Министерството на външните работи вицепремиерът и министър на външните работи Екатерина Захариева и министърът на външните работи на Чешката Република Томаш Петричек ще проведат среща на четири очи. В 12.20 ч. ще започне пленарна среща между двете делегации.  В 13.10 ч. министрите ще направят изявление пред медиите. \r\n \r\n*** \r\n \r\nОт 12.30 часа на ул. \"Г. С. Раковски\"-134 на 5-ти етаж, ще се проведе пресконференция на СДС по повод местните избори.  \r\n \r\n*** \r\n \r\nОт 13.00 часа на Метростанция \"Софийски университет\" – източен коридор, изход посока бул. \"Цар Освободител\", ще се състои откриване на четвъртото издание на проекта \"Поезия в метрото\". \r\n \r\n*** \r\n \r\nОт 14.30 часа в Дирекцията на Прирореден парк „Витоша“ организира тържествено честване по случай 85-тата годишнина от създаването на Парка. \r\n \r\n*** \r\n \r\nОт 14.30 часа, на Малка сцена, 7-ми етаж в Операта, ще се проведе пресконференция, посветена на премиерата на операта \"Капулети и Монтеки\" от Винченцо Белини. \r\n \r\n*** \r\n \r\nОт 18.00 часа в Китайския културен център ще бъде открита съвместната българо-китайска изложба „Съзерцание и диалог”. \r\n \r\n*** \r\n \r\nОт 18.00 часа в Унгарския културен институт, ще се състои изложба \"30 години свобода\" и фотографии (1989-1990) от колекцията fortepan. \r\n \r\n*** \r\n \r\nОт 18.00 часа в Националния археологически институт с музей при БАН вицепрезидентът Илияна Йотова ще участва в откриването на изложбата „До портите на княжеския двор. Съкровища от Велики Преслав“. \r\n \r\n*** \r\n \r\nОт 18.30 часа в зала 6 на НДК, големият български поет и писател Любомир Левчев ще бъде почетен с рецитал. \r\n \r\n*** \r\n \r\nОт 18.30 часа в галерия „Сердика“ на Женски пазар, ще се състои изложбата на Мая Иванова „Роби на времето“, рисунка и графика. \r\n \r\n*** \r\n \r\nОт 19.00 часа в Sofia Live Club, ще се състои книгата „Идеи без граници. 30 интервюта със световни артисти от България“ от Даниел Ненчев. \r\n \r\n*** \r\n \r\nОт 19.30 часа в зала „Витоша“ на Витоша Парк Хотел ще се проведе представяне на книгата на гл. ас. д-р Иван Неделчев - „Съвременните психологически и философски аспекти на културизма“. \r\n \r\n*** \r\n \r\nОт 19.30 часа в зала „България“ ще се състои концерт на Людмил Ангелов от неговия нов клавирен интеграл „Людмил Ангелов свири Шопен“. \r\n \r\n \r\nОт 17.00 в Галерия „Графит“ ще бъде открита интерактивна изложба на картини, предмети и съкровища, разказваща славната българска история, част от Национално турне „Историческо величие“. \r\n \r\n*** \r\n \r\nОт 18.00 часа в Голямата зала на Общината, иновативният спектакъл „Въртележка на парите“ ще бъде представен от ученическа театрална група от СУ „Кузма Тричков“-Враца. \r\n \r\n*** \r\n \r\nОт 18.30 часа в Народно читалище „Напредък-1869“ ще се проведе концерт на Веселин Маринов.   \r\n \r\n*** \r\n \r\nОт 13.30 часа новият Общинския съвет ще проведе своето първо заседание в залата си. \r\n \r\n*** \r\n \r\nОт 17.30 часа в ОМЦ ще се проведе среща – дискусия по въпросите на ранното детско развитие и възможността за интердисциплинарни действия за подкрепа на родителите да бъдат първите и най-важните учители на своите деца. \r\n \r\n*** \r\n \r\nОт 15.00 часа ще се проведе заседание на Областната администрация.  \r\n \r\n*** \r\n \r\n \r\nОт 10.00 часа в залата на читалище „Нов живот“ ще се проведе първото заседание на новия Общински съвет. \r\n \r\n*** \r\n \r\nОт 10.30 часа в Гарнизонния военен клуб ще се проведе предствяне на книгата ,,Българите и светът“ на о. з. подп. Добромир Присадашки.  \r\n \r\n*** \r\n \r\nОт 18.00 часа в Драматично-куклен театър ,,Иван Радоев\" ще бъде представена постановката на Драматичен театър-Монтана ,,Когато гръм удари“ от П. К. Яворов. \r\n \r\n*** \r\n \r\nОт 09.00 часа в зала 1 на Окръжния съд ще се проведе заседание по делото срещу Пенчо К., обвинен за управление на МПС след употреба на наркотици, за притежание с цел разпространение на високорискови наркотични вещества. \r\n \r\n*** \r\n \r\nОт 10.00 часа в зала 1 на Районния съд ще се проведе заседание по делото срещу Огнемира К., обвинена в причиняване на имотна вреда в големи размери на две лица.  \r\n \r\n*** \r\n \r\nОт 10.00 часа в зала 1 на Апелативния съд ще се проведе заседание по делото, с което подсъдимият доктор И. Д., прокуратурата и близки на пострадалия протестират присъда на Окръжен съд – Пловдив и за това обжалват пред Апелативен съд съдебния акт.  \r\n \r\n*** \r\n \r\nОт 10.30 часа в зала 11 на Районния съд ще се проведе заседание по делото срещу Антон К., Бисер П. и Росен М.,  обвинени в кражба на автомобили.  \r\n \r\n*** \r\n \r\nОт 10.30 часа в офиса на областната структура на ГЕРБ ще се проведе  пресконференция по повод резултатите от местните избори.  \r\n \r\n*** \r\n \r\nОт 11.00 часа в кабинета на Антония Роглева, изпълняваща функцията председател на Окръжния съд, III етаж, стая №316, ще се проведе пресконференция по повод отбелязването на 140 години от основаването на Окръжния и Районния съд.  \r\n \r\n*** \r\n \r\nОт 13.00 часа в зала 1 на Окръжния съд ще се проведе заседание по делото срещу Гинади Т., обвинен че е управлявал моторно превозно средство без да има необходимата правоспособност, нарушил е правилата за движение , в резултат на което е предизвикал пътнотранспортно произшествие и по непредпазливост е причинил смъртта на А. Г., която е настъпила по-късно.  \r\n \r\n*** \r\n \r\nОт 13.30 часа в зала 10 на Окръжния съд ще се проведе заседание по делото срещу Сергей П., Йоана С. и Ивайло А., обвинени за притежание с цел разпространение на рискови наркотични вещества.  \r\n \r\n*** \r\n \r\nОт 13.30 часа в зала 3 на Районния съд ще се проведе заседание по делото срещу Георги Г. – зам. кмет на р-н „Западен“, обвинен в присвояване на чужди пари. По делото са призовани 57 свидетели и 3 вещи лица. \r\n \r\n*** \r\n \r\nОт 18.30 часа в галерия „Пловдив“ (ул. „Авксентий Велешки“ 20) ще бъде представена изложбата \"Светлосенки\" на Светлана Желязкова. \r\n \r\n*** \r\n \r\nОт 12.00 часа ПП ГЕРБ - Смолян ще даде пресконференция в офиса на партията. \r\n \r\n*** \r\n \r\nОт 17.30 часа в Узунова къща, ще бъде представена изложбата „Отвъд всичко това“. \r\n \r\n*** \r\n \r\nОт 14.00 часа в зала \"Марица\" ще се проведе заседание на областната комисия във връзка с готовността за предстоящия зимен сезон. \r\n \r\n*** \r\n   \r\nОт 10.00 часа в зала 2 на Областната администрация ще се проведе редовното седмично заседание на Областната епизоотична комисия.", "date": "2019.11.04", "title": "Предстоящи събития в страната за 5 ноември (Агенция „Фокус“)"}
{"url": "http://www.focus-news.net/news/2019/11/04/2716379/novoizbranite-obshtinski-savetnitsi-i-kmetat-na-veliko-tarnovo-shte-polozhat-kletva-na-6-noemvri.html", "text": "Новоизбраните общински съветници и кмет на Велико Търново ще положат клетва на 6 ноември, съобщиха за  Радио „Фокус“-Велико Търново  от Областната администрация. В периода от 4 до 11 ноември, в изпълнение на чл.23.ал.1 от Закона за местното самоуправление и местната администрация, областният управител на област Велико Търново проф. д-р Любомира Попова ще свика заседания в десетте общини на област Велико Търново, на които ще се проведат тържествени церемонни по встъпване в длъжност на новоизбраните представители на местната власт – кмет на община, общински съветници и кметове на населени места. \r\nТържествени церемонни ще се проведат по график в десетте общини на област Велико Търново. \r\nНа 5 ноември, от 10.00 ч., клетва ще положат в Павликени, а от 14.15 ч. – в Елена, на 6 ноември, от 10.30 ч., в Сухиндол, от 14.00 ч. – в Лясковец, и от 17.00 ч. – във Велико Търново (Музей \"Възраждане и учредително събрание\"), на 7 ноември, от 10.00 ч. – в Златарица, от 14.00 ч. - в Свищов, на 11 ноември, от 10.30 ч. – в Горна Оряховица, от 13.00 ч. – в Стражица, и от 16.00 ч. – в Полски Тръмбеш. \r\nРени АТАНАСОВА", "date": "2019.11.04", "title": "Новоизбраните общински съветници и кметът на Велико Търново ще положат клетва на 6 ноември"}
{"url": "http://www.focus-news.net/news/2019/11/04/2716380/petite-nezavisimi-nagradi-za-kultura-media-awarts-shte-badat-vracheni-vav-varna-na-23-noemvri.html", "text": "Петите независими награди за култура „Media AwARTs“ ще бъдат връчени от 18.30 ч. на 23 ноември в Арт салона на Радио „Варна“. Това съобщи водещият на събитието  Емилиян Ялъмов . Наградите се присъждат по номинации от журналисти, които пишат за култура във варненските печатни и електронни медии. Общо 9 статуетки и грамоти ще бъдат връчени на изявени варненски творци и колективи през тази година. По традиция един от отличените ще получи и картина от Красимир Симов, почетен консул на Кралство Индонезия за Варна и Добрич. За гостите на вечерта ще свири струнното трио Magnifica.", "date": "2019.11.04", "title": "Петите независими награди за култура „Media AwARTs“ ще бъдат връчени във Варна на 23 ноември"}
{"url": "http://www.focus-news.net/news/2019/11/04/2716383/tass-v-nadprevarata-za-predsedatel-na-britanskiya-parlament-ostanaha-dvama-kandidati.html", "text": "Двама кандидати от Лейбъристката партия, стигнаха до финала на борбата за поста председател на Камарата на общините на британския парламент, предава  TACC . \r\nЛиндзи Хойл, който беше страши заместник-председател на парламента от 2010 г., получи подкрепата на 267 депутати, докато неговият съпартиец  Крис Брайънт получи 169 гласа. Заместник-председателят от консерваторите Елеонор Леинг (127) отпадна от борбата като кандидат с най-малка подкрепа от Камарата на общините, а лейбъристът Хариет Харман се оттегли преди началото на гласуването. \r\n \r\n  Юлиян Марков", "date": "2019.11.04", "title": "ТАСС: В надпреварата за председател на британския парламент останаха двама кандидати"}
{"url": "http://www.focus-news.net/news/2019/11/04/2716382/sport-konembol-tarsi-drug-grad-za-finala-na-kopa-libertadores.html", "text": "Футбол: Футболните ръководители на Южна Америка ще се срещнат във вторник с президентите на финалистите на Копа Либертадорес Ривър Плейт и Фламенго, за да преразгледат плановете за финала на 23 ноември  в Сантяго заради нестихващите протести в чилийската столица, предава  AFP . \r\nОт футболната федерация на Южна Америка КОНЕМБОЛ, че ще \"прегледат всички аспекти на организацията\" на финала на най-голямото клубно състезание в Южна Америка и възможното му преместване в друг град.", "date": "2019.11.04", "title": "Спорт: КОНЕМБОЛ търси друг град за финала на Копа Либертадорес"}
{"url": "http://www.focus-news.net/news/2019/11/04/2716381/rossiyskaya-gazeta-v-es-se-izostri-diskusiyata-za-myastoto-na-prirodniya-gaz-v-energetikata.html", "text": "В Европейския съюз дискусията за мястото на природния газ в европейския енергиен сектор отново се изостри - предвид напредъка на региона по отношение на използването на възобновяеми източници, неговите резултати ще бъдат важни и извън пределите на Стария свят. Естествено, това се отнася и за Русия, като основен доставчик на газ за Европа. Вътре в Русия положението на природния газ е най-вероятно непоклатимо, пише руският вестник  Российская газета“ . \r\nТова се казва в октомврийския брой на енергийния бюлетин, изготвен от Аналитичния център (АЦ) към правителството на Руската федерация, който беше разгледан от \"Российская газета\". \r\nНовият председател на Европейската комисия Урсула фон дер Лайен определи политиката в областта на климата като един от приоритетите си. Тя обяви Европейския зелен курс, който предвижда климатичната неутралност на континента до 2050 г. Опитът за постигане на общо решение за поставяне на тази цел на срещата на върха на ЕС през 2019 г. обаче се провали поради несъгласието на редица държави в Източна Европа. В същото време през октомври Европейската инвестиционна банка (ЕИБ) отложи решението за подкрепа на енергийните проекти. \r\nЕдно от очакваните решения беше отказът да се финансират газови проекти от 2020 г. Преди това ЕИБ вече е отказала да подкрепя проекти за въглища, но отказът от участие в газови проекти може да се превърне в безпрецедентен за международните банки за развитие, се казва в съобщението на АЦ. \r\nСтъпки в тази посока могат да отслабят позицията на газа не само по отношение на възобновяемите енергийни източници (ВЕИ), но и на въглищата. Намаляването на привлекателността на газа може да стимулира запазването на резервните мощности, все още необходими за сектора на възобновяемата енергия, а именно за въглищата. Бъдещият европейски комисар по въпросите на енергетиката Кадри Симсън говори по-рано за проблема с приоритетното изместване на въглищата чрез газ, съчетан с енергийната сигурност, като обосновава значението на подкрепата на газовия компонент в европейския енергиен баланс. \r\nВ дългосрочен план както изявленията на Симсън, така и предложените изменения в политиката на ЕИБ възнамеряват да дадат ключова роля в газовия сектор на биогаза, синтетичния газ и водорода, се казва в енергийния бюлетин. Такова изместване на акцентите не може да се нарече насърчаващо за традиционната газова промишленост, но поне запазва възможности за развитие на газовата промишленост, макар и при условия за снижаване на емисиите на парникови газове, и на газопроводната инфраструктура в ЕС. \r\nИнертността на газовата енергетика в Европа е забележима според глобалните прогнози, посочват в АЦ. Така прогнозата на Международната агенция по енергетика през 2018 г. предполага, че делът на газа в европейското потребление на енергия според  базовите очаквания няма да се промени и ще възлиза на 26% през 2040 г. (25% през 2017 г.), а когато бъде реализиран сценарият за устойчиво развитие, той ще бъде намален до 22%. Прогнозата на Руската академия на науките (РАН) през 2019 г. показва още по-различен резултат: при всички сценарии делът на потреблението на газ в ЕС нараства от 21% през 2015 г. на 27% през 2040 г., така че газът да стане „котвата“ на европейското енергийно развитие. \r\nИзносът на газ може да нарасне с 43% през 2035 г. спрямо  2018 г. според базовия сценарий (със 67% при оптимистичния сценарий). Това ще гарантира, че Русия ще поддържа водеща позиция в световния износ на газ. Увеличението на износа ще осигури главно 3-4-кратно увеличение на продажбите на ВПГ в чужбина до 2035 г. и засега Азия е основната посока на растеж, за която енергийната трансформация остава по-далечна перспектива, според AЦ. Предполага се, че поради изпълнението на нови проекти делът на руския ВПГ на световния пазар през 2025 г. може да достигне 15%, а през 2035 г. ВПГ ще представлява повече от една четвърт износ на газ от Русия. Увеличението на износа на газ ще бъде осигурено и благодарение на завършването на проекти за изграждане на експортни газопроводи (това са „Силата на Сибир“, „Турски поток“ и „Северен поток-2“). \r\nРусия вероятно ще остане световен лидер в износа на природен газ в бъдеще. \r\nНо въпреки това в обозримо бъдеще електричеството и топлината ще останат ключова област на потреблението на газ, се казва в енергийния бюлетин. Европейската и световна тенденция в разпространението на възобновяема енергия ще се засили с подобряването на технологиите, които намаляват разходите за производство на енергия въз основа на възобновяеми енергийни източници и съхранение на енергия и това неизбежно ще подкопае перспективите за използване на природен газ, смята АЦ. Но засега неравномерното производство на електроенергия на базата на възобновяеми източници се превръща в условие за необходимостта от използване на природен газ като балансиращо гориво, заключават в АЦ. \r\n \r\n  Юлиян Марков", "date": "2019.11.04", "title": "„Российская газета“: В ЕС се изостри дискусията за мястото на природния газ в енергетиката"}
{"url": "http://www.focus-news.net/news/2019/11/04/2716385/afp-leybaristat-lindzi-hoyl-e-noviyat-predsedatel-na-britanskiya-parlament.html", "text": "Британските депутати избраха депутата ветеран от лейбъристката партия Линдзи Хойл за нов председател на парламента, който замени колоритния Джон Беркоу, предава  AFP \r\nХойл e депутат от лейбъристите в продължение на 22 години и старши-заместник на Беркоу от 2010 г., победи шест други кандидати в гласуването в Камарата на общините, спечелвайки подкрепата на 325 от 540 членове на парламента в четвъртия и последен кръг на гласуване. \r\nХойл спечели първите три кръга на гласуване, но всеки път се оказваше с недостатъчно от необходимото абсолютно мнозинство. \r\nНо в последния кръг на гласуването, който го постави срещу неговия колега от лейбъристката партия Крис Брайънт, той най-накрая събра 60 процента от гласовете на депутатите. \r\n \r\n  Юлиян Марков", "date": "2019.11.04", "title": "AFP: Лейбъристът Линдзи Хойл е новият председател на британския парламент"}
{"url": "http://www.focus-news.net/news/2019/11/04/2716387/sport-sampdoriya-pobedi-spal-s-10-kato-gost.html", "text": "Футбол: Отборът на Сампдория победи СПАЛ с 1:0 като гост в последен мач от 11-ия кръг на италианската Серия „А“ с гол в добавеното време на Джанлука Капрари. След победата Сампдория се изкачи с две места от последното  в таблицата с осем точки, а СПАЛ станаха последни със седем точки. В следващия кръг Сампдория приема Аталанта, а СПАЛ гостува на Удинезе.", "date": "2019.11.04", "title": "Спорт: Сампдория победи СПАЛ с 1:0 като гост"}
{"url": "http://www.focus-news.net/news/2019/11/04/2716060/sport-sezon-2019-priklyuchi-za-grigor-dimitrov.html", "text": "Състезателният сезон приключи за Григор Димитров. Най-добрият български тенисист използва социалните мрежи, за да направи кратък анализ на представянето си на корта през настоящата година.  \r\nДимитров класира България за дебютното издание на АТП „Къп“, което ще се проведе в началото на януари на територията на няколко града в Австралия. На този етап от лагера на българския тенисист не са потвърдили дали Григор ще започне следващия сезон именно с отборната надпревара.", "date": "2019.11.04", "title": "Спорт: Сезон 2019 приключи за Григор Димитров"}
{"url": "http://www.focus-news.net/news/2019/11/04/2716384/the-guardian-brekzit-partiyata-shte-izdigne-poveche-ot-600-kandidati.html", "text": "Найджъл Фарадж се закани Брекзит партията да издигне над 600 кандидати на общите избори, като отхвърли предупрежденията на консерваторите, че това би могло да раздели гласовете за напускане като „арогантност“, пише британският вестник  The Guardian . \r\nФарадж заяви, че той главно се надява да вземе гласове - и евентуално места - в лейбъристки райони, които искат излизане от ЕС. „Смятам, че те предлагат най-добрата  възможност“, каза той. \r\nСамият Фарадж няма да се кандидатира за изборите, тъй като това би бил осмият му опит да спечели място в Уестминстър. Решението е критикувано на фона на трудния период за новата му партия. \r\nОфициално създадена през януари на фона на задънената улица около Брекзит по времето на премиера Тереза Мей, партията му взе над 30% от гласовете на европейските избори през май. Но оттогава подкрепата за нея е спаднала  до 10% в някои проучвания, макар че повечето показват резултати по-близо 15%. \r\nСлед спекулациите, че партията може да излъчи само няколко дузини кандидати в лейбъристки райони, които са за напускане на ЕС Фарадж вместо това заяви, че ще оспори всяко място извън Северна Ирландия, след отхвърлянето на предизборен пакт от страна на консерваторите, основан на настояването за Брекзит без сделка. \r\nТака че дали решението за издигане на над 600 кандидати автоматично вреди на каузата на премиера на Великобритания Борис Джонсън и дали ще доведе до разделяне на вота за Брекзит? Отговорът може да бъде „да“ и „не“. \r\nПример от учебника за това как консерваторите могат да бъдат неблагоприятно засегнати, показаха частичните избори през юни в Питърбъро, където кандидат-лейбърист запази място в про-Брекзит район, а Брекзит партията  и торите поделиха  над  17 хиляди гласа между тях, в сравнение с десетте хиляди за лейбъристкия кандидат. \r\nНо картината е по-сложна. Според консерватора лорд Хейуърд някои северни, централни и уелски избирателни райони, дългогодишните лейбъристи обикновено „по-скоро ще умрат в канавка, отколкото да гласуват за торите“, но биха били по-малко против да гласуват за Брекзит партията . \r\nВ своето изказване Фарадж радостно се позова на казаното от него, че 5 милиона лейбърстки избиратели, които искат Брекзит избиратели са „узрели за кражба на гласа им“. \r\nПо този въпрос има две възражения. Едното е, че реалният брой избиратели на лейбъристите, които искат Брекзит вероятно е по-близо до 3 милиона или 4 милиона. Другото е, че редица от тях вече спряха да подкрепят лейбъристите на изборите през 2017 година. \r\nТова, което изглежда сигурно е, че Фарадж ще хареса идеята за създаване на хаос и на двете основни партии.  \r\n \r\n  Юлиян Марков", "date": "2019.11.04", "title": "The Guardian: Брекзит партията ще издигне повече от 600 кандидати"}
{"url": "http://www.focus-news.net/news/2019/11/04/2716349/mestni-izbori-2019-desislava-taneva-gerb-sliven-gerb-sliven-otchita-nay-dobrite-izborni-rezultati-ot-uchredyavaneto-na-organizatsiyata-v-oblastta.html", "text": "ГЕРБ - Сливен отчита най- добрите изборни резултати от  учредяването на организацията в областта. Това заяви пред журналисти областният председател на партията Десислава Танева, предаде репортер на  Радио \"Фокус\" - Сливен . По думите и това е и един от най-високите резултати за ГЕРБ в страната. Танева припомни, че ГЕРБ спечели две кметски места - в Котел и Нова Загора на първи тур, а на втори - втори мандат за Стефан Радев в Сливен и трети - за Атанас Атанасов в Твърдица. ГЕРБ има и 45 кметски постове в 60 от населените места в областта. Десислава Танева благодари за изборната подкрепа, и допълни че това е и доверие, и огромна отговорност. Според нея, това е и висока оценка за работата на кметовете през изминалите четири години. Благодарност за подкрепата изказа и Стефан Радев.  По думите му, още в първия ден след полагането на клетва, ще се започне работа по програмата за развитие на Сливен.  Според Радев, по - ниската избирателна активност на втори тур се дължала на две основни неща: на голямата разлика в подкрепата за него на първи тур и  липсата на интрига за  изборния резултат. \r\nОбщинският ръководител на ГЕРБ Сливен Здравко Костадинов изтъкна постигнатите резултати в населените места в община Сливен където ГЕРБ има спечелени 18 кметски места. \r\nАтанас Атанасов, победил в Твърдица опонента си от БСП за България с 5% разлика,  също благодари на хората, подкрепили го на изборите. Той допълни, че администрацията му ще продължи да работи, за да бъде Твърдица една модерна и просперирата община. В този мандат Атанасов ще реализира три големи инфраструктурни проекта - за ВиК на Сборище, асфалтиране на улици в няколко населени места и ремонт на гимназията в Твърдица.  \r\n \r\nЛюдмила ЙОРГОВА", "date": "2019.11.04", "title": "Местни избори 2019: Десислава Танева, ГЕРБ - Сливен: ГЕРБ - Сливен отчита най- добрите изборни резултати от  учредяването на организацията в областта"}
{"url": "http://www.focus-news.net/news/2019/11/04/2716355/rumyana-glavcheva-ekspert-seizmolog-dopisen-chlen-na-bani-slabo-useteno-zemetresenie-v-yugozapadna-germaniya.html", "text": "В 01:59 тази нощ (02:59 у нас) из югозападните територии на Германия жители бяха разбудени от земетресение. Събитието е с магнитуд 3.9 (Геофизичен център в Потсдам, Швейцарска сеизмологична служба, Евро-Средиземноморски център), информира  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) .  \r\nДълбочината на източника не надминава 10 километра под земната повърхност. Епицентърът е в района на град Албщат, на около 60 км южно от Щутгарт. Според сведения на очевидци, публикувани в сайта на Евро-центъра, интензивността на въздействие в Албщат е между V и VI степен по 12-степенната скáла. Интензивност от V степен (масово усещане-разбуждане, силна вибрация) се отбелязва на разстояния до 20 км от епицентъра – в Бисинген и Хехинген на северозапад, Мьосинген на север и Нусплинген на югозапад. На разстояния около 30 км, от Шпайхинген и Тюбинген се съобщава за по-слаби сътресения – от IV+ степени. Единични сведения за пробуждане – интензивност от III-IV и III степен – са пристигнали от разстояния до 60-65 км от епицентъра (Оберндорф, Блумберг, Констанц). Град Констанц е на Бодензее в същата провинция Баден-Вюртемберг. Жителите на този град (84 440) и околностите му усещаха трусове в продължение на цяла седмица след земетресение с магнитуд 3.6, станало на 30 юли т.г. В Югозападна Германия сътресения са усетени на разстояния до 90 км, включително във Фрайбург. След земетресението с магнитуд около 4, френската национална мрежа за сеизмично наблюдение е регистрирала вторичен трус с магнитуд 2.1 от същото огнище в 14:31 местно време.  \r\nСпоред проучвания в Геофизичния институт в Потсдам, районът е известен в миналото и със земетресение с магнитуд в интервала 5.5-6.25.", "date": "2019.11.04", "title": "Румяна Главчева, експерт-сеизмолог, дописен член на БАНИ: Слабо усетено земетресение в Югозападна Германия"}
{"url": "http://www.focus-news.net/news/2019/11/04/2716386/the-times-naydzhal-faradzh-se-podigra-s-dobrite-malki-momcheta-podkrepili-sdelkata-za-brekzit-s-es.html", "text": "Лидерът на Брекзит партията Найджъл Фарадж директно разкритикува Джейкъб Рийс-Мог, представителя на правителството в Камарата на общините, за предположението, че неговата партията трябва да се откаже, за да гарантира мнозинството на торите и те да прокарат сделката на премиера Борис Джонсън през парламента. Обвинен в разделянето на гласовете за напускане той нарече брекзитиърите-тори  „добри малки момчета“, пише британското издание  The Times .  \r\nБрекзит партията предложи да сключи предизборен пакт с торите, ако  Джонсън е готов да се откаже от сделката си с Брюксел в полза на \"чист Брекзит\". Джонсън обаче категорично отказа. \r\nПри стартирането на кампанията на неговата Брекзит партия, на която присъстваха над 150 кандидати, Фарадж заяви: „Изглежда, че като дори не се опитва да приеме тази оферта, която е искрена и истинска, Консервативната партия иска да спре дебата.“ \r\nНайджъл Фарадж отхвърли предположенията, че Брекзит партията може да се оттегли от изборите, тъй като нейните показатели в предизборните проучвания спадат.  \r\n„Разбирам защо Найджъл Фараж би искал да продължи кампанията, тъй като той води в продължение на 30 години и трябва да е трудно да се оттегли от терена. Но това е, което той трябва да направи, \" заяви Джейкъб Рийс-Мог  пред радио LBC. \r\nПред ITV Фарадж определи Европейската изследователска група на Рийз-Мог от твърдолинейни евроскептични тори като „добри момчета“, които са се подредили зад Борис Джонсън. \"Вероятно е следващият път да имаме паритетен парламент, така че всъщност ако Брекзит партията получи разумно количество хора там, те биха могли да окажат голямо влияние\", каза той. „(Тереза) Мей бе държана на власт от десет депутати от Демократичната юнионистка партия.“ \r\nНайджъл Фарадж заяви, че неговата кампания ще \"навреди на Лейбъристката партия по най-необикновен начин\", като вземе избиратели, които се почувстват подведени от Джереми Корбин. \"Те са моята цел номер едно\", каза той. „Получих тези гласове през 2015 г., ще го направя отново.“ \r\n \r\n  Юлиян Марков", "date": "2019.11.04", "title": "The Times: Найджъл Фарадж се подигра с „добрите малки момчета“, подкрепили сделката за Брекзит с ЕС"}
{"url": "http://www.focus-news.net/news/2019/11/04/2716323/okrazhniyat-sad-e-izmenil-v-domashen-arest-myarkata-za-neotklonenie-na-obvineniya-kato-porachitel-na-ubiystvoto-na-didzhey-vav-varna.html", "text": "Варненският окръжен съд е изменил в „домашен арест“ мярката за неотклонение  спрямо 46-годишния Григор К., обвинен в поръчителство на умишленото убийството на варненски диджей, извършено по особено мъчителен начин за убития и с особена жестокост. Това съобщиха от пресслужбата на  съда  и припомниха, че искането за промяна на мярка за неотклонение се разглежда близо 2 месеца и половина след първоначалния арест, определен спрямо Григор К. на 13 август 2019 г. Срещу него се води разследване за поръчителство на убийството на варненския дисководещ Тодор Т . Според обвинението престъплението е извършено в съучастие на 26 февруари 2015 г., когато диджеят бил причакан пред дома си и намушкан смъртоносно. Като извършител прокуратурата сочи 50-годишния Константин Б., който е в ареста с определение на Варненски окръжен съд от 19 юли 2019 г.  \r\nАдвокатът на Григор К. поиска от съда по-лека мярка за неотклонение – „домашен арест“, посочвайки че мъжът е съдействал на разследващите органи и въпреки, че от доста време е знаел за предявеното обвинение, не направил опит да се укрие. Защитата изтъкна също, че с обвиняемия не се извършват процесуални-следствени действия, а той е човекът, който се грижи за болен роднина и малолетно дете. Освен това в досъдебното производство липсвали категорични доказателства, които пряко да го уличават, като поръчител на престъплението. След като се запозна с наличните доказателства, Варненският окръжен съд намери, че няма промяна в становището му по отношение на обоснованото подозрение за съпричастието на Григор К. към престъплението, за което е привлечен като обвиняем. На следващо място не бяха споделени твърденията на защитата, че с обвиняемия не се работи по досъдебното производство, тъй като бяха представени доказателства за възложено изготвяне на няколко експертизи. Съдебният състав прецени, че предвид процесуалното поведение на Григор К. няма индикации той да се укрие. Реална обаче остава опасността да извърши престъпление, като въздейства на свидетели, след като лично е запознат с материалите по делото. Пред съда бяха представени доказателства подкрепящи твърденията на защита, че обвиняемият е ангажиран с грижа за родственици. Ето защо и съдът след като прецени всички критерии за определяне на мярката за неотклонение, счете към настоящия момент определянето на мярка „домашен арест“ като най- подходяща и би могла да обезпечи в достатъчна степен целите на досъдебното производство.   \r\nОпределението на Окръжен съд – Варна може да се протестира пред Апелативен съд Варна, като в този случай делото се насрочва за 12 ноември 2019 г.", "date": "2019.11.04", "title": "Окръжният съд е изменил в „домашен арест“ мярката за неотклонение на обвинения като поръчител на убийството на диджей във Варна"}
