{"url": "http://www.focus-news.net/news/2019/02/07/2621070/pazardzhik-chetirima-lekari-spetsializanti-rabotyat-v-darzhavnata-psihiatrichna-bolnitsa.html", "text": "Четирима лекари-специализанти работят в Държавната психиатрична болница. Това съобщи за  Радио „Фокус“ – Пазарджик  д-р Дора Атанасова, директор на лечебното заведение. Двама от тях са от Пазарджик и двама от Пловдив. „Психиатричната болница в Пазарджик е една от дванадесетте в страната, които имат акредитация да обучение на специализанти. В лечебното заведение има три отделения за активно лечение – мъжко, женско и смесено“, уточни д-р Атанасова.  В болницата има също кабинет за спешна психиатрична помощ, приемно-консултативен кабинет, съдебно-психиатричен кабинет, наркологичен кабинет, детско-юношески кабинет и кабинет занимателна психотерапия. Там се диагностицират, консултират и лекуват пациенти с остра психоза, депресия и шизофренно разстройство, както и се извършва съдебно-психиатрична експертна дейност. \r\nАлбена ЖИЛЕКОВА", "date": "2019.02.07", "title": "Пазарджик: Четирима лекари-специализанти работят в Държавната психиатрична болница"}
{"url": "http://www.focus-news.net/news/2019/02/07/2621069/pazardzhik-tsentarat-za-psihichno-zdrave-chovekolyubie-se-vklyuchi-v-spetsializirano-obuchenie-na-ekipi-ot-deystvashti-sotsialni-uslugi-za-rabota-s-vazrastni-litsa.html", "text": "Центърът за психично здраве „Човеколюбие” се включи в специализирано обучение на екипи от действащи социални услуги за работа с възрастни лица, съобщи за  Радио „Фокус“ – Пазарджик  Анна Тилова, експерт в неправителствената организация.  На събитието присъстваха представители на социални услуги от различни населени места – Пазарджик, с. Звъничево, Батак, Панагюрище и Пещера. Обучението е по проект „Повишаване на капацитета на служителите в сферата на закрилата на детето, социалните услуги и социалното подпомагане”, реализиран от Агенция за социално подпомагане по Оперативна програма „Развитие на човешките ресурси” с финансовата подкрепа на Европейски социален фонд.  Многообразието от целеви групи и видове социални услуги – Център за социална рехабилитация и интеграция, Център за настаняване от семеен тип и Дневен център и обогати опита на представителите на Център „Човеколюбие” и надгради професионалните им познанията в социалната сфера. Интерактивната форма на обучение създаде приятелска атмосфера и беше предпоставка за активното участие на присъстващите. Обучението приключи с раздаване на сертификати и намерения за бъдещо сътрудничество.", "date": "2019.02.07", "title": "Пазарджик: Центърът за психично здраве „Човеколюбие” се включи в специализирано обучение на екипи от действащи социални услуги за работа с възрастни лица"}
{"url": "http://www.focus-news.net/news/2019/02/07/2621064/plovdiv-evropeyskata-stolitsa-na-kulturata-e-v-top-klasatsiya-na-faynenshal-tayms-za-nay-atraktivnite-mesta-za-chuzhdestranni-investitsii.html", "text": "Европейската столица на културата отново е в челната десетка на „Файненшъл таймс“ в класацията за най-прогресивно развиващите се места по света. Това съобщиха за  Радио „Фокус“ – Пловдив  от Общината. Град Пловдив е класиран сред победителите, като лично кметът Иван Тотев е поканен да участва в церемонията по награждаване на FDI Location Awards (Наградите за преки чуждестранни инвестиции). За трета година Пловдив и Тракия икономическа зона са отличени в най-престижната класация за инвестиции, като в това издание две са категориите, в които градът взима участие – „Възвръщаемост на инвестициите“ и „Образование, умения и обучение“. \r\nПризнанието е на FDI Magazine’s Global Cities of the Future 2018/19, FDI Strategy Awards 2018 (Стратегически награди за преки чуждестранни инвестиции 2018); Polish Cities of the Future 2019/20 (Градовете на бъдещето 2019/20, Публикувани през 2019); FDI Reinvestment and ROI Rankings (Преки чуждестранни инвестиции: Рейтинги за реинвестиране и възвръщаемост на инвестициите). Класацията оценява добрия микроклимат за инвестиции, резултат от устойчивостта в производството. Вече над 100 международни компании имат фабрики в региона, а голяма част от тях отчитат разширяване на инвестициите си. Между 5 и 8 международни компании влизат средно на година в икономиката на Пловдив. Данните показват непрекъснато разкриване на нови работни места и достигане на 75 000 заети в производството, 2,5% безработица в града и 4% в региона, което превръща града във водещ индустриален и образователен център. \r\nСтатистиката отчита и добър баланс между българските и чуждестранните компании, което означава, че българското производство се развива динамично в партньорство с международните компании. \r\nfDi Intelligence е раздел на Financial Times, специализирана по въпросите, свързани с инвестициите и с насърчаване на инвестиционния климат на световно ниво. Класацията „Европейски градове и региони на бъдещето 2018/19″ обхваща цяла Европа, базирайки се на изключително задълбочен макроикономически анализ на данните от 490 локации (градове и региони) в общо 6 категории. \r\nГрадовете подават своята кандидатура с детайлно разписани отговори по въпроси и теми, разработени от fDi Intelligence. Това направи и Община Пловдив, която подаде своята кандидатура през месец юли 2018 г. След това в продължение на няколко месеца икономистите от „Файненшъл Таймс“ обработват и анализират голям масив от макроикономически показатели. \r\nПобедителите получава сертификат по време на церемония, която се организира във френския град Кан на 12 март. На форума са поканени кметове, официални лица и професионалисти от агенциите за насърчаване на инвестициите, където да отбележат победителите от класацията за „Най-успешните места по света“.", "date": "2019.02.07", "title": "Пловдив: Европейската столица на културата е в топ класация на „Файненшъл Таймс“ за най-атрактивните места за чуждестранни инвестиции"}
{"url": "http://www.focus-news.net/news/2019/02/07/2621066/ognyan-tsenkov-kmet-na-obshtina-vidin-partselarnite-planove-po-proekta-za-modernizatsiya-na-patya-vidin-botevgrad-zasyagat-zemlishtata-na-8-selishta-v-obshtinata.html", "text": "Парцеларните планове по проекта за модернизация на пътя Видин – Ботевград засягат  землищата на 8 селища в общината, каза на среща с видинското гражданство кметът на общината Огнян Ценков, предаде репортер на  Радио „Фокус“ – Видин.  Той посочи, че обявленията за тези парцеларни планове са публикувани в Държавен вестник на 1 февруари. „Това са населените места Видин, Новоселци, Слана Бара, Дунавци, Търняне, Синаговци, Жеглица и Ивановци. „На среща на 5 февруари с кметовете на тези населени места съм дал указания да се проведат разяснителни срещи с местните жители. Те са задължени да разгласят обявлението в Държавен вестник, като поставят съобщения на съответните места“, заяви Огнян Ценков.  \r\nАнна ЛОЗАНОВА", "date": "2019.02.07", "title": "Огнян Ценков, кмет на Община Видин: Парцеларните планове по проекта за модернизация на пътя Видин – Ботевград засягат землищата на 8 селища в общината"}
{"url": "http://www.focus-news.net/news/2019/02/07/2621072/smolyan-gradat-shte-bade-domakin-na-regionalno-uchenichesko-sastezanie-lavski-skok.html", "text": "За поредна година, градът ще бъде домакин на регионално ученическо състезание „Лъвски скок”. Това съобщиха от  Регионалното управление на образованието – Смолян . Състезанието ще се проведе на 19 февруари в Спортна зала „Величко Чолаков“, от 10:30 ч. е и в чест патронния празник на училищата, носещи името на Апостола: ППМГ „Васил Левски” – Смолян, ОУ ”Васил Левски” – с. Чавдар, ОУ ”Васил Левски” – с. Змеица от  община Доспат, ОУ ”Васил Левски” – с. Ерма река, ОУ ”Васил Левски” – Златоград, ОУ ”Васил Левски” – с. Боровина, общ. Мадан, ОУ ”Васил Левски” – с. Средец, община Неделино и УО „Васил Левски“ –  Девин и по повод 146 години от гибелта на Апостола на свободата – Васил Левски. \r\nИменно възпитаниците на тези училища и ученическо общежитие, ще вземат участие в надпреварите. В състезанието „Лъвски скок” децата са разпределени в четири възрастови групи, като училищата имат право да участват като един отбор от І и ІІ група или като един отбор от  ІІІ и ІV група. В първите две групи  участват по 4 състезатели от всяка възрастова група /2 момичета и 2 момчета/ от едно училище. \r\nЗа дисциплината „Щафета с преодоляване на препятствия”, участват 8 състезатели от двете възрастови групи  І и ІІ /4 момичета и 4 момчета/ от едно училище. В дисциплината „Совалково бягане“, участват 8 състезатели от двете възрастови групи  – ІІІ и ІV /4 момичета и 4 момчета/ от едно училище. Класирането е индивидуално и отборно. Училището събрало най-много точки, от двете дисциплини във възрастовите групи, печели купата „Лъвски скок”. \r\nОрганизатори на състезанието са Общобългарски комитет ”Васил Левски”, Община Смолян, Регионално управление на образованието-Смолян и ППМГ „Васил Левски“ –  Смолян. Мероприятието ще премине под егидата на кмета на Община Смолян,  Николай Мелемов.", "date": "2019.02.07", "title": "Смолян: Градът ще бъде домакин на регионално ученическо състезание „Лъвски скок“"}
{"url": "http://www.focus-news.net/news/2019/02/07/2621074/sliven-uchilishteto-za-roditeli-pri-mbal-d-r-ivan-seliminski-predstavya-dve-lektsii-za-mladi-roditeli.html", "text": "Училището за родители при МБАЛ „Д-р Иван Селимински“ ще представи две теми на вниманието на бъдещите майки и родителите на новородени бебета на 12 февруари от 11 часа. Това съобщиха от лечебното заведение. \r\nНачалникът на Отделението по неонатология д-р Таня Праматарова ще говори за диетичните мерки за облекчаване на леки храносмилателни смущения при бебетата. Втората тема е „Домашна аптечка да здравето на бременните, кърмещата жена и детето в грипния сезон“ на Немски хомеопатичен съюз. \r\nЛекциите в Училището за родители са безплатни. Занятията се провеждат в Голямата зала на болницата.", "date": "2019.02.07", "title": "Сливен: Училището за родители при МБАЛ „Д-р Иван Селимински“ представя две лекции за млади родители"}
{"url": "http://www.focus-news.net/news/2019/02/07/2621073/the-politico-nansi-pelosi-e-ubedena-che-republikantsite-nyama-da-dopusnat-novo-zatvaryane-na-pravitelstvoto.html", "text": "Председателят на Конгреса Нанси Пелоси е убедена, че федералното правителство няма да „затвори“ отново, дори когато президентът Доналд Тръмп увеличава натиска за граничната стена преди обявения от него срок 15 февруари в интервю пред авторитетното американско издание  Politico . \r\nСлед 35-дневното „затваряне“ и политическото сътресение, което Тръмп и републиканците предизвикаха по време на продължилото рекордно дълго блокиране на дейността на множество правителствени структури Пелоси прогнозира, че лидерите на Републиканската партия няма отново да тръгнат по този път. \r\nПелоси каза, че е на мнение, че двупартийният панел от Конгреса и Сената ще постигнат договореност по въпроса за сигурността на границите преди 15 февруари. И тя обеща да подкрепи всяка сделка, която произтича от тези преговори, но подчерта, че няма да има нови пари за стената на Тръмп. \r\nДокато казва, че уважава офиса на Тръмп - и се моли за него ежедневно - Пелоси отхвърли речта за състоянието на Съюза във вторник, въпреки това тя настоява, че може да работи с президента, за приемането на  законодателството, което ще е от полза за страната. \r\nПелоси също така защити правото на надзор от страна на Конгрса и отхвърли твърдението на  Тръмп във вторник вечерта, че разследванията могат да навредят на икономиката и да попречат на  законодателното сътрудничество, а реториката му Пелоси нарече „напразни заплахи“ в сряда.  Юлиян Марков", "date": "2019.02.07", "title": "The Politico: Нанси Пелоси е убедена, че републиканците няма да допуснат ново „затваряне“ на правителството"}
{"url": "http://www.focus-news.net/news/2019/02/07/2621067/korneliya-ninova-bsp-levitsata-se-nadyava-na-po-ubeditelna-pobeda-na-evroizborite-ot-prognoziraniya-ot-sotsiolozite-1-razlika-s-gerb.html", "text": "Левицата се надява на по-убедителна победа на евроизборите от прогнозирания от социолозите 1% разлика с ГЕРБ. Това каза за вечерния блок „Това е България“ на  Радио „Фокус“  лидерът на БСП Корнелия Нинова. Левицата се готви и технически за изборите, обясни Нинова, като обучава наблюдатели и членове на секционните комисии и наблюдателите. В готовност са и екипи от БСТВ, които да излъчват изборния процес в реално време, след като управляващите отхвърлиха предложението на президента Румен Радев за видеонаблюдение в секциите, каза още тя. „Нашите евродепутати категорично ще спорят срещу двойните стандарти при храните, срещу разделението на първа и втора скорост на европейски народи. Ние не сме втора скорост – ние сме в основата на цивилизацията на ЕС и искаме достойно място в Европа. Те ще стоят против Истанбулската конвенция, против Пакта за миграция, ще водят твърда битка срещу т.нар. пакет Макрон, за да защитят българския интерес в лицето на транспортните фирми и икономиката. Ще се води битка и за ядрената енергетика на България и газопреносната мрежа с аргументи – така ще защитим както българския национален интерес, така и общия европейски, защото такава енергетика би била от полза за цяла Европа“, коментира Корнелия Нинова. Според нея платформата за евроизборите, която единствено БСП представи, е силното оръжие на левицата за предстоящия вот през месец май. Другите партии нямат за своите евродепутати толкова ясно разписани задачи и политики, допълни тя.  \r\nЦоня СЪБЧЕВА", "date": "2019.02.07", "title": "Корнелия Нинова, БСП: Левицата се надява на по-убедителна победа на евроизборите от прогнозирания от социолозите 1% разлика с ГЕРБ"}
{"url": "http://www.focus-news.net/news/2019/02/07/2621075/veliko-tarnovo-savmestna-izlozhba-s-art-snimki-podgotvyat-velikotarnovskite-fotografi-gencho-petkov-i-nikifor-todorov.html", "text": "Съвместна изложба с арт снимки подготвят великотърновските фотографи Генчо Петков и Никифор Тодоров. В нея ще са включени общи 44 творби, всяка от която награждавана в международни фотографски салони на Световната федерация за фотографско изкуство – ФИАП. Това разказа за  Радио „Фокус“ – Велико Търново  Генчо Петков. Той уточни, че някои от снимките са на 38 години. Това, което ги обединява, е че всичките са признати на международно ниво. „Селекцията беше много трудна. Единственото общо между тези снимки е, че са приемани и награждавани. Тоест минали са цедката на различни журита в над 20 страни“, пояснява Петков. Той показва предимно голо тяло, пейзажи, както и различни експерименти. Никифор се представя основно с пейзажи, улична фотография и портрети. Интересен факт, по думите му, е това, че когато започнали да подбират селекциите, се оказало, че фотографиите на Генчо са предимно вертикални, а на Никифор – хоризонтални. \r\nФотоизложбата ще бъде подредена в Изложбени зали „Рафаел Михайлов“. Откриването е на 8 февруари, от 18.00 часа. Творбите ще останат в Търново до 20-ти.", "date": "2019.02.07", "title": "Велико Търново: Съвместна изложба с арт снимки подготвят великотърновските фотографи Генчо Петков и Никифор Тодоров"}
{"url": "http://www.focus-news.net/news/2019/02/07/2621077/varna-tantsite-i-proletta-shte-sa-osnovni-temi-v-poreditsata-ot-bezplatni-kontserti-varnensko-lyato-za-detsa-prez-mart-i-april.html", "text": "Танците и пролетта ще са основни теми в поредицата от безплатни концерти в рамките на „Варненско лято за деца“ през март и април. Това каза за  Радио „Фокус“ – Варна , един от организаторите Руми Петрова, известна на децата като Госпожа Виола. По думите ѝ темата на концерта на 10 март ще бъде „Оркестърът и танците“. Той ще обхваща произведения от 14 – 15 век до наши дни. „Акцентът ще бъде върху фолклора, не само българския. Ще има и лека заигравка с испанската тема. Ще има примери от световната класика, класически балет, съвременни танци. Професионални учащи танцьори ще са в основата на концерта, но ще подадем и ръка на публиката, ще очакваме тя да се включи“, обясни Руми Петрова. През април безплатният музикален концерт за деца ще е свързан с музикални теми, вдъхновени от радостта от пролетта. За септември и октомври, пък организаторите на „Варненско лято за деца“ подготвят още най-различни изненади. В есенните матинета ще бъде заложено на една нова тема – Космосът и звездите. „Ще се изненадате колко произведения от по-старо време са били вдъхновени от тази космогония – от желанието на човека да гледа към звездите и Космоса. За всеки има по нещо в тези концерти, те са семейни, не са само за деца“, обясни още Руми Петрова. Тя припомни, че повече от десет романтични музикални теми, разказани за деца, ще звучат в поредния безплатен концерт от поредицата „Музикалните приказки на госпожа Виола“ от 11 часа на 10 февруари в Зала 1 на Фестивалния комплекс във Варна. Основни участници в него учениците от оркестъра на Националното училище по изкуствата „Добри Христов“. \r\nДиана СТОЕВА", "date": "2019.02.07", "title": "Варна: Танците и пролетта ще са основни теми в поредицата от безплатни концерти „Варненско лято за деца“ през март и април"}
{"url": "http://www.focus-news.net/news/2019/02/07/2621076/varna-poveche-ot-50-izlozhiteli-shte-uchastvat-v-proletniya-art-festival-srachko.html", "text": "Повече от 50 изложители ще участват в пролетния арт фестивал „Сръчко“. Това каза в интервю за  Радио „Фокус“ – Варна  Нина Урумова, организатор на фестивала. „Участниците ще са над 50 със сигурност и ще е много забавно. Ще имаме изложители с мед, бижута, чанти, плетива, тъкане на стан, с едни много малки сладки къщички, така миниатюрно направени за децата и още много други изненади“, съобщи Урумова. \r\nПо думите й, фестивалът ще се проведе от 26 до 28 април в района на Морското казино във Варна. Тя допълни, че освен представянето на множество разнообразни занаяти, фестивала е насочен и към детската аудитория. „Ще имаме детски кът, театрални сценки с деца, работилнички, емоционална интелигентност ще се представя за децата. Изключително много съпътстващи събития ще има“, добави организаторът. „Детският кът е неизменна част от фестивала още от първото му издание“, каза още Нина Урумова. Той ще присъства и на пролетния арт фестивал „Сръчко. „Децата ще могат да се насладят и на пясъчни фигури, ще има отворени уроци по танци, бойни изкуства и балет, както и театрални сценки с участието на децата“, каза още Нина Урумова. По думите й, целта на базара е също да се популяризира българското творчество, а стремежът на организаторите е всеки желаещ на достъпна цена да може да представи своите изделия. \r\nБояна АТАНАСОВА", "date": "2019.02.07", "title": "Варна: Повече от 50 изложители ще участват в пролетния арт фестивал „Сръчко“"}
{"url": "http://www.focus-news.net/news/2019/02/07/2621065/parlamentat-s-udar-sreshtu-domashnoto-nasilie-obzor.html", "text": "Парламентът с удар срещу домашното насилие. Така определи приетите промени в Наказателния кодекс   председателят на Народното събрание Цвета Караянчева , която е техен вносител.  „Искам да благодаря на всички за единодушието, което постигнахме днес. Изключително важни промени, изключително важно послание към всички онези жени и деца, които са малтретирани вкъщи. Това е един удар срещу домашното насилие. Радвам се, че благодарение на работата на Правна комисия, благодарение на всички, които участваха в работната група, успяхме да постигнем този резултат. Това е стъпка в правилната посока“, каза тя.  \r\nЦвета Караянчева изрази убедеността си, че след като е постигнато такова единодушие, пред депутатите има възможност да работят в името на българските граждани единно. Целта на приетите промени е да гарантират всеобхватна наказателноправна защита от всякакви актове на насилие над жени, включително домашно насилие. Предложените с него изменения и допълнения имат за цел подобряване на българската законова рамка с оглед превенцията и противодействието на тези форми на престъпно поведение. С проекта се допълниха  квалифицираните състави на убийство и телесните повреди с цел инкриминиране на всички форми на домашно насилие, които ескалират до посегателство срещу живота или здравето на лицата. Депутатите решиха за принуда в условията на домашно насилие наказанието да е между 3 и 10 години затвор. Ако лице противозаконно лиши някого от свобода в условията на домашно насилие също ще се наказва с лишаване от свобода от 3 до 10 години. Народните представители решиха, ако лице системно следи някого и това би могло да възбуди основателен страх за живота или здравето му, или за живота и здравето на негови ближни, да се наказва с лишаване от свобода от 1 година или пробация. Законодателят дефинира и понятието „следене“. Съгласно текстовете, това е поведение със заплашителен характер срещу конкретно лице, което може да се изразява в преследване на другото лице, показване на другото лице, че е наблюдавано, навлизане в нежелана комуникация с него чрез всички възможни средства за комуникация. Ако деянието е извършено в условията на домашно насилие, наказанието е затвор до 5 години. Народното събрание реши насилственото сключване на брак да се наказва с лишаване от свобода от 1 до 6 години. Наказанието ще се налага и на лице, което отвлече другиго с цел да го принуди да встъпи в брак, както и на лице, което за тази цел го склони да премине на територията на друга държава. Със затвор от 3 до 8 години ще бъде наказанието, когато деянието е извършено от родител, друг сродник или настойник, по отношение на непълнолетно лице и по отношение на две или повече лица. При принуда за съжителство на съпружески начала ще се наказват извършителите с лишаване от свобода от 1 до 6 години.  \r\nПред журналисти   председателят на Правна  комисия и депутат от ГЕРБ Данаил Кирилов  изтъкна, че психическото насилие е станало съществен компонент от понятието за домашно насилие. По думите му психичното насилие вече е  елемент във всички престъпления, които имат физически или сексуален характер, спрямо партньор в брака или в съвместното съжителство.  \r\nДеница КИТАНОВА", "date": "2019.02.07", "title": "Парламентът с удар срещу домашното насилие (ОБЗОР)"}
{"url": "http://www.focus-news.net/news/2019/02/07/2621078/xinhua-broyat-na-zaginalite-pri-srutvaneto-na-sgrada-v-istanbul-dostigna-deset-dushi.html", "text": "Броят на загиналите при срутването на сграда в Истанбул достигна десет души, предава китайската информационна агенция  Xinhua . \r\nВ четвъртък следобед бяха намерени още седем тела под отломките, което увеличи броят на загиналите от срутването на осем етажна жилищна сграда в Истанбул на десет души, каза губернаторът. \r\nПо-рано през деня петгодишното момиче бе спасено от руините 19 часа след инцидента, с което броят на ранените се увеличи до 13 души, като по-късно бе съобщено, че след направена операция състоянието и се подобрява. \r\nКато се има предвид рискът от срутване на други сгради от двете страни на отломките, експертите са наблюдавали дори \"най-малките движения\", отбеляза губернаторът. \r\n\"Безопасността на нашите приятели, работещи на мястото на срутването, също е много важна за нас\", каза губернаторът, добавяйки, че всички сгради в съседство скоро ще бъдат технически обследвани.\t \r\nПо-рано властите са евакуирали общо седем сгради в района като предпазна мярка.  Юлиян Марков", "date": "2019.02.07", "title": "Xinhua: Броят на загиналите при срутването на сграда в Истанбул достигна десет души"}
{"url": "http://www.focus-news.net/news/2019/02/07/2621068/the-times-of-israel-iran-izgrazhda-nova-fabrika-za-raketi-v-siriya.html", "text": "Иран изгражда нова фабрика за ракети в Сирия, след като Израел бомбардира и унищожи предишна, пише израелското англоезично електронно издание  The times of Israel . \r\nВ информацията се казва, че новата фабрика е построена близо до северозападния град Сафита - с надеждата, че Израел няма да я открие на това ново място, далеч от предишните ирански обекти, открити от Израел в други райони на Сирия. \r\nФабриката ще се съсредоточи върху производството на прецизни ракети, което ще увеличи заплахата за Израел наред с големият арсенал от ракети, разположени срещу него в южен Ливан от проиранската групировка „Хизбула“. За да изгради фабриката, Иран е заобиколил международните санкции за части за своята ракетна програма чрез серия от „кухи“ компании. \r\nВъпреки секретността , Израел е локализирал съоръжението, което е част  от усилията на еврейската държава да осуети военното укрепване на Иран в Сирия.  Юлиян Марков", "date": "2019.02.07", "title": "The Times of Israel: Иран изгражда нова фабрика за ракети в Сирия"}
{"url": "http://www.focus-news.net/news/2019/02/07/2620827/kyustendil-chitalishte-zora-v-dupnitsa-organizira-informatsionna-kampaniya-za-uchenitsi-ot-grada-otnosno-opasnostite-vav-virtualnoto-prostranstvo.html", "text": "Читалище „Зора” в Дупница организира информационна кампания за ученици от града относно опасностите във виртуалното пространство. Това съобщи за  Радио „Фокус” – Кюстендил  Валентина Алексиева, главен библиотекар към читалището. През целия ден през читалището ще преминат възпитаници от четвъртите класове на Средно училище „Климент Охридски”, а темата на заничанията е „Опасностите във виртуалното пространство”. Тя е избрана във връзка с отбелязвания Международен ден за безопасен интернет. Пред учениците ще бъде представена презентация на тази тема. „Децата трябва да се научат да не дават лична информация. Да знаят, че тази информация може да достигне до много хора. За всяко нещо да се допитват до родителите си, до учителите си, да споделят това, което виждат в интернет и което ги притеснява”, каза Валентина Алексиева. \r\nВенцеслав ИЛЧЕВ", "date": "2019.02.07", "title": "Кюстендил: Читалище „Зора” в Дупница организира информационна кампания за ученици от града относно опасностите във виртуалното пространство"}
{"url": "http://www.focus-news.net/news/2019/02/07/2620828/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В днешното издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич ще говорим за един от най-големите бюджети на Общината от години насам. Кметът Йордан Йорданов ще говори за ефекта от това и политиките на местната администрация в няколко направления.  \r\nГотова е и Капиталовата програма на Общината. По тази тема разговарям със зам.-кмета с ресор „Финанси и общинска собственост“ Елка Димова.  \r\nГеновева Друмева, ръководител на Областния информационен център, който през последните години продължи своята дейност благодарение на Община град Добрич, ще говори за перспективите на работа и актуални въпроси.  \r\nВ края на предаването ще погостуваме на Кафене „Старият Добрич“, едно от притегателните и очарователни места в Архитектурния етнографски комплекс на открито, разположен в самото сърце на новия град, място обичано от поколения наред, посещавано както от местните жители, така и от много гости на Добрич.  \r\nТези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.02.07", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2019/02/07/2620633/predstoyashti-sabitiya-v-stranata-za-7-fevruari-agentsiya-fokus.html", "text": "От 09.00 часа ще започне редовното заседание на Народното събрание. \r\n*** \r\nОт 14.00 часа в сградата на Министерството на отбраната (бул. „Ген. Тотлебен“ № 34) ще започне вторият ден от годишната конференция на началника на отбраната ген. Андрей Боцев. На събитието ще присъства президентът и върховен главнокомандващ въоръжените сили на Република България Румен Радев, който ще се запознае с анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г. \r\nСлед приключването на доклада за Анализа, около 15.30 часа, министърът на отбраната Красимир Каракачанов и началникът на отбраната генерал Андрей Боцев ще направят изявления пред медиите. \r\n*** \r\nОт 15.00 часа в аула „Максима“ на УМБАЛ „Св. Екатерина“ вицепрезидентът Илияна Йотова ще изнесе публична лекция за съвременните предизвикателства пред трудовата медицина. \r\n*** \r\nОт 09.00 часа 20-и състав на Специализирания наказателен съд ще заседава по делото срещу Никола Г., Манчо К. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.  \r\n*** \r\nОт 09.30 часа 1-ви състав на Софийски градски съд ще заседава по делото срещу Огнян Д. и Борис Б., на които са повдигнати обвинения за данъчни престъпления. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу  Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 8-и състав на Специализирания наказателен съд ще заседава по делото срещу  Цветан В., Александър П. и др, на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу  Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу  Десислава И., Биляна Х. и Петко Д., на които са повдигнати обвинения за подкуп. \r\n*** \r\nОт 10.00 часа 15-и състав на Специализирания наказателен съд ще заседава по делото срещу  Страхил Х., на когото са повдигнати обвинения за образуване и ръководене на организирана престъпна група. \r\n*** \r\nОт 10.00 часа в Националния пресклуб на БТА Националната инициатива „Социална солидарност“ ще даде пресконференция на тема „Бъдещето е на суверенните държави!“. \r\n*** \r\nОт 10.30 часа в зала „Сердика“ на София хотел Балкан ще се проведе кръгла маса на тема „Противодействие на корупцията – 2018: Обществени очаквания и постигнати резултати“. \r\n*** \r\nОт 10.30 часа в зала 42 на етаж мецанин в сградата на Народното събрание на пл. „Княз Александър I“ № 1 (вход от страната на бул. „Дондуков“) по случай Световния ден на изборите ЦИК обявява ден на отворените врати и кани всички граждани, които желаят, да присъстват на редовното заседание на Комисията.  \r\n*** \r\nОт 10.45 часа 9-и състав на Софийски градски съд ще заседава по делото срещу Севелин Н., обвинен в убийството на баща си. \r\n*** \r\nОт 11.00 часа в концертната зала на Централния военен клуб в столицата ще се проведе церемонията „Пожарникар на годината” – 2018, на която ще бъдат наградени отличилите се през изминалата година огнеборци. \r\n*** \r\nОт 11.00 часа в Националния пресклуб на БТА ще се проведе пресконференция на тема „Еврозоната – акценти и перспективи“. \r\n*** \r\nОт 12.00 часа в Националния пресклуб на БТА ще се проведе пресконференция на тема: „Как българските пациенти се снабдяват с нерегистрирани лекарства и какво прави държавата, за да осигури достъп до тях“.  \r\n*** \r\nОт 13.00 часа 9-и състав на Специализирания наказателен съд ще заседава по делото срещу  Деян М., Мирослав М. и др., на които са повдигнати обвинения за образуване и ръководене на организирана престъпна група. \r\n*** \r\nОт 12.30 часа пред  Паметника  на  победителите  в Докторска градина ще се състои традиционното полагане на цвета по повод руския професионален празник Деня на дипломацията. \r\n*** \r\nОт 13.00 часа в хотел „Хилтън София“ ще се проведе Европейската среща на президентите на Международната младежка камара (Junior Chamber International European Presidents Meeting). \r\n*** \r\nОт 13.00 часа в Националния пресклуб на БТА ще се проведе пресконференция на вестник „България без граници“. \r\n*** \r\nОт 14.00 часа в сградата на Агенция „Пътна инфраструктура“ ще бъдат отворени офертите за рехабилитацията на 17 км пътища в Северна България.  \r\n*** \r\nОт 15.00 часа до 18.00 часа в постоянната приемна на БСП-София (ул. „Леге“ 10, ет. 1) гражданите ще получат безплатни юридически консултации.  \r\n*** \r\nОт 18.00 часа в Софийски арсенал – Музей на съвременното изкуство ще бъде открита изложбата „Не забравяй“  на Дейвид Кинг и Дориан Хирш.  \r\n*** \r\nОт 18.00 часа на първия етаж в Княжеския дворец ще бъде представена експозицията „Кой създава и кой използва дантела“ на Националния етнографски музей и група „СедянкаТА“. \r\n*** \r\nОт 18.30 часа в зала „Марин Дринов“ на БАН ще бъде представена книгата на легендата на алпинизма Райнхолд Меснер, посветена на Боян Петров – „Убийството на невъзможното“. \r\n*** \r\nОт 19.30 часа Биг бендът на Българското национално радио с диригент Антони Дончев ще представи млади музиканти в поредицата Биг бенд джаз академия в Първо студио на БНР. \r\n*** \r\nОт 20.00 часа в Зала 1 на НДК ще започне концерт на фолклорната изпълнителка Николина Чакардъкова. \r\n*** \r\nОт 11.00 часа в зала №5 на общината ще се проведе заключителна пресконференция по проект „Въвеждане на мерки за енергийна ефективност в общински административни сгради”. В 11.30 часа на площадното пространство пред общината пък ще се състои официална церемония по откриване на обекта.  \r\n*** \r\nОт 15.00 часа в Регионален исторически музей – Благоевград ще бъде открита кръгла маса с експерти от различни институции, свързани със  социализирането и развитието като атрактивна туристическа дестинация на обект 2, находящ се на трасе на АМ Струма, ЛОТ 3.1 в землището на с. Зелен дол и с. Покровник.  \r\n*** \r\nОт 16.30 часа в зала „Скаптопара“ часа ще бъде открит Международен турнир по свободна и класическа борба \"Петко Сираков – Иван Илиев\".  \r\n*** \r\nОт 11.00 часа в Културен център „Морско казино” в зала „Петя Дубарова” представителите на Инициативен комитет \"За развитие на местната демокрация\" ще дадат пресконференция за медиите.  \r\n*** \r\nОт 13.00 часа световният лидер в одита, данъчните и финансовите консултации „Ernst & Young“ организира обучение в Културен център „Морско казино“. \r\n*** \r\nОт 18.00 часа в галерия „13-о стъпало“ ще бъде открита изложба на Георги Радев.  \r\n*** \r\nОт 10.00 часа в сградата на Община Варна, Зала \"Варна\" ще се проведе пресконференцията за предстоящото издание на Международен музикален фестивал „Варненско лято“. На пресконференцията ще бъде представен новият артистичен директор на фестивала.  \r\n*** \r\nОт 11.00 часа в 205 зала на НАП – Варна ще се проведе пресконференция, във връзка с хода на данъчна кампания 2019. На нея ще бъдат представени новости в областта на декларирането и плащането на данъци и осигурителни вноски, а така също и информация за постигнатите резултати през изминалата година. \r\n*** \r\nОт 11.00 часа на гроба на Капитан Петко Войвода в Старите варненски гробища с поклонение, заупокойна молитва и военен ритуал ще бъдат отбелязани 119 години от кончината на войводата. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Николай Георгиев, председател на комисията „Европейски въпроси и международно сътрудничество” към ОбС, ще приема граждани. \r\n*** \r\nОт 15.00 часа в Дома за медико-социални грижи за деца във варненския квартал „Виница“ ще се проведе детски концерт под надслов „При нас е весело“. \r\n*** \r\nОт 18.30 часа в Народно читалище “Просвета 1927” – Варна ще се проведе петата ежегодна Нощ на книгите за Хари Потър, чествана както по света, така и у нас. \r\n*** \r\nОт 18.30 часа в галерия „Ларго“ ще бъде открита сборна изложба графики „Екслибрис Презареждане“. \r\n*** \r\nОт 20.00 часа в бар на ул. „Ниш“ Калин Василев ще представи иновативен проект под формата на книга, но с музика.  \r\n*** \r\nОт 18.00 часа в залата на Общински съвет – Видин ще бъде представена информация за процедурата по одобряването на проекта за Подробен устройствен план-парцеларен план за модернизацията на пътя Видин – Ботевград. В срещата ще участва кметът Огнян Ценов. \r\n*** \r\nОт 17.30 часа в Детския отдел на РБ „Христо Ботев“ ще започне Нощ на книгите за Хари Потър. \r\n*** \r\nОт 17.00 часа в Музея на хумора и сатирата ще се проведе безплатен екскурзоводен тур в изложбата „Светът според Тодор Цонев“ за притежателите на карта „Приятели на Хумора“. \r\n*** \r\nОт 14.00 часа в Регионална библиотека „Дора Габе“ ще започне инициативата Нощ на книгите за Хари Потър на тема „Училище за магии и вълшебства Хогуортс“. \r\n*** \r\nОт 18.00 часа в Огледална зала „Нели Божкова“ ще започне концерт на Людмил Ангелов – пиано и Ина Кънчева – сопран.  \r\n*** \r\nОт 18.00 часа в кафене „Стария Добрич“ ще се проведе среща-разговор „В „Антимовския хан“, по време на която, ще бъде представен брой 4/2018 на сп. „Антимовски хан“.  \r\n*** \r\nОт 10.30 часа в Областна дирекция на МВР – Кюстендил ще се проведе брифинг на тема „Пътна безопасност”.  \r\n*** \r\nОт 10.00 часа в търговски център „Мания тауър\" се открива седемнайстото междунраодно изложение „Пчеларство\".  \r\n*** \r\nОт 18.30 часа в кафе ,,Бордо\" Нидал Алгафари ще представи книгите си „Боже, защо Господ лъже?\", „Аллах, милост нямаш ли?“, „Любиш ли, ти Бог си\" и „Орисани да избираме\". \r\n*** \r\nОт 19.00 часа в зала „Катя Попова\" ще се състои концерт на Плевенска филхармония, солисти - Борислав Йоцов, кларинет и Надежда Йоцова - пиано. \r\n*** \r\nВ 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Кърджали срещу присъда спрямо К. А. /на 21 г./, който е признат за виновен от Окръжен съд – Кърджали в опит за убийство, противозаконно отнемане на автомобил и кражба на пари от същия автомобил.  \r\n*** \r\nОт 18.00 часа в Регионалния природонаучен музей ще бъде представена книгата „България на крачка от Хималайската корона“ в чест на Боян Петров. \r\n*** \r\nОт 18.30 часа в зала „Сливен“ ще започне концерт  на Сливенския симфоничен оркестър под надслов „Bravissimo“. \r\n*** \r\nОт 17.00 часа в Държавен архив – Смолян ще бъде открита документална изложба „Полско-българското сътрудничество в областта на военната авиация“. Инициативата е съвместна с Полски институт – София и е посветена на 100 години от установяване на дипломатически отношения между Полша и България. \r\n*** \r\nОт 12.00 часа в в зала 203 на Община Стара Загора кметът Живко Тодоров и директорът на Областно пътно управление Илия Златев ще дадат пресконференция във връзка с решаването на проблема за винетките до с. Богомилово и кв. „Зора“. \r\n*** \r\nОт 15.00 часа във фоайето на Драматичен театър „Гео Милев“ ще бъде разкрита Информационната борса за набиране на войници и матроси за Българската армия. По същото време на централната алея в парк „Пети октомври“  ще бъдат представени образци военна техника, въоръжение и оборудване на Сухопътните войски, Военновъздушните и Военноморските сили и Служба Военна полиция. \r\n*** \r\nОт 18.30 часа в Драматичен театър „Гео Милев“ ще започне концерт на Гвардейския представителен духов оркестър и Представителния ансамбъл на въоръжените сили. Събитието е част от информационната кампания на Министерството на отбраната „Бъди войник“. \r\n*** \r\nОт 19.00 часа на сцената на Старозагорската опера ще бъде представен премиерният спектакъл на оперетата „Херцогинята на Чикаго“ от Имре Калман.  \r\n*** \r\nОт 10.30 часа областният управител на Пазарджик ще проведе изнесена приемна в сградата на Общинска администрация – Стрелча. \r\n*** \r\nОт 13.30 часа старшите и младшите посланици на Европейския парламент от СУ \"Йоан Екзарх Български\" ще гостуват на връстниците си от XI клас от СУ \"Панайот Волов\" с интерактивната презентация \"Моят глас - бъдещето на младите в Европа\". На събитието ще присъства кметът на Община Шумен Любомир Христов. \r\n*** \r\nОт 10.30 часа в зала 2 на Областна администрация ще се проведе заседание на Областния обществен съвет за превенция и противодействие на корупцията.", "date": "2019.02.07", "title": "Предстоящи събития в страната за 7 февруари (Агенция „Фокус“)"}
{"url": "http://www.focus-news.net/news/2019/02/07/2620634/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Малката балканска страна Македония направи голяма крачка, за да стане 30-ият член на НАТО, най-големият военен съюз в света, отбелязва в редакцията на популярния американски вестник  The New York Times . \r\nВ ход, който отбеляза края на дълъг спор с Гърция за името на Македония, и по-малко от две десетилетия след като НАТО разположи войски в страната, която се намираше на ръба на гражданска война, генералният секретар на НАТО Йенс Столтенберг и първият дипломат на Скопие Никола Димитров бяха водещи на церемония по подписването на протокол за присъединяване на страната към Алианса, която се проведе в Брюксел.  \r\n„Това е исторически повод\", заяви Столтенберг пред посланиците на НАТО преди да поставят подписа си на хартия. „Чакахме да се присъедините към нашето семейство дълго време“.  \r\nСтолтенберг подчерта, че церемонията по подписването отбелязва началото на процеса на ратификация. Черна гора, последната страна, която се присъедини към НАТО, трябваше да чака около година, за да могат всички членове официално да одобрят нейния протокол за присъединяване към международната организация, припомнят от редакцията. След това Македония вече ще се нарича Северна Македония и ще се присъедини към НАТО под това име, вероятно в края на тази  или в началото на следващата година.  \r\nГърция ще стане първата държава, предприела подобен ход.  „Уверен съм, че този процес ще продължи безпроблемно\", заяви генералният секретар на Алианса.  \r\nПрезидентът на САЩ Доналд Тръмп и неговите колеги от НАТО ще заседават в Лондон през декември. Срещата, която ще отбележи 70-годишнината на НАТО, ще бъде идеален повод за официално приветстване на Северна Македония, ако процесът на ратификация бъде завършен. \r\nГърция блокира членството на Македония в НАТО заради спора за името. Атина смята името на бившата югославска република за заплаха за едноименния й район Македония, обяснява изданието.  \r\nМакедония допринася значително за операциите на НАТО, особено в Афганистан. Членството й идва около 18 години, след като Алиансът разположи войски в Македония за събиране на оръжия, държани от етнически албански бунтовници, за да се предотврати гражданска война е страната.  \r\nУправляващите македонски социалдемократи описаха събитието в Брюксел като „исторически акт\" и „исторически успех\" за страната и нейните граждани. „След години на изолация, регресия и несигурност Македония стои на една маса с държавите от демократичния свят\", се казва в изявление на СДСМ. \r\nВ текста се подчертава, че членството в НАТО означава „гарантирана сигурност и стабилност, сигурност на нашите граници, но също така носи значителни икономически ползи за гражданите, растеж на инвестициите, повече пари, икономически растеж\". \r\n***  Министър-председателят на Израел Бенямин Нетаняху постави държавния глава на САЩ Доналд Тръмп в центъра на предизборната си кампания, коментират в редакцията на водещото американско списание  The Wall Street Journal . \r\nСпоред изданието по този начин Нетаняху се стреми да изтъкне тесните си връзки с Вашингтон в момент, когато е изправен пред вътрешен натиск от политически съперници и пред възможно обвинение в корупция. \r\nСвързвайки политическото си състояние с Тръмп, Нетаняху не само се опитва да укрепи своята база, но и да привлече колебаещите се гласоподаватели в критичните избори, които поставят на карта оставането му на премиерския пост. \r\n***  В статия за националния ежедневник  El Nacional  Карлос Алберто Монтанер търси отговор на въпроса какви стъпки ще предприеме Куба – страна, която десетилетия наред е устоявала на агресивната политика на САЩ – по отношение на кризата във Венецуела.  Агенция „Фокус“ представя превод на статия с уточнението, че публикуваните материали не отразяват позицията на редакцията. Публикацията е достъпна на inosmi.ru . \r\nРежимът на Мадуро е към своя край. Как ще постъпи Куба? Съгласно резултатите от неотдавна проведено проучване, 83,7% от венецуелците искрено искат бързо да се отърват от този затлъстял господин. Те предпочитат инженера Хуан Гуайдо. Мадуро подкрепят само 4,6%. Останалите не знаят или се въздържат от отговор.  \r\nГуайдо се радва на предимство в обществото, подкрепят го повече от 50 демократични страни и най-авторитетните международни организации: Организацията на американските държави, Междуамериканската банка за развитие, Европейския парламент, Групата на Лима. Мадуро също се радва на подкрепата на Иран, Русия, Китай, Турция, Боливия, Куба, Никарагуа и Ел Салвадор. Нещо непоследователно се говори и за подкрепа на бунтовническите групи, съществуващи във Венецуела, които са вкоренени в трафика на наркотици: Революционните въоръжени сили на Колумбия (ФАРК) и Армията за национално освобождение (ELN). \r\nИ така, какви стъпки ще предприеме Куба? Политическите кукловоди в Хавана са съгласни с изводите, които фигурират само в (не особено) секретните депеши, които те почти ежедневно изпращат към столицата на островната държава с дипломатическа поща.  \r\nТе не се доверяват нито на телефонните връзки, нито на интернет, нито на шифровани съобщения. Посланикът на Куба във Венецуела Рогелио Поланко настоява чависта да бъде подкрепен. Той тъкмо направи това изявление на откриването на катедра „Хосе Марти - Фидел Кастро“ в Националния експериментален университет. Куба, според посланика, успява да устои на агресивната политика на САЩ от десетилетия. Венецуела може да постигне същия резултат, ако стисне зъбите си и копае окопи. Заповядано е да устои. Героическата Куба е готова да се бие до последния венецуелец. \r\nПоланко разбира, че това не е истина, но него са назначили за посланик, не за да говори истината, а за да запази субсидиите и другата помощ, която Венецуела оказва на Куба.  \r\nТова е неговата задача. Той е журналист, свързван с разузнавателната служба и е станал дипломат, а не преподавател по етика. Очевидно, че това, което мисли, съвсем не е това, което е принуден да говори. Поланко разбира, че ситуацията във Венецуела е много по-лоша, отколкото в Куба. \r\nКакто кубинските власти, така и Поланко счита Мадуро за кръгъл идиот, макар да е принуден да му се усмихва. Инфлацията е няколко милиона процента годишно. Липсва всичко. Няма лекарства. Броят на убийствата се увеличава. Вероятността за смърт в Каракас е по-висока, отколкото в Кабул в ръцете на талибаните. Ситуацията се усложнява от решението на САЩ да прекратят диктатурата на Мадуро преди да бъде свален. Масовото изселване на населението от Венецуела има отрицателно въздействие върху целия регион. \r\nСлед смъртта на Кенеди Вашингтон се примири с кубинската диктатура. Първо, тя беше защитена от СССР. Второ, всички бяха сигурни, че е обречена и не си струва да поема никакъв риск за унищожаването й. Чувал съм го много пъти в САЩ. Никой не знаеше какво ще доведе до бързото разпадане на режима на Кастро. Поради това преобладаваше идеята да не се предприемат действия поради опасения от масово изселване на населението и огромни разходи за възстановяване на страната след десетилетия на комунистическо опустошение. Защо да се стреля по комар от оръдие, ако той скоро ще умре? Клинтън дори е издал на режима на Кастро 20 000 годишни визи, за да го успокои. По този начин се освобождава пара. Нямаше бързане. Строго погледнато, обкръжението на Клинтън тайно се надяваше, че друга администрация ще трябва да се справи с неизбежния срив на кубинския режим. \r\nТози подход няма нищо общо с открито враждебното поведение на администрацията на Тръмп, която е решена да затегне финансовите гайки и по този начин да задуши диктатурата на Мадуро. САЩ са финансовият собственик на планетата. Делът на тази страна представлява 22% от световния БВП, 80% от сделките се правят в долари, преминаващи през банковата система на САЩ. Това ще позволи на Вашингтон да забрани паричните преводи към Куба и да третира страни, които са нарушили търговското ембарго, като недружелюбни. За 60 дни бедността в Куба ще се превърне в абсолютна бедност, която ще засегне кубинската управляваща класа и ще доведе до социална експлозия. \r\nНека обаче да се върнем към въпроса какво ще направи Куба. Макар да призовава венецуелците да се държат, много от тях показват, че Хавана тайно изпраща у дома военните и съветниците си, унищожава твърдите дискове с компрометиращи материали. Кубинското правителство изобщо не е компетентно, но основната черта на Раул Кастро е здравият разум. Фидел би действал по различен начин, много по-импулсивно, като например, когато призова СССР да използва ракетите си за „превантивно\" унищожаване на САЩ. За щастие на кубинците, Фидел почина и намери последното си убежище, както се твърди, на гробището „Свети Ифигения“ в Сантяго де Куба. \r\n*** Премиерът Шиндзо Абе е заявил в сряда, че Токио ще работи в тясно сътрудничество с Вашингтон, за да отстрани предизвикателствата, пред които може да се изправят САЩ при подготовката на втория кръг от разговори между американския президент Доналд Тръмп и севернокорейския лидер Ким Чен-ун, пише  The Japan Times . Вестникът припомня, че срещата на върха се очаква в края на февруари. \r\n“Може да се окаже трудно директно да разговаряме заради натоварената програма и на двама ни, но чрез телефонни разговори ние ще координираме отблизо нашите политики по теми,с вързани с ядрените оръжия, ракетите и отвличанията. Последната тема е изключително важна за Япония”. Това е заявил Шиндзо Абе в Горната камара на парламента в Токио, като се е позовал на последните случаи на отвличане на японски граждани от Пхенян.  \r\nПо време на първата среща между Тръмп и Ким този въпрос беше поставен по молба на Абе. Японският премиер е изразил готовност да се срещне със севернокорейския лидер „очи в очи“, за да обсъдят проблема.", "date": "2019.02.07", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/07/2621071/pravitelstvoto-tarsi-vazmozhnost-za-finansova-podkrepa-na-obshtinskite-bolnitsi-na-koito-ne-dostigat-sredstva-obzor.html", "text": "Министерството на здравеопазването разработва пакет от мерки в подкрепа на общинските болници. Правителството търси възможност за финансова подкрепа на общинските болници, на които не достигат средства. Това стана ясно след проведена среща между премиерът Бойко Борисов, вицепремиерът Томислав Дончев, здравният министър Кирил Ананиев, управителят на НЗОК д-р Дечо Дечев и представители на Сдружението на общинските болници проведоха среща, на която беше обсъдено състоянието на общинските лечебни заведения. Министър-председателят Борисов разпореди на Министерството на здравеопазването да започне анализи на финансовото състояние на всяка една от общинските болници в страната. „Правителството ще търси финансови възможности да дотира общинските болници, на които средствата не достигат“, подчерта премиерът. „Болници в мое управление няма да закрия, парите за здраве се увеличават всяка година, затова искам решение. Не приемам сестри и лекари с години трудов стаж, които всеки ден ни лекуват и помагат, да се чувстват без подкрепа, изоставени и забравени“, каза още министър-председателят Бойко Борисов.   \r\nДо петък на обяд Министерството на здравеопазването трябва да изготви предложение с конкретни решения на проблемите в общинското здравеопазване, което да представи на министър-председателя. „Договорихме да представим утре до обяд на премиера конкретни мерки, с които да окажем помощ на общинските болници в затруднено финансово състояние. В момента вече работи екип по този въпрос“, посочи министър Ананиев. \r\nОт Сдружението на общинските болници заявиха, че също ще представят анализ на състоянието на лечебните заведения. Ден по-рано от Сдружението излязоха с декларация, в която изразиха притесненията си от недофинансирането на общинските болници и подкрепиха започналите от началото на годината протести на медици в различни места в страната. \r\nВ четвъртък медици от Карловската болница заявиха своето недоволство от липсата на достатъчно средства в бюджета на лечебното заведение. Пред журналисти здравният министър беше категоричен, че няма намаления на лимитите за хемодиализа и раждания. Лечебното заведение има общ размер на разходи, определен на месечна база, в който да извършва своята дейност. „Няма такова нещо с отказани раждания заради липса на осигурен ресурс. Същото се отнася и за хемодиализата“, обясни още здравният министър.  Агенция „Фокус“ припомня:   От началото на годината на протест излязоха работниците в общинските болници в Козлодуй и Пловдив. В началото на седмицата министърът на здравеопазването се срещна с медиците в общинската болница в Козлодуй. Тогава той заяви, че лечебното заведение ще получи допълнителни средства по Методиката за субсидиране на лечебните заведения по параметрите - ТЕЛК, спешност и труднодостъпност. Отделно от това по прогноза за 2019 г. приходът на болницата ще бъде и с 16% по-висок по НЗОК. „Отчитаме и ценим мястото и ролята на общинското здравеопазването“, коментира министърът. Ананиев обясни, че на общинските болници е предложен изготвения от Министерството на здравеопазването механизъм за финансово управление и контрол в лечебните заведения, като уточни, че към момента в областните болници, където той е приложен, се наблюдава намаляване на просрочените задължения със средно 30%.", "date": "2019.02.07", "title": "Правителството търси възможност за финансова подкрепа на общинските болници, на които не достигат средства (ОБЗОР)"}
{"url": "http://www.focus-news.net/news/2019/02/07/2620637/tass-dzhon-boltan-obsadi-s-vanshniya-ministar-na-ungariya-kak-da-se-protivodeystva-na-vrednoto-vliyanie-na-rusiya.html", "text": "Съветникът на президента на САЩ по въпросите на националната сигурност Джон Болтън се е срещнал в сряда във Вашингтон с министъра на външните работи и на външноикономическите връзки на Унгария Петер Сиярто, предава  ТАСС . Двамата са обсъдили как „да се противодейства на злонамереното влияние“ на Русия.  \r\n\"Днес приех външния министър на Унгария Сиярто в Белия дом. Обсъдихме въпроси за сътрудничеството в области като отбраната, диверсификацията на енергийните източници, противодействието на руското злонамерено влияние и съхранението на нашата привързаност към НАТО \", пише Болтън в страницата си в Туитър. \r\nЗа срещата с ръководителя на унгарското външнополитическо ведомство Болтън отбелязва, че е „значителен преглед“ на целите на САЩ за 2019 година и предшества „пътуването на държавния секретар Помпео през следващата седмица“. Става дума за международната конференция за Близкия изток, която ще се проведе на 13 и 14 февруари във Варшава. Очаква се Майк Помпео да бъде на нея, а след това да посети Словакия и Унгария.    Ивелина Ватова", "date": "2019.02.07", "title": "ТАСС: Джон Болтън обсъди с външния министър на Унгария как „да се противодейства на вредното влияние“ на Русия"}
{"url": "http://www.focus-news.net/news/2019/02/07/2620638/eurasia-daily-chlenstvoto-na-severna-makedoniya-dokazva-che-vratite-na-nato-sa-otvoreni-i-za-gruziya.html", "text": "Приемането на Северна Македония в НАТО потвърждава, че вратите на Северноатлантическия алианс са отворени за Грузия, е заявил посланикът на Грузия в НАТО Александър Маисурадзе, съобщава информационната агенция  EurAsia Daily . \r\nСпоред него „ Това е още една демонстрация и ярко потвърждение на факта, че продължава политиката на алианса за отворените врати. Тя има конкретни измерения и в момента те се откриват в приемането на Северна Македония в НАТО. Що се отнася за важността на самия процес за останалите държави-кандидатки, в това число и Грузия, това е още една крачка, която ни стимулира и която потвърждава не само, че вратите на съюза са отворени, но и че Грузия също ще премине през тях»,  думи на посланика на Грузия в НАТО Маисурадзе по повод подписването в сряда на документите по приемането на Република Македония в НАТО.  Ивелина Ватова", "date": "2019.02.07", "title": "EurAsia Daily: Членството на Северна Македония „доказва, че вратите на НАТО са отворени и за Грузия“"}
{"url": "http://www.focus-news.net/news/2019/02/07/2620636/seriya-ot-leki-trusove-byaha-registrirani-u-nas-obzor.html", "text": "Серия от леки трусове бяха регистрирани у нас. Това съобщиха от Националния институт по геофизика, геодезия и география (НИГГГ) при БАН. Общо 7 слаби земетресения бяха отчетени в Черно море, на около 30 км от Бургас и на около 15-20 км от нос Емона и Слънчев бряг. Трусовете са с магнитуд между 2,4 и 2,2 по Рихтер и дълбочина между 3 км и 6 км. Първият е регистриран в 05.50 часа, а последният - около 08.30 часа \r\nВ 7.10 часа бе е регистриран трус с магнитуд 3,1 по Рихтер и край Петрич. Сеизмолозите определиха разтърсванията като слаби, които не са били усетени на повърхността. Земетресенията у нас са предшествани от леки земетресения в Румъния, Гърция и Турция от 5 февруари. Бившият директор на Националния институт по геофизика, геодезия и география към БАН проф. Николай Милошев обясни, че регистрираните у нас тази сутрин трусове, както и тези в съседни ни страни са в нормалната сеизмична активност за територията на целия Балкански полуостров. „За момента няма нищо притеснително и едва ли ще се случи нещо по-силно като трус“, заяви проф. Николай Милошев. Той добави, че през последните години у нас не се забелязва зачестяване на земетресенията.", "date": "2019.02.07", "title": "Серия от леки трусове бяха регистрирани у нас (ОБЗОР)"}
{"url": "http://www.focus-news.net/news/2019/02/07/2620639/the-guardian-venetsuelski-voyski-blokirat-most-za-da-sprat-pomoshti-ot-kolumbiya.html", "text": "Венецуелски войскови части са издигнали барикади на мост недалеч от западната граница на страната с Колумбия, пише  The Guardian   и пояснява, че това е явен опит да се спре конвой с хуманитарна помощ от страни, подкрепящи опозицията. \r\nВ сряда по обед танкер с гориво и два товарни кораба са блокирали международния мост Тиендитас, който свързва Венецуела с Колумбия и е основен път, по който да минава хуманитарната помощ, за която призова опозицията на Мадуро. Представители на венецуелската Боливарска Национална гвардия също са били на моста. \r\nКонвоят с помощите, дарени от САЩ, е напуснал Богота в 11 часа пред обяд в сряда и по данни на колумбийското правителство се е придвижвал към Кукута, сборният пункт на границата. Най-рано в четвъртък той ще я прекоси.   \r\nМадуро не веднъж отричаше, че неговата икономически опустошена страна изпитва хуманитарна криза. Очевидно той се страхува, че ако приеме подобна помощ, ще даде повод за външна военна интервенция: Ние не сме просяци“, е заявил той пред военните тази седмица.  \r\nОпитът на политическия му враг Хуан Гуайдо да вкара помощи през границите с Колумбия и Бразилия се приема като последно усилие да се отслаби режима на Мадуро, като се принудят военните да не му се подчинят  и да разрешат на конвоя с помощите да се придвижи в страната.   \r\n“Главната цел в момента е да се направи опит да се пречупят военните. Хуманитарната помощ всъщност е Троянски кон, който ще се използва с такава цел“, твърди за британския вестник Мариен Йеменес Моралес, експерт по Венецуела от университета в Оксфорд.    Ивелина Ватова", "date": "2019.02.07", "title": "The Guardian: Венецуелски войски блокират мост, за да спрат помощи от Колумбия"}
{"url": "http://www.focus-news.net/news/2019/02/07/2620640/eadaily-sasht-plashat-moldova-s-vatreshni-vragove-na-demokratsiyata.html", "text": "Американските партньори на Република Молдова наблюдават подготовката за парламентарните избори, които трябва да се проведат на 24 февруари, съобщава информационната агенция  EADaily .   \r\nВашингтон нееднократно предупреждаваше Кишинев за „хибридните заплахи“ и външните влияния.  Днес на вътрешните политически противници на проевропейската власт в Молдова САЩ виждат не по-малък фактор, който пречи на демокрацията да се развива по модела на ЕС. Посланикът на САЩ в Кишинев Дерек Хогън заяви, че Молдова се сблъсква с „ атаки срещу своята свобода, суверенитет и независимост, както от чужбина, така и отвътре в страната“. В лекция пред студенти по международни отношения и публична администрация в Молдовския държавен университет той е изтъкнал: „Признаваме, че съществува чуждестранна игра, в която участват и молдовски политици, които се стремят да разделят обществото, да повишат напрежението, като повдигат геополитически и етнолингвистични въпроси и се стремят да отвличат вниманието на гражданите от насъщните проблеми“. Според посланика „няма време за крачки назад“, ако страната иска да се развива по посока на демокрацията. Пред студентите той е заявил, че властите в Кишинев ясно си дават сметка, че в основата на двустранното сътрудничество са залегнали общите интереси и ценности. В заключение Дерек Хогън и заявил, че „предстоящите парламентарни избори са една добра възможност властите в Молдова да повишат доверието към себе си както на гражданите на страната, така и на международните й партньори“.  Ивелина Ватова", "date": "2019.02.07", "title": "EADaily: САЩ плашат Молдова с „вътрешни врагове на демокрацията“"}
{"url": "http://www.focus-news.net/news/2019/02/07/2621085/sitel-makedoniya-deputatat-ot-vmro-dpmne-vladko-gyorchev-se-sreshtna-s-mayk-pompeo.html", "text": "Депутатът от ВМРО-ДПМНЕ Владко Гьорчев, който се намира във Вашингтон за  молитвената закуска, организирана от американския президент Доналд Тръмп, се срещна с държавния секретар на САЩ Майк Помпео, информира македонският телевизионен канал  “Сител“ .  \r\nСрещата на Гьорчев с Помпео  се проведе непосредствено след обявяването на кандидатурата му за президентските избори през май, припомня телевизионният канал.  \r\nПрез последните няколко дни той се срещна и със Сара Сандерс, говорител на президента Доналд Тръмп.  \r\n„За Македония е важно да има отворени врати във Вашингтон. Всяко приятелство и среща са възможност да представим  македонски аргументи.  Македония трябва да изгради силни съюзи. По този начин подобряваме позициите на Македония ”, пише Гьорчев  в своя профил в социалната мрежа „Фейсбук“.  Юлиян Марков", "date": "2019.02.07", "title": "„Сител“ (Македония): Депутатът от ВМРО-ДПМНЕ Владко Гьорчев се срещна с Майк Помпео"}
{"url": "http://www.focus-news.net/news/2019/02/07/2620643/ministerstvoto-na-zdraveopazvaneto-shte-zapochne-remonti-na-psihiatrichnite-zavedeniya-u-nas-za-nad-10-mln-lv-obzor.html", "text": "Министерството на здравеопазването ще започне ремонти на психиатричните заведения у нас за над 10 млн. лв. Това заяви след редовно правителствено заседание министърът на здравеопазването Кирил Ананиев. Той обясни, че на всяко едно от психиатричните заведения е направен анализ за състоянието на сградния фонд, оборудването и необходимите ресурси за лечебния процес. „Това е направено, както за държавните психиатрични болници, така и за Центровете за психично здраве и отделенията“, посочи Ананиев, като изтъкна, че този разчет е представен на Министерския съвет и той е приел необходимостта от ремонтните дейности на болничните заведения. „Незабавно ще започна да подготвям и обществените поръчки, които са необходими за да започнат дейностите“, подчерта той. До това решение на правителството се стигна след като здравното министерство възложи анализ за състоянието на психиатричните заведения на територията на страната. Министър Ананиев представи резултатите - към момента в страната има 12 психиатрични болници, 22 центъра за психично здраве и 11 психиатрични отделения към болници. Министърът изтъкна, че 50% от базата на тези обекти е в критично състояние, като за ремонта им ще са необходими над 10 млн. лв. Като друг сериозен проблем на психиатричните заведения министър Ананиев отчете, че част от центровете за лечение се намират извън населените места, което пречи на адаптирането на хората, които биват настанявани там. Един от основните приоритети в реформите на психиатричната помощ е специализацията на лекарите по психиатрия, която ще бъде подсигуряване от държавни средства. С тази стъпка се очаква да бъде намален недостигът на професионални служители. В заключение министър Ананиев обясни, че капацитетът на психиатричните заведения е почти запълнен и затова трябва да се работи в посока да се подсигури достъп на всички нуждаещи се. „Въпросът е сградният фонд да бъде приведен в едни по-човешки условия, за да могат тези хора да получат необходимата грижа от обществото“, коментира министър Ананиев. \r\nДаяна ДЮЛГЕРОВА", "date": "2019.02.07", "title": "Министерството на здравеопазването ще започне ремонти на психиатричните заведения у нас за над 10 млн. лв.  (ОБЗОР)"}
{"url": "http://www.focus-news.net/news/2019/02/07/2620642/ministerstvoto-na-zemedelieto-hranite-i-gorite-shte-initsiira-rabotna-grupa-za-novo-obsazhdane-na-pozemleniya-zakon-obzor.html", "text": "Министерството на земеделието, храните и горите е разпратило писма до всички земеделски асоциации, които са изразили мнение в публичното обсъждане на проекта за поземления закон. Предстои от министерството да сформират работна група и да поискат удължаване на срока за внасяне на закона в Народното събрание. По време на Седмата национална среща на земеделските производители в България, която се провежда в курорта „Златни пясъци“ в района на Варна министърът на земеделието, храните и горите Румен Порожанов посочи, че няма основания за бързане, тъй като стопанската година е в ход и ще се осъществява при сегашната рамка. Той определи темата като много трудна и деликатна, от гледна точка на многопосочните интереси в стопанисването на близо 38 милиона декара земеделски земи в страната, които се обработват и подлежат на подпомагане по различните програми.  \r\nПо време на срещата на земеделските производители председателят на Комисията по земеделието и храните в парламента Десислава Танева заяви, че няма да се пристъпи към разглеждане на законопроекти, по които няма постигнат консенсус с бранша. Тя подчерта, че годишната среща на земеделските производители се е превърнала в събитие, на което се получават добър диалог и добри решения за сектора.  \r\nИзпълнителният директор на Държавен фонд „Земеделие” Живко Живков съобщи, че е готов индикативният график за плащанията през годината. Както и през миналата основните плащания ще бъдат март, април и май.  \r\nПо отношение на Общата селскостопанска политика министър Порожанов коментира, че в момента има много документи, които са на дневен ред в Брюксел. Според него най-важен е този за многогодишната финансова рамка, който се обсъжда от Европейския съвет. Очакването е през октомври-ноември да има решение по нея. Това ще даде параметрите по бюджетите на всяка страна-членка на Европейския съюз по Гаранционния фонд и Програмата за развитие на селските райони (ПРСР). По директните плащания за България е предвидено малко увеличение на средствата, а намалението по ПРСР може да се компенсира с национално съфинансиране. Министър Порожанов съобщи пред земеделските производители, че е провел разговори и смята, че нужните 300 млн. евро за 7-годишен период могат да бъдат осигурени, за да се запази бюджетът за развитие на селските райони.  \r\nПредседателят на Асоциацията на земеделските производители в България Венцислав Върбанов посочи, че липсата на работна ръка се превръща в основен проблем за сектора, което изисква и нови политики за пазара на труда. От своя страна министър Порожанов изтъкна като основен проблем в българския бизнес и респективно – земеделския сектор, липсата на кадри – в животновъдство и растениевъдство. Той посочи като добър пример посетената от него по-рано през деня преработвателната дестилерия за етерично-маслени култури в Добрич. Според министър Румен Порожанов това е една изключително добра инвестиция, която ще бъде удвоена, като капацитет.  \r\nЩо се отнася до връщането на собствеността на селскостопанските техникуми от страна на държавата, министърът на земеделието коментира, че не може да се създават изкуствено кадри, тъй като образователните структури, университетите и научните среди трябва да работят „с пулса” на този, който ще ползва услугата – бизнеса.  \r\nМинистър Порожанов коментира и проблема с Африканската чума по свинете. Той определи темата като важна за цяла Европа. Министърът на земеделието, храните и горите добави, че в страната ни няма нови изолирани случаи на заболели животни, с изключение на няколко заразени с вируса диви прасета.", "date": "2019.02.07", "title": "Министерството на земеделието, храните и горите ще инициира работна група за ново обсъждане на поземления закон (ОБЗОР)"}
{"url": "http://www.focus-news.net/news/2019/02/07/2620646/izvestiya-ukrainskata-stena-po-granitsata-s-rusiya-zapochna-da-otslabva.html", "text": "„Степента на готовност на съоръжението, което Украйна строи по границата с РФ, е 30 процента“. Това е заявил говорителят на украинската Държавна гранична служба Олег Слободян, пише вестник  „Известия“ .  \r\nПрез ноември 2018 година ръководителят на МВнР на Украйна Арсен Аваков уверяваше, че този процент е 47.   \r\n«Това е много важен проект за Украйна, който трябва да бъде осъществен. Отначало беше планирано работата по него да приключи през 2018-та година, но заради финансови проблеми отложихме срока за 2020 година, а после – за 2021-ва. 30 процента от него са завършени, което съответства на инвестираните вече средства», е обявил Слободян пред телевизия «Пет канала». \r\nТой е съобщил, че в някои участъци строителството на „Стената“ е напълно приключило. Например в Харковска област границата се контролира на 100 процента.   \r\nДа се строи стена на границата с Русия предлага правителството на Арсений Яценюк още през 2014-та. Проектът получава наименованието „Европейски вал“. \r\nСредствата обаче скоро се съкращават двойно, а правоохранителните органи завеждат дело за разхищение на държавни средства при нейното строителство. \r\nПрез 2017 година покрай укрепленията се появяват диви прасета, а през декември 2018-та хората са започнали да я сравняват с руските ограждения по кримско-руската граница.  Ивелина Ватова", "date": "2019.02.07", "title": "„Известия“: Украинската стена по границата с Русия започна да „отслабва“"}
{"url": "http://www.focus-news.net/news/2019/02/07/2620647/izvestiya-darzhavniyat-departament-se-samnyava-dali-ruskiyat-poseydon-mozhe-da-e-opasen-za-sasht.html", "text": "Заместникът на държавния секретар на САЩ по въпросите за контрола над въоръженията и международната сигурност Андреа Томпсън обяви, че се съмнява в информацията за някаква заплаха за САЩ от страна на руската многоцелева океанска система „Посейдон“, пише  „Известия“ . Това тя е заявила пред журналисти в сряда на брифинг.  \r\n«Сблъскваме се с цяла поредица от заплахи, които ни отправят както Русия, така и други държави. Важното е да помним, че имаме най-силната армия в света: тя беше такава в миналото, такава е сега и в бъдеще се остане такава.“  \r\nТомпсън е припомнила за предложението на президента на САЩ да се финансира създаването и производството на нужните системи. «Нашата армия е най-силна, нямам особено доверие в руската пропаганда и напълно вярвам на американските военни“, е казала в заключение Томпсън. \r\nБезпилотните «Посейдон», които ще бъдат монтирани на атомните подводници, влизат в  тъй наречената океанска многоцелева система. През май стана известно, че те ще са в състояние да носят ядрена бойна част с мощност до два мегатона.Работата по този проект е включена в програмата на държавата за въоръжения за периода 2018-2027. \r\nПо мнение на чуждите медии „Посейдон“ и в момента предизвиква сериозно безпокойство у американските военни експерти. Така например бившият старши съветник в Държавния департамент на САЩ Кристиън Уитън смята, че руският „Посейдон“ е разрушителната „машина на Страшния съд“, която може да унищожава големи градове в САЩ.   Ивелина Ватова", "date": "2019.02.07", "title": "„Известия“: Държавният департамент се съмнява дали  руският „Посейдон“ може да е опасен за САЩ"}
{"url": "http://www.focus-news.net/news/2019/02/07/2620635/afpliderite-na-kosovo-sa-na-pat-da-se-skarat-zaradi-promenite-po-granitsata-sas-sarbiya.html", "text": "Президентът Хашим Тачи и премиерът Рамуш Харадинай в сряда подновиха публичния си спор за евенуталните гранични промени, с които се цели да се приключи един от най-опасните териториални спорове в Европа, предава  AFP .   \r\nПод егидата на ЕС бившите врагове Белград и Прищина търсят начин да постигнат споразумение за взаимоотношенията си 20 години след войната от 1998-1999, която отне живота на 13 000 души.   \r\n\"Една от темите в преговорите с Белград е демаркацията на границата между Косово и Сърбия“, е обявил във вторник Тачи на конференция във Вашингтон. „Това е благоприятна възможност да се коригира границата в северно Косово и в южна Сърбия“. AFP  цитира думите на президента Тачи, обявени в съобщение от неговата пресслужба: „Ако слаба корекция на границата е цената за окончателно мирно споразумения, тогава подобна стъпка трябва да се предприеме“.  \r\nВ сряда обаче премиерът Харадинай заяви пред косовски журналисти, че „Косово е готово да уреди въпроса\", но не става дума за \"съглашение, в което се включват въпроси, свързани с териториите и границите.\" Според него подобни промени могат да доведат до война в региона: „Не е разумно да се тръгва в тези посоки, дори е опасно“, бе казал премиерът преди месец за AFP.  \r\nПреговорите за нормализация на отношенията между Белград и Прищина са спрени от месеци. Сърбия отказва да поднови диалога с Косово, който се води с посредничеството на ЕС, докато Прищина не отмени 100-процентовите мита за нейните стоки.   \r\nТачи настоява за тяхната отмяна, но Харадинай не е съгласен и се противопоставя на тази идея.    Ивелина Ватова", "date": "2019.02.07", "title": "AFP:Лидерите на Косово са на път да се скарат заради промените по границата със Сърбия"}
{"url": "http://www.focus-news.net/news/2019/02/07/2620650/nova-sistema-za-nablyudeniya-kam-mezhduvedomstveniya-tsentar-za-protivodeystvie-na-kontrabandata-shte-sledi-za-prenosa-na-gorivata-obzor.html", "text": "Нова система за наблюдения към Междуведомствения център за противодействие на контрабандата и контрол на движението на рискови стоки и товари ще следи за преноса на горивата. Това заяви премиерът Бойко Борисов по време на редовно правителствено заседание. Системата ще бъде публично представена на 8 февруари в сградата на Главна дирекция „Борба с организираната престъпност“ (ГДБОП). „В петък 09.30 часа ще поканим и медиите, защото го правим открито в ГДБОП, на съвещание с всички служби - данъчни, митници, „Морска администрация“, прокурорите. Извели сме сигналите от „Морска администрация“, „Гранична полиция“, цялата акватория на Черно море, Дунав, рафинериите ще покажем изцяло онлайн движението на даден танкер до продажбата в бензиностанция как се контролира от различните служби“, коментира Борисов.  Наблюдението ще се извършва 24 часа в денонощието, паметта ще бъде запазвана в сървъри, за да може да се направи проверка на движението на горивото при такова желание. Премиерът Борисов обясни, че целта на тази система е да бъде намалена контрабандата в сектора, така както е била сведена от 34% до 5% при цигарите.  Агенция „Фокус“ припомня : Междуведомственият координационен център за противодействие на контрабандата и контрол на движението на рискови стоки и товари е създаден през месец април 2015 г. с постановление на Министерски съвет. Центърът осигурява координация и взаимодействие между компетентните държавни структури при прилагането на мерки за противодействие на контрабандата и контрол на движението на рискови стоки и товари. Той поддържа 24-часово оперативно дежурство, като събира, обработва и анализира информация за стоки и товари по конкретни случаи, както и за стоки предмет на контрабанда. Извършва анализ и мониторинг на рискови транспортни средства, стоки и товари на територията на страната, чрез координирани съвместни действия на държавните структури представени в центъра. \r\nДаяна ДЮЛГЕРОВА", "date": "2019.02.07", "title": "Нова система за наблюдения към Междуведомствения център за противодействие на контрабандата ще следи за преноса на горивата (ОБЗОР)"}
{"url": "http://www.focus-news.net/news/2019/02/07/2620829/trifon-trifonov-kpkonpi-27-sa-vlezlite-v-sila-nashi-resheniya-za-otnemane-na-imushtestvo-za-okolo-125-mln-leva.html", "text": "27 са влезлите в сила решения през 2018 година, с които е поставено отнемане на имуществото за около 12,5 млн. лева. Това каза Трифон Трифонов, директор на Дирекция „Превенция на корупцията“ в Комисията за противодействие на корупцията и отнемане на незаконно придобито имущество (КПКОНПИ) на кръгла маса за представяне на данните от проучване „Противодействие на корупцията 2018: обществени очаквания и постигнати резултати“ на „Алфа рисърч“ и Асоциация „Прозрачност без граници“, предаде репортер на  Агенция „Фокус“ . „През 2018 година са постъпили над 700 сигнала, извършени са проверки по тях и са снети обяснения. Повечето от тях са подадени от граждани и това ни обнадеждава“, заяви той и обърна внимание, че сигналите след създаването на комисията са в пъти повече от преди. „Над 2200 са проверките ни, внесени са над 180 иска за над 310 млн. лева“, посочи Трифон Трифонов. „Важен елемент в борбата на Комисията са дейностите за превенция с корупцията. Причините са много и не съществува универсален метод за справянето с явлението“, обясни той. „Разработихме система от целенасочени мерки, които да създадат чувствителност в обществото. Крайният резултат да бъде промяна на нагласите към корупцията“, изтъкна Трифонов. „Свидетели сме на търпимост на корупцията, което нанася вреди във всички сфери на обществения живот. Неглижират се усилията на институциите в борбата с корупцията“, обяви той. „Започнахме трудна и амбициозна инициатива - въвеждане на антикорупционно обучение в образователната система“, посочи Трифон Трифонов. „Предприели сме стъпки за създаване на специалност антикорупция, разширяване на обхвата на антикорупционно обучение в началните и средните училища, както и въвеждането му в предучилищното образование“, допълни той и уточни, че идеята на тези мерки е да се формира култура на нетолерантност към корупционното поведение. „Анализирани са антикорупционните планове на 40 структури. Изводът, който може да се направи, е че се наблюдава съществен напредък“, каза още Трифон Трифонов. \r\nБиляна ИВАНОВА", "date": "2019.02.07", "title": "Трифон Трифонов, КПКОНПИ: 27 са влезлите в сила наши решения за отнемане на имущество за около 12,5 млн. лева"}
{"url": "http://www.focus-news.net/news/2019/02/07/2620802/boryana-dimitrova-alfa-risarch-spored-71-ot-balgarite-e-neobhodimo-razsledvane-na-koruptsiyata-na-nay-visoko-politichesko-nivo.html", "text": "71% от българите казват, че е необходимо разследване на корупцията на най-високо политическо ниво. 63% казват, че трябва да се разследва корупцията в местната власт. Това каза по време на кръгла маса управителят на „Алфа рисърч“ Боряна Димитрова, която представи данните от проучване „Противодействие на корупцията 2018: обществени очаквания и постигнати резултати“ на „Алфа рисърч“ и Асоциация „Прозрачност без граници“, предаде репортер на  Агенция „Фокус“ . „Можем да добавим 59%, които казват, че трябва да има разследване на корупцията в централната администрация“, посочи тя. „Формира се общо възприятие за корупцията, което не оставя съществена система на държавата незасегната“, заяви Боряна Димитрова и обяви, че основният заподозрян е политическата корупция. „Хората с по-високо образование, в активна възраст, от столицата и от големите градове отбелязват с 5-10% по-висока чувствителност по тези теми“, коментира социологът. „Корупцията се възприема като масов феномен, като обща социална структура на нагласите. Голяма част от българското население мисли не еднакво, а сходно“, каза още Боряна Димитрова. \r\nБиляна ИВАНОВА", "date": "2019.02.07", "title": "Боряна Димитрова, „Алфа рисърч“: Според 71% от българите е необходимо разследване на корупцията на най-високо политическо ниво"}
{"url": "http://www.focus-news.net/news/2019/02/07/2620652/vzglyad-pretendent-za-prezident-na-sasht-ne-smyata-che-asad-e-vrag.html", "text": "Тулси Габард, член на Камарата на представителите в американския Конгрес и претендент за президентския пост, е заявила, че не смята Сирия и нейния президент Башар ал-Асад за врагове на САЩ, пише вестник  „Взгляд“ , като се позовава на информация от телевизионната мрежа  MSNBC. \r\n По нейно мнение американците трябва да се съсредоточат върху борбата с групировката „Ислямска държава“ и да се замислят дали военните действия на САЩ отговарят на интересите на американския народ. Тя е заявила, че няма нужда от американски войски в Сирия. Няколко пъти тя е повторила, че до този момент никой не е доказал, че в Сирия се използва химическо оръжие.   \r\nПрез януари миналата година Габард се е срещала със сирийския лидер, когато е била на посещения в тази държава. Тогава тя е изразила убеждението си, че е възможно мирно регулиране на сирийския проблем само, ако се води диалог с държавния глава. Освен това тя критикува ръководството на САЩ, задето въоръжават сирийските екстремисти. \r\nВ събота Тулси Габард обяви намерението си да се кандидатира за американски президент в изборите през 2020 година.   \r\nПрезидентът на САЩ Доналд Тръмп обвинява РУсия, че подкрепя Асад. Той заяви, че Владимир Путин е лично отговорен за последиците от химическата атаки в Източна Гута през април 2018-та. При това той нарече сирийския лидер „животно“.   Ивелина Ватова", "date": "2019.02.07", "title": "\"Взгляд“: Претендент за президент на САЩ не смята, че Асад е враг"}
{"url": "http://www.focus-news.net/news/2019/02/07/2620641/the-guardian-korbin-izpolzva-leybaristkite-usloviya-za-da-podkrepi-tereza-mey-za-brekzit.html", "text": "В специално писмо се предлага подкрепа от страна на лейбъристите, ако премиерът поеме пет ангажимента, включително и присъединяване към митническия съюз, пише в днешния си брой  The Guardian .  \r\nДжеръми Корбин, лидерът на Лейбъристката партия, е написал писмо до министър председателя в сряда, ден преди пътуването до Брюксел. С него той се съгласява съмишлениците му да я подкрепят за сделката по Брекзит, стига тя да поеме пет законно обвързани ангажимента. Миналата седмица след дълго отказване той най-после проведе частни разговори с Тереза Мей – за първи път след като нейният проект беше отхвърлен в парламента с историческите 230 гласа „против“.    \r\nВ писмото си Корбин призовава британския премиер да се преработи политическата декларация, с която се оформя рамката за бъдещите връзки на Великобритания с ЕС. Според него тези промени трябва да обхващат „постоянен и цялостен митнически съюз“, включително и за бъдещи търговски сделки; тясно регулиране чрез „споделени институции“ на връзките с общия пазар; „динамично изравняване на права и защити“, така че британските стандарти да не се отричат в ЕС; ясни ангажименти за бъдещото участие на страната в европейските агенции и програми; договорености за бъдеща обща сигурност  \r\nВ писмото не се споменава нищо за втори референдум за Брекзит, който се поддържа от редица лейбъристи. Освен това известно е, че на Даунинг Стрийт 10 се готвят през следващата седмица да обявят публично предлаганото от правителството специално законодателство за правата на работниците, с окето се цели именно да получат подкрепа от лейбъристите.   Ивелина Ватова", "date": "2019.02.07", "title": "The Guardian: Корбин използва  лейбъристките условия, за да подкрепи Тереза Мей за Брекзит"}
{"url": "http://www.focus-news.net/news/2019/02/07/2620645/afp-sasht-obeshtavat-da-prodalzhat-borbata-s-islyamska-darzhava-dori-sled-100-protsentova-pobeda.html", "text": "В сряда САЩ обещаха да продължат непрекъснато да водят битка с групировката „Ислямска държава“ (ИД) и да продължат с нейното унищожаване, но призоваха и заинтересованите им съюзници да са по-активни  в тази борба, предава  AFP . Президентът Доналд Тръмп се похвали, че в скоро време екстремистите скоро ще изгубят цялата си територия в Сирия.   \r\nТръмп се обърна с приветствие към представители на повече от 70 държави, които се събраха в сряда на конференция във Вашингтон, за да обсъдят пътищата, по които да се продължи борбата с ИД.   \r\nГоворейки в Държавния департамент, американският президент обяви, че войските, водени от САЩ и техните кюрдски партньори, „на практика са освободили цялата територия“ от джихадисти, които преди това са контролирали огромни части от Сирия и Ирак, на които са провъзгласили халифат. \r\n\"Формално през следващата седмица ще бъде обявено, че ние държим 100 процента от халифата,\" е казал Тръмп и е добавил: „Остатъци, това е, което те имат – остатъци, но и остатъците могат да са много опасни“. \r\nКонференцията се провежда в момент, когато се полагат задкулисни усилия за овладяване на последиците от оттеглянето на американските войски от района. В това число влизат и преговорите за запазване на мира между Турция и кюрдските бойци, и  намиране на решение за стотиците чужди джихадисти, които са в сирийски затвор. Вашингтон настоява те да бъдат върнати по страните, от които са дошли.   \r\nТръмп използва събитието като повод дебело да подчертае проблемите на имиграцията. \r\nВ еднодневната конференция във Вашингтон не участваха представители на сирийския държавен глава Башар ал-Асад, на Русия и на Иран.  Ивелина Ватова", "date": "2019.02.07", "title": "AFP: САЩ обещават да продължат борбата с „Ислямска държава“ дори след 100-процентова победа"}
{"url": "http://www.focus-news.net/news/2019/02/07/2620651/novo-naprezhenie-sred-obedineni-patrioti-obzor.html", "text": "В кулоарите на парламента се заформи нов епизод на напрежение между „Обединени патриоти“. Причината  - публикация на страниците на вестник \"Атака\", че лидерът на НФСБ Валери Симеонов дължи политическата си кариера на партията.  Заглавната страница на вестника идва в отговор на изказване на Симеонов в свое телевизионно участие, че вестникът е парцал.  \r\nПърви коментира темата  заместник-председателят на НФСБ Валентин Касабов , който заяви, че да се твърди, че Валери Симеонов дължи политическата си кариера на „Атака“ е все едно кравата да суче от телето. По думите му това е абсурдно.  „Атака е отрочето на телевизия „Скат“ и Валери Симеонов“, допълни той.  Лидерът на НФСБ и депутат от „Обединени патриоти“ Валери Симеонов  първоначално каза, че е абсурд да коментира \"малотиражката\" на партия „Атака“.  Симеонов заяви, че от страна на „Атака“ се води последователна политика на неоснователни нападки срещу коалиционни партньори. „Това, за което ме питате днес, е всъщност поредният епизод“, допълни Симеонов. От страна на „Атака“  депутатът Николай Александров  заяви, че няма какво да обяснява думите на Валери Симеонов, че вестник „Атака“ е парцал. По думите му лидерът на НФСБ не може да обясни още на майките на деца с увреждания своите думи за тях. Според Александров по-важно е оттук насетне как партиите в малката коалиция се движат чисто политически. „Ние сме политици, не сме се събрали да си коментираме взаимно кой какво ще направи и „дай си ми дрешките, на си ти парцалките“. Не смятам, че това е начинът. Тук съвсем друго трябва да бъде заложено. Този човек, трябва да излезе и да каже какви принципи защитава. Всеки може да се изразява красиво“, допълни Александров. \r\nДеница КИТАНОВА", "date": "2019.02.07", "title": "Ново напрежение сред „Обединени патриоти\" (ОБЗОР)"}
{"url": "http://www.focus-news.net/news/2019/02/07/2620654/natsionalna-kompaniya-industrialni-zoni-initsiira-dialog-mezhdu-biznesa-i-universitetite-obzor.html", "text": "Изпълнителният директор на „Национална компания индустриални зони“ ЕАД Антоанета Барес инициира кръгла маса на тема „Бизнес и образование - перспективи и предизвикателства“. На дискусията присъстваха представители на Софийския университет „Св. Климент Охридски“, УНСС, ВТУ „Тодор Каблешков“, Стопанската академия „Д.А. Ценов“, Русенския университет „Ангел Кънчев“, Техническия университет-София, Варненския свободен университет „Черноризец Храбър“, Лесотехническия университет, Нов български университет. Антоанета Барес обърна внимание на важността да има обратна връзка между инвеститорите и бизнеса - те да работят в една и съща посока, бизнесът да знае какво обучават университетите, а висшите училища да сверяват часовника си какво търси бизнесът. Тя открои партньорството с университетите като важен елемент от работата на НКИЗ. „Трябва да се интересуваме от иновации, от по-креативни начини на обучение и от това какви кадри търси бизнесът“, заяви Барес.  \r\nЗам.-министърът на икономиката Лилия Иванова обяви, че НКИЗ преговаря с 20 потенциални инвеститори за над 160 млн. лева инвестиции и 1000 нови работни места. Тя посочи, че за последните 10 години дружеството за първи път е на печалба, като инвестициите за периода са над 550 млн. лева, а осигурените работни места - 2500. Според ректора на УНСС проф. Стати Статев, ако студентите сключват договори с държавата, това ще им даде сигурност. Той коментира, че младежите отиват да учат в чужбина не защото образованието ни е лошо, а защото не виждат собственото си развитие в България. Проф. Статев обърна внимание на постигнатото по промяната в учебните планове на специалностите, създаването на центровете за професионално обучение, както и успешната първа фаза на студентските практики, финансирани от МОН и очакваното стартиране на втора фаза. По думите на ректора на Стопанска академия „Д. А. Ценов“ – Свищов доц. Иван Марчевски ще бъде полезно бизнесът да каже какво иска. „Бизнесът очаква добри кадри, но какво може да даде“, коментира той. Доц. Марчевски обясни, че част от бизнеса иска студенти, завършили конкретна специалност, които могат да започнат да работят на определена позиция на третия ден, а други искат студенти с меки компетенции. „Бизнесът казва, че не подготвяме студентите добре. Как да ги научим да реагират на реални бизнес проблеми, като нямаме допир с бизнеса“, попита ректорът на Академията.  \r\nБиляна ИВАНОВА", "date": "2019.02.07", "title": "„Национална компания индустриални зони“ инициира диалог между бизнеса и университетите (ОБЗОР)"}
{"url": "http://www.focus-news.net/news/2019/02/07/2620653/upravlyavashti-i-opozitsiya-vlyazoha-v-spor-za-delata-sreshtu-balgariya-v-strasburg-obzor.html", "text": "Управляващи и опозиция влязоха в спор за делата срещу България в Страсбург. Ожесточен дебат предизвика  годишният доклад за изпълнението на решенията на Европейския съд по правата на човека по дела срещу България. Докладът касае 2017 г. и е разработен от министъра на правосъдието. От него става ясно, че в края на 2017 г. общият брой на висящите дела срещу страната ни възлиза на 59 250 или с 29% по-малко в сравнение с края на 2016 г.   \r\nВ рамките на дебата  лидерът на БСП Корнелия Нинова  попита кога премиерът ще заведе дело срещу Бойко Борисов за това, че заради него сме били осъдени в Страсбург за 55 хил. евро.  „Искаме да знаем кога ще има дело Бойко Борисов срещу Бойко Борисов. Или г-н Борисов, кога ще изпълните закона и кога ще заведете дело срещу Цветан Цветанов за 6 дела, по които сме осъдени за 120 хил. евро. Интересно ще е Борисов срещу Цветанов, но в името на народа, защото така пише в закона, а не защото имаме лични отношения към тези неща“, допълни Нинова.  Отговор на лидера на опозицията даде  председателят на Правната комисия и депутат от ГЕРБ Данаил Кирилов , който каза, че когато Корнелия Нинова осъди себе си за „Техноимпекс“, тогава да пита Бойко Борисов кога ще съди себе си и когато тя осъди  Румен Овчаров за „Белене“ и „процедурата“, тогава да пита премиера кога ще съди Цветанов.  Кирилов допълни още по адрес на БСП: „Явно от вчера сте в процес на правна ескалация на разнообразни тези“, каза той и уточни, че е редно като юрист да цитира правилно нормативния акт, на който се позовава.  Лидерът на БСП Корнелия Нинова  върна Данаил Кирилов в първи курс на Юридическия факултет и обеща на българите: „Неслучайно се изправям тук и поемам ангажимент пред българските граждани, че тези искове ще бъдат заведени независимо към кого са и за кой период в управлението на България се отнасят. Това е принципен въпрос“.   Депутатът от ГЕРБ Спас Гърневски  пък върна Корнелия Нинова в първи курс на Историческия факултет. „Не е истина, че народът не е видял, как управлявате. Вие сте наследници на БКП, исторически наследници. Българският народ е видял как управляват вашите предци“, заяви още Гърневски. Отношение към дебата взе и  заместник-министърът на правосъдието Николай Проданов , който констатира и обобщи разискванията като чисто политически разговор върху документ, който има юридически характер и точно определени рамки. „Чух една програма за строителството на нещо, което бих нарекъл Съвършена България. Вън от съмнение е, ако успеем да построим съвършена България, няма да има нужда от подобни доклади“, отбеляза проф. Проданов. Той заяви, че не е могъл да разбере защо според опозицията този доклад поставя българските граждани на колене.  \r\nДеница КИТАНОВА", "date": "2019.02.07", "title": "Управляващи и опозиция влязоха в спор за делата срещу България в Страсбург (ОБЗОР)"}
{"url": "http://www.focus-news.net/news/2019/02/07/2620655/kommersanta-shtvedskite-voenni-eksperti-sa-na-mnenie-che-rusiya-se-gotvi-za-golyama-voyna.html", "text": "След като изследва ученията, които руските военни са провели в последните десет години, Шведската Агенция за отбранителни изследвания, което е в рамките на Министерството на отбраната на Швеция, заключи, че РФ се готви за мащабни войни, пише  „Коммерсантъ“ . По-рано шведските аналитици твърдяха, че Русия се концентрира върху неголеми конфликти.   \r\nЗа Русия е важно не колко души участват в ученията, а как решават поставените задачи, тя се готви да води войни, които  може да се против Китай или НАТО заявяват от Агенцията. Впечатление прави, че след 2013 година все повече се увеличава действието на армията в местности  \r\nПрез 2018 година по време на ученията „Восток-2018“ министърът на отбраната на РФ Сергей Шойгу обяви, че големи учения се планира да се провеждат на всеки пет години. Проведените през миналата година бяха с участието на руски, китайски и монголски военни и са най-големите след 1981 година. В тях са участвали близо 300 000 военнослужещи, над хиляда самолета, вертолета и безпилотни летателни апарати, близо 36 000 танка, бронетранспортьори и друга техника, близо 80 кораба и други плавателни съдове.  Ивелина Ватова", "date": "2019.02.07", "title": "„Коммерсантъ“: Щведските военни експерти са на мнение, че Русия се готви за голяма война"}
{"url": "http://www.focus-news.net/news/2019/02/07/2620657/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Заместникът на държавния секретар на САЩ по въпросите за контрола над въоръженията и международната сигурност Андреа Томпсън обяви, че се съмнява в информацията за някаква заплаха за САЩ от страна на руската многоцелева океанска система „Посейдон“, пише  „Известия“ . Това тя е заявила пред журналисти в сряда на брифинг.  \r\n«Сблъскваме се с цяла поредица от заплахи, които ни отправят както Русия, така и други държави. Важното е да помним, че имаме най-силната армия в света: тя беше такава в миналото, такава е сега и в бъдеще се остане такава.“  \r\nТомпсън е припомнила за предложението на президента на САЩ да се финансира създаването и производството на нужните системи. «Нашата армия е най-силна, нямам особено доверие в руската пропаганда и напълно вярвам на американските военни“, е казала в заключение Томпсън. \r\nБезпилотните «Посейдон», които ще бъдат монтирани на атомните подводници, влизат в  тъй наречената океанска многоцелева система. През май стана известно, че те ще са в състояние да носят ядрена бойна част с мощност до два мегатона.Работата по този проект е включена в програмата на държавата за въоръжения за периода 2018-2027. \r\nПо мнение на чуждите медии „Посейдон“ и в момента предизвиква сериозно безпокойство у американските военни експерти. Така например бившият старши съветник в Държавния департамент на САЩ Кристиън Уитън смята, че руският „Посейдон“ е разрушителната „машина на Страшния съд“, която може да унищожава големи градове в САЩ. \r\n*** Тулси Габард, член на Камарата на представителите в американския Конгрес и претендент за президентския пост, е заявила, че не смята Сирия и нейния президент Башар ал-Асад за врагове на САЩ, пише вестник  „Взгляд“ , като се позовава на информация от телевизионната мрежа  MSNBC. \r\n По нейно мнение американците трябва да се съсредоточат върху борбата с групировката „Ислямска държава“ и да се замислят дали военните действия на САЩ отговарят на интересите на американския народ. Тя е заявила, че няма нужда от американски войски в Сирия. Няколко пъти тя е повторила, че до този момент никой не е доказал, че в Сирия се използва химическо оръжие.   \r\nПрез януари миналата година Габард се е срещала със сирийския лидер, когато е била на посещения в тази държава. Тогава тя е изразила убеждението си, че е възможно мирно регулиране на сирийския проблем само, ако се води диалог с държавния глава. Освен това тя критикува ръководството на САЩ, задето въоръжават сирийските екстремисти. \r\nВ събота Тулси Габард обяви намерението си да се кандидатира за американски президент в изборите през 2020 година.   \r\nПрезидентът на САЩ Доналд Тръмп обвинява РУсия, че подкрепя Асад. Той заяви, че Владимир Путин е лично отговорен за последиците от химическата атаки в Източна Гута през април 2018-та. При това той нарече сирийския лидер „животно“. \r\n*** „Степента на готовност на съоръжението, което Украйна строи по границата с РФ, е 30 процента“. Това е заявил говорителят на украинската Държавна гранична служба Олег Слободян, пише вестник  „Известия“ .  \r\nПрез ноември 2018 година ръководителят на МВнР на Украйна Арсен Аваков уверяваше, че този процент е 47.   \r\n«Това е много важен проект за Украйна, който трябва да бъде осъществен. Отначало беше планирано работата по него да приключи през 2018-та година, но заради финансови проблеми отложихме срока за 2020 година, а после – за 2021-ва. 30 процента от него са завършени, което съответства на инвестираните вече средства», е обявил Слободян пред телевизия «Пет канала». \r\nТой е съобщил, че в някои участъци строителството на „Стената“ е напълно приключило. Например в Харковска област границата се контролира на 100 процента.   \r\nДа се строи стена на границата с Русия предлага правителството на Арсений Яценюк още през 2014-та. Проектът получава наименованието „Европейски вал“. \r\nСредствата обаче скоро се съкращават двойно, а правоохранителните органи завеждат дело за разхищение на държавни средства при нейното строителство. \r\nПрез 2017 година покрай укрепленията се появяват диви прасета, а през декември 2018-та хората са започнали да я сравняват с руските ограждения по кримско-руската граница. \r\n*** След като изследва ученията, които руските военни са провели в последните десет години, Шведската Агенция за отбранителни изследвания, което е в рамките на Министерството на отбраната на Швеция, заключи, че РФ се готви за мащабни войни, пише  „Коммерсантъ“ . По-рано шведските аналитици твърдяха, че Русия се концентрира върху неголеми конфликти.   \r\nЗа Русия е важно не колко души участват в ученията, а как решават поставените задачи, тя се готви да води войни, които  може да се против Китай или НАТО заявяват от Агенцията. Впечатление прави, че след 2013 година все повече се увеличава действието на армията в местности  \r\nПрез 2018 година по време на ученията „Восток-2018“ министърът на отбраната на РФ Сергей Шойгу обяви, че големи учения се планира да се провеждат на всеки пет години. Проведените през миналата година бяха с участието на руски, китайски и монголски военни и са най-големите след 1981 година. В тях са участвали близо 300 000 военнослужещи, над хиляда самолета, вертолета и безпилотни летателни апарати, близо 36 000 танка, бронетранспортьори и друга техника, близо 80 кораба и други плавателни съдове.", "date": "2019.02.07", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/02/07/2620644/tass-makedonskiyat-vanshen-ministar-ne-zhelae-otnosheniyata-s-rf-da-se-vloshat-vednaga-sled-prisaedinyavane-na-stranata-kam-nato.html", "text": "Министърът на външните работи на Македония Никола Димитров смята, че присъединяването на страната му към НАТО няма да доведе до незабавно влошаване на отношенията с Русия, предава  ТАСС . Изявлението е направено във Вашингтон пред Атлантическия съвет. \"Това [присъединяване към НАТО – бел. ТАСС] не означава, че незабавно отношенията ни с Москва ще станат негативни \", са думите на Димитров.   \r\nНа 6 февруари НАТО и Република Македония подписаха протокол за присъединяване на страната към алианса.   \r\nСпоразумението за промяна в названието на страната на „Република Северна Македония“ (Преспанско съглашение – бел. ТАСС) бе подписано на 17 юни 2018 година между ръководителите на външнополитическите ведомства на Македония и Гърция на брега на Преспанското езеро, където минава границата между двете съседни държави.    \r\nЩо се отнася до ЕС, Македония е официално призната кандидатка за членство от 2005 година, но преговорите не са започнали заради ветото на Гърция.  Тези преговори могат да продължат от няколко години до няколко десетилетия, отбелязва в информацията си ТАСС.  Ивелина Ватова", "date": "2019.02.07", "title": "ТАСС: Македонският външен министър не желае отношенията с РФ да се влошат веднага след  присъединяване на страната към НАТО"}
{"url": "http://www.focus-news.net/news/2019/02/07/2620648/the-telegraph-tereza-mey-otlaga-glasuvaneto-za-brekzit.html", "text": "Тереза Мей отлага вота за сделката, докато до самия Брекзит не останат 30 дни, въпреки предупрежденията, че не може да се продължи срокът на действие на Член 50, пише  The Telegraph .    \r\nПремиерът се готви да отложи второто парламентарно гласуване на нейния проект за излизане на Великобритания от ЕС до края на февруари, точно месец преди крайния срок за напускане на ЕС.  \r\nДжулиън Смит, главният партиен координатор, е сигнализирал, че вотът няма да се проведе следващата седмица, както се очакваше. Аргументът на кабинета е, че министър-председателят няма да успее да предоговори навреме сделката си.   \r\nОчаква се кабинетът да не бъде на едно мнение заради страховете на онази част от консерваторите, които са за оставане в Евросъюза и които в момента се притесняват, че съществува риск от Брекзит без сделка.  Ивелина Ватова", "date": "2019.02.07", "title": "The Telegraph: Тереза Мей отлага гласуването за Брекзит"}
{"url": "http://www.focus-news.net/news/2019/02/07/2620656/the-scotsman-shotlandiya-se-izpravya-pred-dalboka-retsesiya-ako-brekzit-e-bez-sdelka.html", "text": "Ако Брекзит е без сделка, шотландската икономика може да изпадне в „дълбока рецесия“, ще се загубят много работни места, а редица компании ще напуснат страната. За това предупреждава министърът за Брекзит Майк Ръсел, пише вестник  The Scotsman .   \r\nВ среща с депутати от шотландския парламент той е говорил за увеличение на цените на храните между 5 и 10 на сто.  \r\nШотландското правителство „постепенно и плавно се подготвя“ за Брекзит без сделка още от миналата година, твърди Майк Ръсел и предупреждава, че: \"Брекзит без сделка създава възможност да се генерира значителен икономически шок, който може да хвърли Шотландия в рецесия, дълбока рецесия, която са окаже жестоко въздействие върху пазара на труда. Той е призовал банковата система да се запаси с допълнителни резерви на пари в брой, тъй като малкият бизнес ще усети най-много удара.    Ивелина Ватова", "date": "2019.02.07", "title": "The Scotsman:  Шотландия се изправя пред „дълбока рецесия“, ако Брекзит е без сделка"}
{"url": "http://www.focus-news.net/news/2019/02/07/2620658/sport-prez-2019-grigor-grigorov-uchastva-v-palniya-evropeyski-sezon-kategoriya-erc3-junior.html", "text": "Григор Григоров и екипът му „Grigorov Racing Team-Enekod“ участват в пълния сезон на Европейския рали шампионат на Международната автомобилна асоциация, в категорията ERC3 Junior през 2019 година.  \r\nАвтомобилът, с който ще участва в категорията за млади пилоти до 27 години, е Пежо 208 R2. \r\nВ Европейския рали шампионат се дава възможност победителят да направи две състезания и в горната категория R5, което е шанс екипът да се представи и в световния рали шампионат. През 2019-та в категорията на Григоров има 6 състезателни кръга, като първият е на Азорските острови.", "date": "2019.02.07", "title": "Спорт: През 2019 Григор Григоров участва в пълния европейски сезон, категория ERC3 Junior"}
{"url": "http://www.focus-news.net/news/2019/02/07/2620659/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "След обръщението, в което имаше и думата „Ад“, отправено от Доналд Туск, очаква се ЕС отново да се подиграе с Тереза Мей, пише британският  The Times .    \r\nПремиерът се готви в четвъртък за нова порция „свежа“ конфронтация в Брюксел, която да последва след нападките на привържениците на Брекзит в Лондон.   \r\nПредседателят на Европейския Съвет Доналд Туск е слисал министрите със суровите  си нападки и груба критика на „онези, които насърчиха Брекзит без да са планирали как ще го проведат на практика“. \r\nТереза Мей се е настроила за  ожесточен сблъсък с европейските лидери в четвъртък. Особено след като Доналд Туск обяви, че „в Ада ще има специално запазено място“ за водачите на кампанията за излизане на Великобритания от Евросъюза.   \r\nНа Даунинг Стрийт вярват, че едва ли и Жан-Клод Юнкер, председателят на Еврокомисията, ще посрещне британския премиер с особени симпатии. Двамата ще се срещнат в четвъртък за първи път след разгрома в Камарата на общините на проекта на Мей за Брекзит.   \r\nПо програма Мей трябва да се срещне също с господата Туск и Антония Таяни, председател на Европарламента. Госпожа Мей не вярва, че от Брюксел ще й окажат някаква допълнителна подкрепа, тъй като в момента Долната камара на британския парламент обсъжда предстоящия следващата седмица вот на нейното предложение за провеждане на самия Брекзит.   \r\nБрюксел обаче може да позволи промяна в споразумението за напускане.   \r\n***  Венецуелски войскови части са издигнали барикади на мост недалеч от западната граница на страната с Колумбия, пише  The Guardian   и пояснява, че това е явен опит да се спре конвой с хуманитарна помощ от страни, подкрепящи опозицията. \r\nВ сряда по обед танкер с гориво и два товарни кораба са блокирали международния мост Тиендитас, който свързва Венецуела с Колумбия и е основен път, по който да минава хуманитарната помощ, за която призова опозицията на Мадуро. Представители на венецуелската Боливарска Национална гвардия също са били на моста. \r\nКонвоят с помощите, дарени от САЩ, е напуснал Богота в 11 часа пред обяд в сряда и по данни на колумбийското правителство се е придвижвал към Кукута, сборният пункт на границата. Най-рано в четвъртък той ще я прекоси.   \r\nМадуро не веднъж отричаше, че неговата икономически опустошена страна изпитва хуманитарна криза. Очевидно той се страхува, че ако приеме подобна помощ, ще даде повод за външна военна интервенция: Ние не сме просяци“, е заявил той пред военните тази седмица.  \r\nОпитът на политическия му враг Хуан Гуайдо да вкара помощи през границите с Колумбия и Бразилия се приема като последно усилие да се отслаби режима на Мадуро, като се принудят военните да не му се подчинят  и да разрешат на конвоя с помощите да се придвижи в страната.   \r\n“Главната цел в момента е да се направи опит да се пречупят военните. Хуманитарната помощ всъщност е Троянски кон, който ще се използва с такава цел“, твърди за британския вестник Мариен Йеменес Моралес, експерт по Венецуела от университета в Оксфорд. \r\n*** Тереза Мей отлага вота за сделката, докато до самия Брекзит не останат 30 дни, въпреки предупрежденията, че не може да се продължи срокът на действие на Член 50, пише  The Telegraph .    \r\nПремиерът се готви да отложи второто парламентарно гласуване на нейния проект за излизане на Великобритания от ЕС до края на февруари, точно месец преди крайния срок за напускане на ЕС.  \r\nДжулиън Смит, главният партиен координатор, е сигнализирал, че вотът няма да се проведе следващата седмица, както се очакваше. Аргументът на кабинета е, че министър-председателят няма да успее да предоговори навреме сделката си.   \r\nОчаква се кабинетът да не бъде на едно мнение заради страховете на онази част от консерваторите, които са за оставане в Евросъюза и които в момента се притесняват, че съществува риск от Брекзит без сделка. \r\n*** В специално писмо се предлага подкрепа от страна на лейбъристите, ако премиерът поеме пет ангажимента, включително и присъединяване към митническия съюз, пише в днешния си брой  The Guardian .  \r\nДжеръми Корбин, лидерът на Лейбъристката партия, е написал писмо до министър председателя в сряда, ден преди пътуването до Брюксел. С него той се съгласява съмишлениците му да я подкрепят за сделката по Брекзит, стига тя да поеме пет законно обвързани ангажимента. Миналата седмица след дълго отказване той най-после проведе частни разговори с Тереза Мей – за първи път след като нейният проект беше отхвърлен в парламента с историческите 230 гласа „против“.    \r\nВ писмото си Корбин призовава британския премиер да се преработи политическата декларация, с която се оформя рамката за бъдещите връзки на Великобритания с ЕС. Според него тези промени трябва да обхващат „постоянен и цялостен митнически съюз“, включително и за бъдещи търговски сделки; тясно регулиране чрез „споделени институции“ на връзките с общия пазар; „динамично изравняване на права и защити“, така че британските стандарти да не се отричат в ЕС; ясни ангажименти за бъдещото участие на страната в европейските агенции и програми; договорености за бъдеща обща сигурност  \r\nВ писмото не се споменава нищо за втори референдум за Брекзит, който се поддържа от редица лейбъристи. Освен това известно е, че на Даунинг Стрийт 10 се готвят през следващата седмица да обявят публично предлаганото от правителството специално законодателство за правата на работниците, с окето се цели именно да получат подкрепа от лейбъристите. \r\n*** Ако Брекзит е без сделка, шотландската икономика може да изпадне в „дълбока рецесия“, ще се загубят много работни места, а редица компании ще напуснат страната. За това предупреждава министърът за Брекзит Майк Ръсел, пише вестник  The Scotland .   \r\nВ среща с депутати от шотландския парламент той е говорил за увеличение на цените на храните между 5 и 10 на сто.  \r\nШотландското правителство „постепенно и плавно се подготвя“ за Брекзит без сделка още от миналата година, твърди Майк Ръсел и предупреждава, че: \" Брекзит без сделка създава възможност да се генерира значителен икономически шок, който може да хвърли Шотландия в рецесия, дълбока рецесия, която са окаже жестоко въздействие върху пазара на труда. Той е призовал банковата система да се запаси с допълнителни резерви на пари в брой, тъй като малкият бизнес ще усети най-много удара.", "date": "2019.02.07", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/07/2620660/pregled-na-mezhdunarodnite-novini-do-6-chasa-agentsiya-fokus.html", "text": "„Македония прави основна стъпка по пътя към членство в НАТО“, под това заглавие агенция  AFP  публикува коментара на Деймън Уейк за подписаните в сряда документи за приемане на страната в Организацията на Северноатлантическия договор, след като разреши дългогодишния спор с Гърция за името. \r\nГенералният секретар на НАТО Йенс Столтенберг оцени деня като „исторически“, който ще превърне Македония в 30-тата държава, член на алианса, след като сделката бъде одобрена от всички.  \r\nНАТО и ЕС са на мнение, че така се създава по-голяма стабилност на Балканите, макар че Москва се противопоставя на разширяването на алианса в региона, тъй като тя продължава да гледа на него като на своя собствена „сфера на влияние“.   \r\nСлед подписването на документите в централата на НАТО в Брюксел, македонският външен министър Никола Димитров заяви, че това членство дава на страната му по-голяма сигурност: „Онова, което е важно за нас, е че ние никога повече няма да сме сами, на пътя ще сме заедно с тези 29 съюзника, които след като станем пълноправни членове, ще бъдат способни и готови да изпълнят поетите ангажименти“    \r\n Според Столтенберг  това събитие ще донесе „повече стабилност в Западните Балкани“. Той е в очакване „да види 30-те съюзнически знамена пред централата на НАТО“.  \r\n В коментара, публикуван на интернет страницата на агенция AFP се подчертава значението на споразумението с Гърция за промяна на името на бившата югославска република на Република Северна Македония за края на един от най-продължителните в световната дипломатическа история спорове. Цитира се е мнението на македонския премиер Зоран Заев в социалните мрежи Фейсбук и Туитър: „Днес най-големият съюз за сигурност в света, НАТО, ни казва „добре дошли“. Ние дадохме на страната си вечна стабилност.“  \r\nЕврокомисарят по разширяването Йоханес Хан също е поздравил в Туитър с думите „ това е принос към мира и стабилността“ в Западните Балкани.   \r\nМакедония прави тази стъпка след Черна гора, която се присъедини към алианса в 2017 година, и среща неодобрението на Кремъл, се казва в коментара на AFP, като се припомня, че само преди месец Владимир Путин обвини Запада в „дестабилизация“ на Балканите, като настоява Черна гора и Македония да се присъединят към НАТО.  \r\nВашингтон обвинява Москва в намеса в региона, включително и в референдума от миналата година в Македония за промяна на името.  За много държави, които по-рано бяха в съветска орбита, членството в НАТО и гаранция за взаимна отбрана и политика на сигурност, която ги защитава срещу евентуална руска намеса.  \r\nСледващата седмица Македония ще участва за първи път като гост в срещата на министрите на отбраната, е обявил Столтенберг,  \r\nНикола Димитров е изтъкнал, че Македония трябва да отделя поне два процента от БВП за отбрана от 2024 година. \r\n*** Премиерът Шиндзо Абе е заявил в сряда, че Токио ще работи в тясно сътрудничество с Вашингтон, за да отстрани предизвикателствата, пред които може да се изправят САЩ при подготовката на втория кръг от разговори между американския президент Доналд Тръмп и севернокорейския лидер Ким Чен-ун, пише  The Japan Times . Вестникът припомня, че срещата на върха се очаква в края на февруари. \r\n“Може да се окаже трудно директно да разговаряме заради натоварената програма и на двама ни, но чрез телефонни разговори ние ще координираме отблизо нашите политики по теми,с вързани с ядрените оръжия, ракетите и отвличанията. Последната тема е изключително важна за Япония”. Това е заявил Шиндзо Абе в Горната камара на парламента в Токио, като се е позовал на последните случаи на отвличане на японски граждани от Пхенян.  \r\nПо време на първата среща между Тръмп и Ким този въпрос беше поставен по молба на Абе. Японският премиер е изразил готовност да се срещне със севернокорейския лидер „очи в очи“, за да обсъдят проблема. \r\n***  В Амстердам, недалеч от сградата на Централната банка на Нидерландия,  в сряда вечерта е имало престрелка, в която е участвала и полицията, предава ТАСС, като се позовава на местната телевизия АТ5 . \r\nПо данни на АТ5, произведени са около 20 изстрела, полицията е преследвала мъж. По думите на очевидци мъжът е починал.  \r\nОт полицията на Амстердам не потвърждават тази информация. Няма пояснение дали той е бил предполагаем нарушител. Правоохранителните служби са отцепили района на инцидента. \r\n*** Президентът Хашим Тачи и премиерът Рамуш Харадинай в сряда подновиха публичния си спор за евенуталните гранични промени, с които се цели да се приключи един от най-опасните териториални спорове в Европа, предава  AFP .   \r\nПод егидата на ЕС бившите врагове Белград и Прищина търсят начин да постигнат споразумение за взаимоотношенията си 20 години след войната от 1998-1999, която отне живота на 13 000 души.   \r\n\"Една от темите в преговорите с Белград е демаркацията на границата между Косово и Сърбия“, е обявил във вторник Тачи на конференция във Вашингтон. „Това е благоприятна възможност да се коригира границата в северно Косово и в южна Сърбия“. AFP  цитира думите на президента Тачи, обявени в съобщение от неговата пресслужба: „Ако слаба корекция на границата е цената за окончателно мирно споразумения, тогава подобна стъпка трябва да се предприеме“.  \r\nВ сряда обаче премиерът Харадинай заяви пред косовски журналисти, че „Косово е готово да уреди въпроса\", но не става дума за \"съглашение, в което се включват въпроси, свързани с териториите и границите.\" Според него подобни промени могат да доведат до война в региона: „Не е разумно да се тръгва в тези посоки, дори е опасно“, бе казал премиерът преди месец за AFP.  \r\nПреговорите за нормализация на отношенията между Белград и Прищина са спрени от месеци. Сърбия отказва да поднови диалога с Косово, който се води с посредничеството на ЕС, докато Прищина не отмени 100-процентовите мита за нейните стоки.   \r\nТачи настоява за тяхната отмяна, но Харадинай не е съгласен и се противопоставя на тази идея.   \r\n*** Съветникът на президента на САЩ по въпросите на националната сигурност Джон Болтън се е срещнал в сряда във Вашингтон с министъра на външните работи и на външноикономическите връзки на Унгария Петер Сиярто, предава  ТАСС . Двамата са обсъдили как „да се противодейства на злонамереното влияние“ на Русия.  \r\n\"Днес приех външния министър на Унгария Сиярто в Белия дом. Обсъдихме въпроси за сътрудничеството в области като отбраната, диверсификацията на енергийните източници, противодействието на руското злонамерено влияние и съхранението на нашата привързаност към НАТО \", пише Болтън в страницата си в Туитър. \r\nЗа срещата с ръководителя на унгарското външнополитическо ведомство Болтън отбелязва, че е „значителен преглед“ на целите на САЩ за 2019 година и предшества „пътуването на държавния секретар Помпео през следващата седмица“. Става дума за международната конференция за Близкия изток, която ще се проведе на 13 и 14 февруари във Варшава. Очаква се Майк Помпео да бъде на нея, а след това да посети Словакия и Унгария.   \r\n*** Приемането на Северна Македония в НАТО потвърждава, че вратите на Северноатлантическия алианс са отворени за Грузия, е заявил посланикът на Грузия в НАТО Александър Маисурадзе, съобщава всекидневникът  EurAsia Daily . \r\nСпоред него „ Това е още една демонстрация и ярко потвърждение на факта, че продължава политиката на алианса за отворените врати. Тя има конкретни измерения и в момента те се откриват в приемането на Северна Македония в НАТО. Що се отнася за важността на самия процес за останалите държави-кандидатки, в това число и Грузия, това е още една крачка, която ни стимулира и която потвърждава не само, че вратите на съюза са отворени, но и че Грузия също ще премине през тях»,  думи на посланика на Грузия в НАТО Маисурадзе по повод подписването в сряда на документите по приемането на Република Македония в НАТО. \r\n*** Министърът на външните работи на Македония Никола Димитров смята, че присъединяването на страната му към НАТО няма да доведе до незабавно влошаване на отношенията с Русия, предава  ТАСС . Изявлението е направено във Вашингтон пред Атлантическия съвет. \"Това [присъединяване към НАТО – бел. ТАСС] не означава, че незабавно отношенията ни с Москва ще станат негативни \", са думите на Димитров.   \r\nНа 6 февруари НАТО и Република Македония подписаха протокол за присъединяване на страната към алианса.   \r\nСпоразумението за промяна в названието на страната на „Република Северна Македония“ (Преспанско съглашение – бел. ТАСС) бе подписано на 17 юни 2018 година между ръководителите на външнополитическите ведомства на Македония и Гърция на брега на Преспанското езеро, където минава границата между двете съседни държави.    \r\nЩо се отнася до ЕС, Македония е официално призната кандидатка за членство от 2005 година, но преговорите не са започнали заради ветото на Гърция.  Тези преговори могат да продължат от няколко години до няколко десетилетия, отбелязва в информацията си ТАСС. \r\n*** В сряда САЩ обещаха да продължат непрекъснато да водят битка с групировката „Ислямска държава“ (ИД) и да продължат с нейното унищожаване, но призоваха и заинтересованите им съюзници да са по-активни  в тази борба, предава  AFP . Президентът Доналд Тръмп се похвали, че в скоро време екстремистите скоро ще изгубят цялата си територия в Сирия.   \r\nТръмп се обърна с приветствие към представители на повече от 70 държави, които се събраха в сряда на конференция във Вашингтон, за да обсъдят пътищата, по които да се продължи борбата с ИД.   \r\nГоворейки в Държавния департамент, американският президент обяви, че войските, водени от САЩ и техните кюрдски партньори, „на практика са освободили цялата територия“ от джихадисти, които преди това са контролирали огромни части от Сирия и Ирак, на които са провъзгласили халифат. \r\n\"Формално през следващата седмица ще бъде обявено, че ние държим 100 процента от халифата,\" е казал Тръмп и е добавил: „Остатъци, това е, което те имат – остатъци, но и остатъците могат да са много опасни“. \r\nКонференцията се провежда в момент, когато се полагат задкулисни усилия за овладяване на последиците от оттеглянето на американските войски от района. В това число влизат и преговорите за запазване на мира между Турция и кюрдските бойци, и  намиране на решение за стотиците чужди джихадисти, които са в сирийски затвор. Вашингтон настоява те да бъдат върнати по страните, от които са дошли.   \r\nТръмп използва събитието като повод дебело да подчертае проблемите на имиграцията. \r\nВ еднодневната конференция във Вашингтон не участваха представители на сирийския държавен глава Башар ал-Асад, на Русия и на Иран. \r\n***  Бившият президент на Бразилия Луис Инасио Лула да Силва бе осъден на две години и 11 месеца лишаване от свобода по дело за корупция и взимане на подкупи, предава  AFP . \r\n73-годишният Лула вече изтърпява 12-годишна присъда за корупция в отделен случай. Той управляваше Бразилия в периода между 2003 и 2010 г. \r\nНовото дело се водеше в южния град Куритиба. Местният съд призна Лула за виновен по обвинения за примане на ремонтни дейности в провинциалната му къща в замяна на гарантиране, че държавната петролна компания „Петробрас“ ще спечели правителствени договори. \r\n*** Американските партньори на Република Молдова наблюдават подготовката за парламентарните избори, които трябва да се проведат на 24 февруари, съобщава информационната агенция  EADaily .  Вашингтон нееднократно предупреждаваше Кишинев за „хибридните заплахи“ и външните влияния.  Днес на вътрешните политически противници на проевропейската власт в Молдова САЩ виждат не по-малък фактор, който пречи на демокрацията да се развива по модела на ЕС. Посланикът на САЩ в Кишинев Дерек Хогън заяви, че Молдова се сблъсква с „ атаки срещу своята свобода, суверенитет и независимост, както от чужбина, така и отвътре в страната“. В лекция пред студенти по международни отношения и публична администрация в Молдовския държавен университет той е изтъкнал: „Признаваме, че съществува чуждестранна игра, в която участват и молдовски политици, които се стремят да разделят обществото, да повишат напрежението, като повдигат геополитически и етнолингвистични въпроси и се стремят да отвличат вниманието на гражданите от насъщните проблеми“. Според посланика „няма време за крачки назад“, ако страната иска да се развива по посока на демокрацията. Пред студентите той е заявил, че властите в Кишинев ясно си дават сметка, че в основата на двустранното сътрудничество са залегнали общите интереси и ценности. В заключение Дерек Хогън и заявил, че „предстоящите парламентарни избори са една добра възможност властите в Молдова да повишат доверието към себе си както на гражданите на страната, така и на международните й партньори“.", "date": "2019.02.07", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/07/2620664/sport-barselona-i-real-madrid-11.html", "text": "В първия полуфинал от Купата на Краля, който се игра в сряда късно вечерта на стадион \"Камп Ноу\", Барселона и Реал Мадрид завършиха на равно – 1:1.  \r\nГолът за Реал Мадрид вкара Лукас Васкес още в 6-та минута, а изравнителният гол за Барселона в 57-та минута вкара халфът Малколм.  \r\nЗвездата на Барселона Лионел Меси започна мача на резервната скамейка и се появи на терена през второто полувреме.  \r\nРеваншът е на стадион \"Сантиаго Бернабеу\", Мадрид, на 27 февруари от 22 часа.", "date": "2019.02.07", "title": "Спорт: Барселона и Реал Мадрид - 1:1."}
{"url": "http://www.focus-news.net/news/2019/02/07/2620649/the-times-es-se-kani-otnovo-da-se-podigrae-s-tereza-mey.html", "text": "След обръщението, в което имаше и думата „Ад“, отправено от Доналд Туск, очаква се ЕС отново да се подиграе с Тереза Мей, пише британският  The Times .    \r\nПремиерът се готви в четвъртък за нова порция „свежа“ конфронтация в Брюксел, която да последва след нападките на привържениците на Брекзит в Лондон.   \r\nПредседателят на Европейския Съвет Доналд Туск е слисал министрите със суровите  си нападки и груба критика на „онези, които насърчиха Брекзит без да са планирали как ще го проведат на практика“. \r\nТереза Мей се е настроила за  ожесточен сблъсък с европейските лидери в четвъртък. Особено след като Доналд Туск обяви, че „в Ада ще има специално запазено място“ за водачите на кампанията за излизане на Великобритания от Евросъюза.   \r\nНа Даунинг Стрийт вярват, че едва ли и Жан-Клод Юнкер, председателят на Еврокомисията, ще посрещне британския премиер с особени симпатии. Двамата ще се срещнат в четвъртък за първи път след разгрома в Камарата на общините на проекта на Мей за Брекзит.   \r\nПо програма Мей трябва да се срещне също с господата Туск и Антония Таяни, председател на Европарламента. Госпожа Мей не вярва, че от Брюксел ще й окажат някаква допълнителна подкрепа, тъй като в момента Долната камара на британския парламент обсъжда предстоящия следващата седмица вот на нейното предложение за провеждане на самия Брекзит.   \r\nБрюксел обаче може да позволи промяна в споразумението за напускане.    Ивелина Ватова", "date": "2019.02.07", "title": "The Times: EС се кани отново да се подиграе с Тереза Мей"}
{"url": "http://www.focus-news.net/news/2019/02/07/2620661/sofiya-134-snegorina-sa-izvarshvali-obrabotki-sas-smesi-sreshtu-zaledyavane-na-patnite-platna-prez-noshtta.html", "text": "Тази нощ във връзка със снеговалежа в София 134 машини са извършвали обработки със смеси срещу заледяване на пътните платна. Това съобщиха от пресцентъра на  Столична община . Снегопочистващата техника е работила основно в райони като \"Панчарево\", \"Витоша\", \"Красна поляна\", \"Люлин\", \"Овча Купел\", \"Банкя\" и др. Обработени са трасетата на градския транспорт, опасни и стръмни участъци, основни улици в кварталите.  \r\nВ планината Витоша е направено опесъчаване на пътищата „Драгалевци – Алеко” и „Бояна – Златни мостове”.  \r\nВ момента градския се движи навсякъде по обичайните си маршрути.  \r\nОбстановката се следи от екипи на Столичен инспекторат и „Аварийна помощ и превенция”, които извършват обходи на терен.", "date": "2019.02.07", "title": "София: 134 снегорина са извършвали обработки със смеси срещу заледяване на пътните платна през нощта"}
{"url": "http://www.focus-news.net/news/2019/02/07/2620666/predstoyashti-mezhdunarodni-sabitiya-za-7-fevruari-agentsiya-fokus.html", "text": "Министър-председателят на Великобритания Тереза Мей пристига в Брюксел за среща с европейските лидери. \r\n***  Канцлерът на ФРГ Ангела Меркел ще участва в среща на лидерите на Вишеградската четворка. \r\n***  Среща на министрите на вътрешните работи и на правосъдието на страните-членки на Европейския съюз. \r\n***  Европейският парламент провежда изслушване относно плановете за бюджет на ЕС в случай на Брекзит без споразумение. \r\n***  Среща на международната контактна група за обсъждане на политическата криза във Венецуела. \r\n***  Министър-председателят на Япония Шиндзо Абе обсъжда срещата, за да поиска връщане на спорните Курилски острови.", "date": "2019.02.07", "title": "Предстоящи международни събития за 7 февруари (Агенция „Фокус“)"}
{"url": "http://www.focus-news.net/news/2019/02/07/2620665/predstoyashti-sabitiya-v-stranata-za-7-fevruari-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 14.00 часа в сградата на Министерството на отбраната (бул. „Ген. Тотлебен“ № 34) ще започне вторият ден от годишната конференция на началника на отбраната ген. Андрей Боцев. На събитието ще присъства президентът и върховен главнокомандващ въоръжените сили на Република България Румен Радев, който ще се запознае с анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г. \r\nСлед приключването на доклада за Анализа, около 15.30 часа, министърът на отбраната Красимир Каракачанов и началникът на отбраната генерал Андрей Боцев ще направят изявления пред медиите. \r\n*** \r\nОт 15.00 часа в аула „Максима“ на УМБАЛ „Св. Екатерина“ вицепрезидентът Илияна Йотова ще изнесе публична лекция за съвременните предизвикателства пред трудовата медицина. \r\n*** \r\nОт 09.00 часа 20-и състав на Специализирания наказателен съд ще заседава по делото срещу Никола Г., Манчо К. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа в заседателната зала в сградата на Висшия съдебен съвет ще се проведе заседание на Пленума на ВСС.  \r\n*** \r\nОт 09.30 часа 1-ви състав на Софийски градски съд ще заседава по делото срещу Огнян Д. и Борис Б., на които са повдигнати обвинения за данъчни престъпления. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу  Богдан К., Александър Щ. и Цветомир В., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 8-и състав на Специализирания наказателен съд ще заседава по делото срещу  Цветан В., Александър П. и др, на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу  Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 14-и състав на Специализирания наказателен съд ще заседава по делото срещу  Десислава И., Биляна Х. и Петко Д., на които са повдигнати обвинения за подкуп. \r\n*** \r\nОт 10.00 часа 15-и състав на Специализирания наказателен съд ще заседава по делото срещу  Страхил Х., на когото са повдигнати обвинения за образуване и ръководене на организирана престъпна група. \r\n*** \r\nОт 10.00 часа в Националния пресклуб на БТА Националната инициатива „Социална солидарност“ ще даде пресконференция на тема „Бъдещето е на суверенните държави!“. \r\n*** \r\nОт 10.30 часа в зала „Сердика“ на София хотел Балкан ще се проведе кръгла маса на тема „Противодействие на корупцията – 2018: Обществени очаквания и постигнати резултати“. \r\n*** \r\nОт 10.30 часа в зала 42 на етаж мецанин в сградата на Народното събрание на пл. „Княз Александър I“ № 1 (вход от страната на бул. „Дондуков“) по случай Световния ден на изборите ЦИК обявява ден на отворените врати и кани всички граждани, които желаят, да присъстват на редовното заседание на Комисията.  \r\n*** \r\nОт 10.45 часа 9-и състав на Софийски градски съд ще заседава по делото срещу Севелин Н., обвинен в убийството на баща си. \r\n*** \r\nОт 11.00 часа в концертната зала на Централния военен клуб в столицата ще се проведе церемонията „Пожарникар на годината” – 2018, на която ще бъдат наградени отличилите се през изминалата година огнеборци. \r\n*** \r\nОт 11.00 часа в Националния пресклуб на БТА ще се проведе пресконференция на тема „Еврозоната – акценти и перспективи“. \r\n*** \r\nОт 12.00 часа в Националния пресклуб на БТА ще се проведе пресконференция на тема: „Как българските пациенти се снабдяват с нерегистрирани лекарства и какво прави държавата, за да осигури достъп до тях“.  \r\n*** \r\nОт 13.00 часа 9-и състав на Специализирания наказателен съд ще заседава по делото срещу  Деян М., Мирослав М. и др., на които са повдигнати обвинения за образуване и ръководене на организирана престъпна група. \r\n*** \r\nОт 12.30 часа пред  Паметника  на  победителите  в Докторска градина ще се състои традиционното полагане на цвета по повод руския професионален празник Деня на дипломацията. \r\n*** \r\nОт 13.00 часа в хотел „Хилтън София“ ще се проведе Европейската среща на президентите на Международната младежка камара (Junior Chamber International European Presidents Meeting). \r\n*** \r\nОт 13.00 часа в Националния пресклуб на БТА ще се проведе пресконференция на вестник „България без граници“. \r\n*** \r\nОт 14.00 часа в сградата на Агенция „Пътна инфраструктура“ ще бъдат отворени офертите за рехабилитацията на 17 км пътища в Северна България.  \r\n*** \r\nОт 15.00 часа до 18.00 часа в постоянната приемна на БСП-София (ул. „Леге“ 10, ет. 1) гражданите ще получат безплатни юридически консултации.  \r\n*** \r\nОт 18.00 часа в Софийски арсенал – Музей на съвременното изкуство ще бъде открита изложбата „Не забравяй“  на Дейвид Кинг и Дориан Хирш.  \r\n*** \r\nОт 18.00 часа на първия етаж в Княжеския дворец ще бъде представена експозицията „Кой създава и кой използва дантела“ на Националния етнографски музей и група „СедянкаТА“. \r\n*** \r\nОт 18.30 часа в зала „Марин Дринов“ на БАН ще бъде представена книгата на легендата на алпинизма Райнхолд Меснер, посветена на Боян Петров – „Убийството на невъзможното“. \r\n*** \r\nОт 19.30 часа Биг бендът на Българското национално радио с диригент Антони Дончев ще представи млади музиканти в поредицата Биг бенд джаз академия в Първо студио на БНР. \r\n*** \r\nОт 20.00 часа в Зала 1 на НДК ще започне концерт на фолклорната изпълнителка Николина Чакардъкова. \r\n*** \r\nОт 11.00 часа в зала №5 на общината ще се проведе заключителна пресконференция по проект „Въвеждане на мерки за енергийна ефективност в общински административни сгради”. В 11.30 часа на площадното пространство пред общината пък ще се състои официална церемония по откриване на обекта.  \r\n*** \r\nОт 15.00 часа в Регионален исторически музей – Благоевград ще бъде открита кръгла маса с експерти от различни институции, свързани със  социализирането и развитието като атрактивна туристическа дестинация на обект 2, находящ се на трасе на АМ Струма, ЛОТ 3.1 в землището на с. Зелен дол и с. Покровник.  \r\n*** \r\nОт 16.30 часа в зала „Скаптопара“ часа ще бъде открит Международен турнир по свободна и класическа борба \"Петко Сираков – Иван Илиев\".  \r\n*** \r\nОт 11.00 часа в Културен център „Морско казино” в зала „Петя Дубарова” представителите на Инициативен комитет \"За развитие на местната демокрация\" ще дадат пресконференция за медиите.  \r\n*** \r\nОт 13.00 часа световният лидер в одита, данъчните и финансовите консултации „Ernst & Young“ организира обучение в Културен център „Морско казино“. \r\n*** \r\nОт 18.00 часа в галерия „13-о стъпало“ ще бъде открита изложба на Георги Радев.  \r\n*** \r\nОт 10.00 часа в сградата на Община Варна, Зала \"Варна\" ще се проведе пресконференцията за предстоящото издание на Международен музикален фестивал „Варненско лято“. На пресконференцията ще бъде представен новият артистичен директор на фестивала.  \r\n*** \r\nОт 11.00 часа в 205 зала на НАП – Варна ще се проведе пресконференция, във връзка с хода на данъчна кампания 2019. На нея ще бъдат представени новости в областта на декларирането и плащането на данъци и осигурителни вноски, а така също и информация за постигнатите резултати през изминалата година. \r\n*** \r\nОт 11.00 часа на гроба на Капитан Петко Войвода в Старите варненски гробища с поклонение, заупокойна молитва и военен ритуал ще бъдат отбелязани 119 години от кончината на войводата. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 Николай Георгиев, председател на комисията „Европейски въпроси и международно сътрудничество” към ОбС, ще приема граждани. \r\n*** \r\nОт 15.00 часа в Дома за медико-социални грижи за деца във варненския квартал „Виница“ ще се проведе детски концерт под надслов „При нас е весело“. \r\n*** \r\nОт 18.30 часа в Народно читалище “Просвета 1927” – Варна ще се проведе петата ежегодна Нощ на книгите за Хари Потър, чествана както по света, така и у нас. \r\n*** \r\nОт 18.30 часа в галерия „Ларго“ ще бъде открита сборна изложба графики „Екслибрис Презареждане“. \r\n*** \r\nОт 20.00 часа в бар на ул. „Ниш“ Калин Василев ще представи иновативен проект под формата на книга, но с музика.  \r\n*** \r\nОт 18.00 часа в залата на Общински съвет – Видин ще бъде представена информация за процедурата по одобряването на проекта за Подробен устройствен план-парцеларен план за модернизацията на пътя Видин – Ботевград. В срещата ще участва кметът Огнян Ценов. \r\n*** \r\nОт 17.30 часа в Детския отдел на РБ „Христо Ботев“ ще започне Нощ на книгите за Хари Потър. \r\n*** \r\nОт 17.00 часа в Музея на хумора и сатирата ще се проведе безплатен екскурзоводен тур в изложбата „Светът според Тодор Цонев“ за притежателите на карта „Приятели на Хумора“. \r\n*** \r\nОт 14.00 часа в Регионална библиотека „Дора Габе“ ще започне инициативата Нощ на книгите за Хари Потър на тема „Училище за магии и вълшебства Хогуортс“. \r\n*** \r\nОт 18.00 часа в Огледална зала „Нели Божкова“ ще започне концерт на Людмил Ангелов – пиано и Ина Кънчева – сопран.  \r\n*** \r\nОт 18.00 часа в кафене „Стария Добрич“ ще се проведе среща-разговор „В „Антимовския хан“, по време на която, ще бъде представен брой 4/2018 на сп. „Антимовски хан“.  \r\n*** \r\nОт 10.30 часа в Областна дирекция на МВР – Кюстендил ще се проведе брифинг на тема „Пътна безопасност”.  \r\n*** \r\nОт 10.00 часа в търговски център „Мания тауър\" се открива седемнайстото междунраодно изложение „Пчеларство\".  \r\n*** \r\nОт 18.30 часа в кафе ,,Бордо\" Нидал Алгафари ще представи книгите си „Боже, защо Господ лъже?\", „Аллах, милост нямаш ли?“, „Любиш ли, ти Бог си\" и „Орисани да избираме\". \r\n*** \r\nОт 19.00 часа в зала „Катя Попова\" ще се състои концерт на Плевенска филхармония, солисти - Борислав Йоцов, кларинет и Надежда Йоцова - пиано. \r\n*** \r\nВ 10.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Кърджали срещу присъда спрямо К. А. /на 21 г./, който е признат за виновен от Окръжен съд – Кърджали в опит за убийство, противозаконно отнемане на автомобил и кражба на пари от същия автомобил.  \r\n*** \r\nОт 18.00 часа в Регионалния природонаучен музей ще бъде представена книгата „България на крачка от Хималайската корона“ в чест на Боян Петров. \r\n*** \r\nОт 18.30 часа в зала „Сливен“ ще започне концерт  на Сливенския симфоничен оркестър под надслов „Bravissimo“. \r\n*** \r\nОт 17.00 часа в Държавен архив – Смолян ще бъде открита документална изложба „Полско-българското сътрудничество в областта на военната авиация“. Инициативата е съвместна с Полски институт – София и е посветена на 100 години от установяване на дипломатически отношения между Полша и България. \r\n*** \r\nОт 12.00 часа в в зала 203 на Община Стара Загора кметът Живко Тодоров и директорът на Областно пътно управление Илия Златев ще дадат пресконференция във връзка с решаването на проблема за винетките до с. Богомилово и кв. „Зора“. \r\n*** \r\nОт 15.00 часа във фоайето на Драматичен театър „Гео Милев“ ще бъде разкрита Информационната борса за набиране на войници и матроси за Българската армия. По същото време на централната алея в парк „Пети октомври“  ще бъдат представени образци военна техника, въоръжение и оборудване на Сухопътните войски, Военновъздушните и Военноморските сили и Служба Военна полиция. \r\n*** \r\nОт 18.30 часа в Драматичен театър „Гео Милев“ ще започне концерт на Гвардейския представителен духов оркестър и Представителния ансамбъл на въоръжените сили. Събитието е част от информационната кампания на Министерството на отбраната „Бъди войник“. \r\n*** \r\nОт 19.00 часа на сцената на Старозагорската опера ще бъде представен премиерният спектакъл на оперетата „Херцогинята на Чикаго“ от Имре Калман.  \r\n*** \r\nОт 10.30 часа областният управител на Пазарджик ще проведе изнесена приемна в сградата на Общинска администрация – Стрелча. \r\n*** \r\nОт 13.30 часа старшите и младшите посланици на Европейския парламент от СУ \"Йоан Екзарх Български\" ще гостуват на връстниците си от XI клас от СУ \"Панайот Волов\" с интерактивната презентация \"Моят глас - бъдещето на младите в Европа\". На събитието ще присъства кметът на Община Шумен Любомир Христов. \r\n*** \r\nОт 10.30 часа в зала 2 на Областна администрация ще се проведе заседание на Областния обществен съвет за превенция и противодействие на корупцията.", "date": "2019.02.07", "title": "Предстоящи събития в страната за 7 февруари (Агенция „Фокус“)"}
{"url": "http://www.focus-news.net/news/2019/02/07/2620662/gd-granichna-politsiya-intenziven-e-trafikat-na-za-tovarni-avtomobili-na-izhod-na-gkpp-dunav-most-vidin.html", "text": "Интензивен е трафикът на за товарни автомобили на изход на ГКПП „Дунав мост-Видин“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 06.00 часа.", "date": "2019.02.07", "title": "ГД „Гранична полиция“: Интензивен е трафикът на за товарни автомобили на изход на ГКПП „Дунав мост-Видин“"}
{"url": "http://www.focus-news.net/news/2019/02/07/2620667/nimh-vremeto-shte-bade-predimno-oblachno-do-obyad-valezhite-v-povecheto-rayoni-shte-sprat.html", "text": "Днес ще се задържи предимно облачно. Валежите ще отслабват и до обяд в повечето райони напълно ще спрат. След обяд облачността над Западна България ще се разкъса. Ще духа до умерен, в югоизточните райони и временно силен вятър от изток-североизток и с него ще продължи да нахлува студен въздух. Максималните температури ще са между 2° и 7°. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) . \r\nНад Черноморието ще бъде предимно облачно, почти без валежи. В отделни райони ще има ръмежи, на повече места в сутрешните часове. Ще духа умерен до силен североизточен вятър. Вълнението на морето ще е 2-3 бала. Температурите ще се понижат, максималните ще са между 2° и 6°. Температурата на морската вода е 7 – 8°. \r\nНад планините ще бъде предимно облачно и преди обяд все още ще превалява слаб сняг. Ще духа умерен и силен вятър от изток-североизток и с него температурите ще се понижават. Максималната на височина 1200 метра ще е около 0°, на 2000 метра – около минус 5°. \r\nАтмосферното налягане ще се повиши и ще е по-високо от средното за месеца.", "date": "2019.02.07", "title": "НИМХ: Времето ще бъде предимно облачно, до обяд валежите в повечето райони ще спрат"}
{"url": "http://www.focus-news.net/news/2019/02/07/2620663/aktualna-patna-obstanovka.html", "text": "Информация за състоянието на републиканските пътища към 06.00 часа на 07 февруари 2019 г., предоставена от  Агенция „Пътна инфраструктура“ . Метеорологична обстановка:  \r\nТемпературите са в интервала от - 5° до + 5°. \r\nВремето над страната е облачно. \r\nСлаб до умерен вятър духа в областите: Бургас, Варна, Добрич, Кюстендил, Плевен, Разград, Русе, Силистра, Смолян, София и Шумен. \r\nДъжд вали в област Силистра, както и в района на Средец, Малко Търново, „Обзорски“ проход и Босна /обл. Бургас/; Горно Белотинци и Лом /обл. Монтана/. \r\nСняг вали в областите Враца, Кюстендил, Плевен, Перник, както и в района на Ябланица /обл. Ловеч/; проход „Петрохан“, Берковица и Гаврил Геново /обл. Монтана/; Сестримо /обл. Пазарджик/; АМ „Хемус“, проход „Витиня“, Скравена и Пирдоп /обл. София/; проход „Шипка“ и Прохода на Републиката /обл. Стара Загора/; Върбица /обл. Шумен/. \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 50 м в района на Обзор и Слънчев бряг /обл. Бургас/; АМ „Хемус“ /обл. София/.  \r\n- до 100 м в района на Априлци, „Троянски“ проход, Шипково и Рибарица /обл. Ловеч/. Състояние на автомагистралите:  \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 08.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 30+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 08.02.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението в тунел \"Топли дол\" на АМ \"Хемус\" в посока Варна  се осъществява само в изпреварващата лента поради ремонт на пожароизвестителната система на тунела. Срок до 07.02.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели. Срок до 11.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 08.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 08.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец – Крамолин при км 10+080 между с. Кормянско и с. Малки Вършец е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с.Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на ППС се осъществява през улици в урбанизирана територия на гр. Габрово. Поставена е необходимата пътна сигнализация. Срок до 28.02.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 07.02.2019 г.; \r\nПът III-623: Движението по път III-623 от км 0+000 до км 11+400 Големо село – Мало село – Мламолово се осъществява с повишено внимание поради с поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 07.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 07.02.2019 г.; \r\nПът-8631: Движението по път III-8631 Момчиловци – Славейно е ограничено при местност Момина вода от км 0+000 до км 5+993 за всички МПС, поради паднали и падащи множество дървета. Срок до 07.02.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.07", "title": "Актуална пътна обстановка"}
{"url": "http://www.focus-news.net/news/2019/02/07/2620669/vitseprezidentat-iliyana-yotova-shte-iznese-publichna-lektsiya-za-savremennite-predizvikatelstva-pred-trudovata-meditsina.html", "text": "Вицепрезидентът Илияна Йотова ще изнесе публична лекция за съвременните предизвикателства пред трудовата медицина по покана на Факултета по обществено здраве при Медицински университет – София. Това съобщиха от  прессекретариата на държавния глава . Лекцията ще се проведе в Аула „Максима“ на УМБАЛ „Св. Екатерина“ от 15.00 часа.", "date": "2019.02.07", "title": "Вицепрезидентът Илияна Йотова ще изнесе публична лекция за съвременните предизвикателства пред трудовата медицина"}
{"url": "http://www.focus-news.net/news/2019/02/07/2620672/ministerstvoto-na-otbranata-startira-natsionalna-informatsionna-kampaniya-badi-voynik-za-populyarizirane-na-voennata-profesiya.html", "text": "Министерството на отбраната стартира национална информационна кампания за популяризиране на военната професия. Тя е под надслов „Бъди войник“ и основната цел е да бъдат привлечени кандидати за военна служба като се запознаят предварително с условията за кандидатстване, социалния статут на военнослужещия, както и с възможностите за личностно и професионално развитие във Въоръжените сили на Република България. През тази година информационната кампания на Министерството на отбраната „Бъди войник“ ще обхване 29 града в страната. Това съобщиха от пресцентъра на  Министерството на отбраната .  \r\nКампанията започна през октомври 2018 г. в София на киноспектакъл в Националния дворец на културата. През тази година проявите ще започнат през февруари и ще завършат в края на октомври в старопрестолната столица на България Велико Търново. В тях ще участват структури на Министерството на отбраната и военни формирования от Българската армия. \r\nВ 29 града в страната ще бъдат организирани информационни борси, за да могат хората, които проявяват интерес към военната служба, да получат подробна информация не само за условията на кандидатстване за войнишки длъжности, но също и за професиите в Сухопътните войски, Военновъздушните и Военноморските сили, Силите за специални операции, Националната гвардейска част и Служба „Военна полиция“. Всеки желаещ на място ще може да се запознае с критериите за подбор, с предимствата на професия „войник“, както и с възможностите за кариерно развитие по време на военната служба. \r\nОсвен информационни борси във всеки от тези 29 града ще бъде организиран показ на образци оръжие, военна техника и оборудване. Общественото внимание ще бъде привлечено и с изпълнения на Гвардейския представителен духов оркестър и Представителния ансамбъл на въоръжените сили.  \r\nНачалото през 2019 г. ще бъде на 7 февруари 2019 г. в гр. Стара Загора. В 15.00 ч. във фоайето на Драматичен театър „Гео Милев“ ще бъде разкрита Информационната борса за набиране на войници и матроси за Българската армия. От 15.00 ч. на централната алея в парк „Пети октомври“ ще бъдат представени образци военна техника, въоръжение и оборудване на Сухопътните войски, Военновъздушните и Военноморските сили и Служба Военна полиция.  \r\nКонцертът на Гвардейския представителен духов оркестър и Представителния ансамбъл на въоръжените сили ще започне от 18.30 ч. в Драматичен театър „Гео Милев“. Вход за концерта – свободен.", "date": "2019.02.07", "title": "Министерството на отбраната стартира национална информационна кампания „Бъди войник“ за популяризиране на военната професия"}
{"url": "http://www.focus-news.net/news/2019/02/07/2620674/api-otvaryat-se-ofertite-za-rehabilitatsiyata-na-17-km-patishta-v-severna-balgariya.html", "text": "От 14.00 часа в Агенция „Пътна инфраструктура“ ще бъдат отворени офертите на участниците в обществената поръчка за избор на изпълнители при рехабилитацията на 17 км пътища в Северна България. Това съобщиха от пресцентъра на  АПИ . Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица - Монтана (от км 86+289 до км 94+000) и 9,3 км от третокласния път III-118 Гулянци - Долна Митрополия (от км 14+786 до км 24+150). Индикативната стойност на поръчката е 10 361 134 лв. без ДДС. \r\nНа третокласния път III-118 Гулянци - Долна Митрополия, в отсечката Долна Митрополия - Победа - Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на ремонта е 5 928 230 лв. без ДДС. \r\nОсновният ремонт на път II-81 Берковица – Монтана, в участъка Боровица - Благово, включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя, с дължина 35 м, ще бъде разширен и ще се ремонтира мостът над р. Бързия, който е 102 м. Индикативната стойност на строително-монтажните работи е 4 432 904 лв. без ДДС. \r\nВторокласният път II-81 София - Петрохан - Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход „Петрохан“, тъй като отсечката на територията на област Монтана беше ремонтирана през 2015 г. по програма „Транзитни пътища V“.", "date": "2019.02.07", "title": "АПИ: Отварят се офертите за рехабилитацията на 17 км пътища в Северна България"}
{"url": "http://www.focus-news.net/news/2019/02/07/2620671/mvr-v-tsentralniya-voenen-klub-v-stolitsata-shte-se-provede-tseremoniyata-pozharnikar-na-godinata-2018.html", "text": "От 11.00 часа в концертната зала на Централния военен клуб в столицата ще се проведе церемонията „Пожарникар на годината” – 2018, на която ще бъдат наградени отличилите се през изминалата година огнеборци. Това съобщиха от пресцентъра на  МВР . За 24-та поредна година в рамките на конкурса ще бъдат излъчени комплексен победител и победители за основните направления на дейност - пожарогасене и спасителна дейност, държавен контрол и превантивна дейност.", "date": "2019.02.07", "title": "МВР: В Централния военен клуб в столицата ще се проведе церемонията „Пожарникар на годината” – 2018"}
{"url": "http://www.focus-news.net/news/2019/02/07/2620673/denyat-7-fevruari-v-balgarskata-istoriya.html", "text": "На 7 февруари 1878 г. жители на Горна Джумая връчват на руския военен губернатор в София молба за изпращане на отряд, който да освободи града. Школа за запасни подпоручици с командир майор Димитър Стойчев започва да функционира през 1901 г. \r\nПрез 1914 г. е изработен правилник за раздаване на помощи за бежанците от Македония, Източна и Западна Тракия, Добруджа и Западните покрайнини, останали вън от пределите на свободната българска държава след ревизирането на Санстефанския мирен договор. През 1921 г. в Народното събрание е открит Втори църковно-народен събор, в който участват и представители на епархиите, останали извън границите на държавата. През 2000 г. в Брюксел България и Румъния се договарят за изграждане на мост над Дунав при Видин-Калафат.  генерал-майор Иван Стойков, генерал-майор Тодор Георгиев, художникът Борис Денев.  Партений Зографски, един от участниците в борбата за църковно-национална независимост, Васил Георгиев Акьов- литературен критик, автор на романи, повести и киносценарии. \r\n2018 г.  \r\nAкад. проф. д.м.н. Петър Червеняков е награден с орден „Стара планина“ – първа степен, „за изключително големите му заслуги за медицинската наука и практика в Република България и за съществените му постижения в областта на гръдната и сърдечно-съдовата хирургия“.  \r\n2000 г. \r\nВ Брюксел България и Румъния се договарят за изграждане на мост над река Дунав при Видин-Калафат, но остават нерешени проблемите за финансирането на строителството и за преноса на електроенергия от Румъния за Турция. \r\n1921 г. \r\nВ сградата на Народното събрание е открит Вторият църковно-народен събор, в състав от 280 делегати (128 духовници и 152 миряни), в който участват и 75 представители на епархиите, останали извън границите на държавата. Правителствен представител е Недялко Атанасов с помощник Христо Стоянов. Продължава на сесии до 14 февруари 1922 г. и изработва проект за нов Екзархийски устав. \r\n1914 г. \r\nИзработен е Правилник за раздаването на помощите за бежанците, отпуснати от XV ОНС. Правителството се опитва да се справи с бежанския въпрос. Проблемът с българските бежанци възниква в резултат на масовия приток на българи от Македония, Източна и Западна Тракия, Добруджа и Западните покрайнини, останали вън от пределите на свободната българска държава след ревизирането на Санстефанския мирен договор от западноевропейските велики сили и последвалите Букурещки мирен договор, Цариградски договор и от Ньойския мирен договор. Първият приток от български бежанци пристига в страната през 1878-1879 г. след изтеглянето на руските войски от южните български земи и потушаването на Кресненско-Разложкото въстание 1878-1879 г. Извършеното през 1885 г. Съединение на Източна Румелия с Княжество България става повод за рязка промяна в отношението на османското правителство към многобройното българско население, живеещо в Източна Тракия. В отговор на акции, предприемани от Вътрешната македоно-одринска революционна организация в Одринско, местното българско население е подлагано на жесток терор, което принуждава не малка част от него да търси спасение в България. След неуспешния край на Илинденско-Преображенското въстание в страната пристига нова голяма бежанска маса от Македония и Одринско. До избухването на Балканската война броят на бежанското население в България възлиза на около 120 000 души. Нов, още по-голям приток от български бежанци приижда от територията на съседните балкански страни след военния погром на България в Междусъюзническата война и Първата световна война. \r\n1901 г. \r\nЗапочва да функционира Школа за запасни подпоручици с командир майор Димитър Стойчев. Първоначално е създадено Военно учебно заведение за подготовка на офицери от запаса, в което имат право да се обучават младежи със средно и висше образование, които отбиват редовната си военна служба. След подготовката си в школата получават званието \"старшини–школници\" и продължават да служат в редовете на Българската армия. Изграждането на школата започва на 1 декември 1889 г., когато към Военното училище в София се създава курс за подготовка на запасни офицери. През 1901 г. се открива и Школа за обучение на запасни подпоручици в пехотата. Три години по-късно започва да действа и Школа за запасни подпоручици в артилерията. През 1908 г. двете школи се обединяват в ШЗО. Седалището на школата е в с. Княжево. На 2 юни 1945 г. школата е преименувана в НШЗО \"Христо Ботев\". През 1950 г. е преместена от София във Велико Търново. През 1961 г. школата се установява в Плевен. \r\n1892 г. \r\nСъс заповед № 150 се обявява Правилник за издаване и редактиране на списание ”Военен журнал” и вестник ”Военни известия”. Началото на военния печат в България е поставено на 28.04.1888 г., когато с приказ №234 на военния министър се създава редакционен комитет на списание \"Военен журнал\". През февруари 1892 г. в София се появява вестник “Военни известия”. Правилник за издаване и редактиране на списание ”Военен журнал” и вестник ”Военни известия” задължава всеки офицер, военен чиновник, войскова част, служба или учреждение да бъдат абонати на тези две издания. \r\n1878 г. \r\nЖители на Горна Джумая (Благоевград) връчват на руския военен губернатор в София молба за изпращане на отряд, който да освободи града. Благоевград е наследник на старото тракийско селище Скаптопара, възникнало на това място във връзка с минералните извори. Градът се споменава за първи път под името Джумая в документ през 1502 г. В периода на османското владичество е важна попътна крепост, с преобладаващо турско население. През Възраждането градът се развива като занаятчийски и търговски център. През XVII век монаси от Рилския манастир откриват килийно училище. През втората половина на XVIII и началото на XIX век градът се развива като голям занаятчийски и търговски център. След Берлинския договор Горна Джумая остава в пределите на Турция.. Градът е освободен на 5 октомври 1912 г., по време на Балканската война. През 1950 г. градът е преименуван на Благоевград. На тази дата са родени: \r\n1883 г. \r\nРоден е Борис Денев (Б. Д. Чоканов) - български пейзажист и военен художник. Учи в Мюнхен. Като военен художник изработва ценна сбирка рисунки от нашия и чуждите фронтове. Произведения: \"Йов\", \"Тутракан\", \"Почивка\", \"Влизане в Призренското поле\", \"Минаване Шар планина\", \"Трапезица\", \"Канджа махала в Търново\", \"Есен\", \"Под Царевец\" и др.Умира на 31 декември 1969 г. \r\n1882 г. \r\nРоден е генерал-майор Тодор Георгиев. Той завършва Военното училище в София и Генералщабна академия в Санкт Петербург. Участва в Балканските войни 1912–1913 г. и в Първата световна война 1914–1918 г. След световната война заема различни командни длъжности. От 1934 г. до 1936 г. е началник-щаб на армията. Георгиев е автор на трудове и статии по стратегия и оперативно изкуство в периодичния военен печат. \r\n1866 г. \r\nРоден е генерал-майор Иван Стойков. Завършил е Военното училище в София. През 1905 г. завършва и Генералщабната академия в Торино. По време на Балканските войни 1912–1913 г. е началник-щаб на 9-та Пехотна дивизия. След въвличането на България в Първата световна война 1914–1918 г. е командир на 1-ва Конна бригада, с която воюва при Трън и Прищина. През ноември 1915 г. е назначен за командир на Конната дивизия, с която превзема Охрид. От май 1916 г. командва новосформираната 2-ра Конна дивизия. От края на май 1917 г. е начело на 9-та Дивизионна област и е председател на Главната реквизиционна комисия. На тази дата умират: \r\n1989 г. \r\nУмира Васил Георгиев Акьов (6.06.1924, Дупница - 7.02.1989, София) - български литературен критик, автор на романи, повести и киносценарии. Автор на \"Република на смъртните\" (повест, 1966 г.), \"И дойде денят\" (роман, 1967 г.), \"Светове\" (критика, 1968 г.), \"Джокерите\" (роман, 1977 г.). Сценарист на : \"Птици и хрътки\" (1969 г.), \"И дойде денят\" (1973 г.), \"Тигърчето\" (1973 г.), \"Пантемей\" (1978 г.), \"Къщата\" (1979 г.). \r\n1876 г. \r\nУмира Партений Зографски, ученик на Димитър Миладинов. Зографски получава последователно средно и висше богословско образование в Атина, Одеса, Кишинев, Киев и Москва. Известно време е възпитател на императорските деца в Петербург. Партений Зографски е сред участници в борбата за църковно-национална независимост. Като епископ в Кукуш той въвежда българския език в училищата и в църквите. От 1867 г. до 1874 г. е нишавски митрополит в Пирот. Умира в Цариград. За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни”", "date": "2019.02.07", "title": "Денят 7 февруари в българската история"}
{"url": "http://www.focus-news.net/news/2019/02/07/2620676/denyat-7-fevruari-v-svetovnata-istoriya.html", "text": "През 1792 г. Австрия и Пусия сключват съюз за борба против Франция. Същия ден се състои премиерата на операта на Доменико Чимароза “Тайният брак”. Първият руско японски договор за съвместно владение на Сахалин е сключен през 1855 г. Две години по-късно в Русия е издаден указ за изграждането на първата железопътна мрежа. През 1898 г. започва съдебен процес срещу Емил Зола, обвинен в оскърбяване на френските власти в статия за аферата Драйфус. Мария Кюри става член на френската Академия на науките през 1922 г. Правителството на Мусолини официално признава СССР две години по-късно. “Бийтълс” заминават на турне в Америка през 1964 г. В Маастрихт през 1992 г. министрите на външните работи и финансите на 12 страни подписват договор за създаване на Европейския съюз.  английският хуманист Томас Мор, писателят Чарлз Дикенс, руският византолог Фьодор Успенски, австрийският психиатър Алфред Адлер, руският авиоконструктор Олег Антонов.  руският физик Игор Курчатов, йорданският крал Хюсеин бин Талал. \r\n2018 г. \r\nНай-малко 100 войници от правителствената армия на диктатора Асад са убити при атака от въздуха и с артилерия от коалицията, предвождана от САЩ.  \r\n2018 г. \r\nМакедонският министър-председател Зоран Заев заявява, че ще се проведе нова македонско-гръцка среща на министерско равнище, договорена чрез посредника на ООН за спора с името Матю Нимиц. Позицията на македонското правителство е за „име с географски определител, което няма да засегне идентичността и достойнството на двете страни.“ \r\n2018 г. \r\nПредсрочно е прекратен мандатът на поляка Ришард Чарнецки като зам.-председател на европарламента, след като той определя колежката си и сънародничка Роза Тун като shmaltsovnik (обиден термин, означаващ нацистки сътрудник). Мнозинството депутати гласува Чарнецки да освободи зампредседателския пост и мястото си в Бюрото на парламента. Той остава член на европарламента. \r\n2018 г. \r\nЛидерът на демократите в Камарата на представителите Нанси Пелоси произнася рекордна 8-часова реч в знак на протест заради липсата на решение на проблема с децата на нелегалните имигранти в САЩ. \r\nРечта на Пелоси е най-дългото изявление в историята на Камарата на представителите на американския парламент. \r\n2017 г.  \r\nСамоубийствен атентат в близост до Върховния съд в Кабул убива поне 20 души и още 41 души, 10 от които са в критично състояние \r\n2017 г.  \r\nВ доклад на \"Амнести интернешънъл\" се посочва, че между септември 2011 и декември 2015 г. между 5 000 и 13 000 души, повечето от които цивилни, са били обесени в затвора \"Саидная\" близо до Дамаск. \r\n2017 г.  \r\nНяколко торнада преминават през Ню Орлиънс, Батън Руж и други части на югоизточна Луизиана, като раняват поне 20 души. Няма информация за смъртни случаи.  \r\n2016 г. \r\nОт космодрума Сохе в Северна Корея излетя ракетата \"Ънха\" с изкуствения спътник \"Кванмьонсон 4“. Изстрелването е успешно. \r\n2016 г. \r\nПарламентът на Алжир гласува закони, чийто предмет е конституционната реформа в страната. Депутатите приеха ограничаване на възможността за заемане на президентския пост до два мандата. Парламентът даде статут на държавен език на берберския – малцинствения език на алжирските бербери. \r\n2015 г. \r\nДжихадисти от „Ислямска държава“ в Ирак изгарят живи 16 души, които отказали да сътрудничат с водача на групировката Ибрахим Али Ал Бадри \r\n2015 г. \r\nВ резултат на големи наводнения след проливните дъждове в северната част на Перу 15 души умират \r\n2014 г. \r\nВ Сочи стартират XXII-те Зимни олимпийски игри. Те продължават до 23 февруари 2014 г. За участие се класират рекорден на брой от 88 нации. Седем държави правят своя дебют на зимни олимпйски игри: Доминика, Източен Тимор, Малта, Парагвай, Того, Тонга и Зимбабве. \r\n2012 г. \r\nПрезидентът на Малдивите Мохамед Нашид подава оставка под натиска на протестите в страната. Той заявява, че депозира оставка „под дулото на пистолета“. \r\n2012 г. \r\nАмериканското физическо общество излиза с официална декларация гласяща, че „макар да съществуват фактори, предизвикващи естествени климатични вариации (като вулкани, слънчева активност, промени в океаните), не е открит природен механизъм, който да обяснява в пълна степен наблюдаваното през последните 100 години затопляне“. \r\n2012 г. \r\nФранция и Италия отзовават посланиците си от Сирия в знак на протест срещу „жестоките действия на правителството срещу протестиращите“. \r\n2006 г. \r\nКамарата на лордовете във Великобритания и Камара на представителите в Холандия ратифират Договора за присъединяване на България и Румъния към Европейския съюз. \r\nВ Холандия гласуват по следния начин – 95 гласа „ЗА” и 54 - „ПРОТИВ”. \r\n1992 г. \r\nВ Маастрихт (Холандия) министрите на външните работи и финансите на 12 страни подписват договор за създаване на Европейския Съюз. Договорът е в сила от 1 ноември 1993 г., изменен с договора от Амстердам от 2 октомври 1997 г., който е в сила от 1 май 1999 г. Договорът е кулминация на политическото обединение на държавите на Европейската общност (ЕО), на икономическа интеграция и на други интеграционни области. За първи път държавите поемат задължението за създаване на Европейски съюз (ЕС) чрез единна структура, включваща 3 стълба: интеграционните общности (Европейската общност за въглища и стомана, създадена през 1951 г. с Парижкия договор, ЕВРАТОМ и Европейската икономическа общност, наречена вече Европейска общност, създадени през 1957 г. с Римските договори ); обща политика в областта на външните отношения и сигурността (ОПОВОС); сътрудничество в областта на вътрешните работи и правосъдието (СОВРП). С Договорът от Маастрихт се създава единна система на органите на ЕС – Европейски парламент, Съвет на ЕС, Европейска комисия, Европейски съд, Европейска сметна палата и др. Създава се икономически и валутен съюз и се въвежда единно гражданство. Въвежда се и фигурата на омбудсмана в Европейския парламент. Определят се минималните компетенции в областта на културата, здравеопазването, защитата на потребителя, трансевропейски мрежи, индустриалната политика и др. \r\n1991 г. \r\nЧленове на ИРА обстрелват резиденцията на министър-председателя на Великобритания на Даунинг-стрийт 10, с което прекъсват заседанието на Джон Мейджър и членовете на кабинета. \r\n1984 г. \r\nАмериканският астронавт Брус Макендлес за първи път излиза в открития космос без предпазен пояс. \r\n1964 г. \r\n“Бийтълс” заминават на турне в Америка. В Ню Йорк на летище “Кенеди” те са посрещнати от хиляди почитатели. \r\n1941 г. \r\nБританците завземат Бенгази в Либия за първи път. Владеят града до април, но са принудени да се евакуират, като завземат града повторно през декември. \r\n1940 г. \r\nСъстои се премиерата на анимационния филм на Уолт Дисни “Пинокио”. \"Пинокио\" става вторият пълнометражен анимационен филм на Дисни. \r\n1924 г. \r\nПравителството на Бенито Мусолини официално признава СССР. Мусолини е италиански политически и държавен деец. Той започва политическата си дейност като социалист, но е изключен от Италианската социалистическа партия през 1914 г. През 1919 г. основава фашистка партия. Взема властта в страната в края на октомври 1922 г. и установява диктаторски режим. Заедно с Адолф Хитлер е един от главните виновници за избухването на Втората световна война. През юли 1943 г. е свален от власт чрез държавен преврат, организиран от маршал Бадолио, след което е хвърлен в затвор. Със съдействието на хитлеристите е освободен и застава начело на т. нар. Италианска социална република в Северна Италия. През 1945 г. е заловен от италиански партизани, осъден на смърт и екзекутиран. \r\n1922 г. \r\nМария Кюри е избрана за член на френската Академия на науките. Мария Кюри е френска физичка и химичка, полякиня по произход. Тя е първата жена професор в Парижкия университет. Заедно със съпруга си П. Кюри открива през1898 г. радия и полония. Получава (съвместно с П. Кюри и Х. Бекерел) Нобелова награда през 1903 г. Успява да получи чист радий през1910 г. и на следващата 1911 г. е удостоена с втора Нобелова награда за химия. Основава и ръководи Радиевия институт в Париж, където работят дъщеря й Ирен Жолио-Кюри и зет й Фредерик Жолио-Кюри. Мария Кюри умира от лъчева болест. Тя е член на 85 научни организации в света и на Международната комисия за интелектуална собственост към ООН. \r\n1914 г. \r\nИзработен е Правилник за раздаването на помощите за бежанците, отпуснати от XV ОНС. Правителството се опитва да се справи с бежанския въпрос. Проблемът с българските бежанци възниква в резултат на масовия приток на българи от Македония, Източна и Западна Тракия, Добруджа и Западните покрайнини, останали вън от пределите на свободната българска държава след ревизирането на Санстефанския мирен договор от западноевропейските велики сили и последвалите Букурещки мирен договор, Цариградски договор и от Ньойския мирен договор. Първият приток от български бежанци пристига в страната през 1878-1879 г. след изтеглянето на руските войски от южните български земи и потушаването на Кресненско-Разложкото въстание 1878-1879 г. Извършеното през 1885 г. Съединение на Източна Румелия с Княжество България става повод за рязка промяна в отношението на османското правителство към многобройното българско население, живеещо в Източна Тракия. В отговор на акции, предприемани от Вътрешната македоно-одринска революционна организация в Одринско, местното българско население е подлагано на жесток терор, което принуждава не малка част от него да търси спасение в България. \r\nСлед неуспешния край на Илинденско-Преображенското въстание в страната пристига нова голяма бежанска маса от Македония и Одринско. До избухването на Балканската война броят на бежанското население в България възлиза на около 120 000 души. Нов, още по-голям приток от български бежанци приижда от територията на съседните балкански страни след военния погром на България в Междусъюзническата война и Първата световна война. \r\n1904 г. \r\nВ Балтимор избухва най-големият пожар в САЩ, след пожара в Чикаго от 1871 г., унищожава повече от 2600 сгради. \r\n1898 г. \r\nВ Париж започва съдебен процес срещу писателя Емил Зола, обвинен в оскърбяване на френските власти в статията “Обвинявам” публикувана във вестник \"Орор\" на 13 януари 1898 г. относно делото Драйфус. За тази публикация Зола е осъден на затвор. Алфред Драйфус е френски офицер, заподозрян като автор на писмо, в което се съобщава на чужд агент за изпращането на тайни военни документи. През 1894 г. е осъден от военен съд на вечно заточение и изпратен на Дяволския о-в (Кайена). След застъпничеството на видни французи и главно на Емил Зола процесът на Драйфус е 2 пъти ревизиран, след което той е оправдан и върнат на служба през 1906 г. \r\n1857 г. \r\nВ Русия е издаден указ за изграждането на първата железопътна мрежа. \r\n1855 г. \r\nСключен е първият руско японски договор за съвместно владение на Сахалин. Сахалин е остров край източните брегове на Азия, Сахалинска област на Русия. Бреговете му се мият от Охотско и Японско море. Той е открит от европейците през ХVII в. Русия започва да го изследва от ХIХ в. (според Руско-японски договор от 1875 г. руско владение). След Руско-японската война от 1904-1905 г. Портсмутският договор дава Южен Сахалин на Япония. През 1945 г. е върнат на СССР. На 2 февруари 1946 г. е издаден указ за формиране на Южно-Сахалинска област в състава на Хабаровска област в РСФСР. Център на областта е град Тойохаре, като тя включва Южен Сахалин и Курилските острови. На 2 януари 1947 г. с указ на Върховния съвет на СССР се постановяват съвременните граници на областта, която се отделя от Хабаровска област и се обединява. \r\n1792 г. \r\nАвстрия и Прусия сключват съюз за борба против Франция. \r\n1792 г. \r\nСъстои се премиерата на операта на Доменико Чимароза “Тайният брак”. Доменико Чимароза е италиански композитор. Музикалното си образование получава в Неаполитанската консерватория. Учи композиция при Николо Пичини, който го насочва към оперното творчество. Спечелва си името на талантлив композитор след поставянето на операта “Чудноватостите на графа” (1772 г.). Създава около 50 комични опери, между които “Веселите шеги на Стелидаура”, “Джанина и Бернардоне”, “Импресариото в затруднение”, “Артаксеркс” и “Италианката в Лондон”. През 1789 г. Чимороза заминава за Русия, където в продължение на 3 години работи като придворен композитор и диригент. Напуска Русия, на път за родината си минава през Виена, където е поканен за дворцов композитор. Там написва своето най-значително произведение - операта “Тайният брак”. През 1793 г. се връща в Неапол; работи като диригент и учител по музика. По време на революционните движения в Неапол взема активно участие в тях и написва патриотичен химн, за който по-късно е осъден на смърт. По настояване на обществеността присъдата е заменена с изгнание. Отправя се отново към Петербург, но по пътя заболява внезапно и на 11 януари1801 г. умира във Венеция. На тази дата са родени: \r\n1932 г. \r\nРоден е Алфред Уордън - американски астронавт, подполковник от ВВС на САЩ. Уордън завършва Военната академия на САЩ през 1955 г., а през 1963 г. - Мичиганския университет. Служи в различни авиационни части на САЩ. През 1965 г. той завършва училището за подготовка на астронавти към НАСА. Лети в Космоса от 26 юли до 7 август 1971 г. заедно с Д. Скот и Дж. Ървин на борда на космическия кораб “Аполо-15”. Уордън пребивава 145 часа и 16 минути в окололунна орбита, извършва фотографиране, сондиране и наблюдение на Луната. Той пръв излиза в открития Космос (за 18 мин). \r\n1927 г. \r\nРоден е Душан Вукотич- хърватски режисьор. Един от създателите на Загребската анимационна филмова школа. Режисжор на: \"Ерзац\" (\"Оскар\", 1962 г.), \"Игра\" (1963 г.), \"Опера Кордис\" (1968 г.), \"Кузнечик\" (1975 г.), \"Галактически гости\" (1981 г.). \r\n1906 г. \r\nРоден е Олег Антонов - руски авиоконструктор. Под ръководството на Антонов са създадени десетки самолети, сред които са: едномоторният \"Ан-2\" и пътническият \"Ан-24\", тежките транспортьорни самолети \"Ан-12\", \"Ан-22\" (\"Антей\") и \"Ан-124\" (\"Руслан\"). \r\n1906 г. \r\nРоден е Пу И - последният китайски император от манджурската династия Чинг. Династията Чинг (1644-1912 г.) възстановява китайската империя. Към 1900 г. Китай е разделен на сфери на влияние, като европейските сили изискват да им се предоставят специални права. След множество опити за реформи династията Чинг е свалена през 1912 г. и Сун Ят-Сен е назначен за президент на републиката. \r\n1885 г. \r\nРоден е Синклер Луис – американски писател. Негови романи са \"Главната улица\" (1920 г.), \"Бабит\" (1922 г.), \"Ероусмит\" (1925 г., съвместно с П. де Крайф, награда \"Пулицър\", от която белетристът се отказва). Автор е на книгите: \"Додсуърт\" (1929 г. ), \"У нас това е невъзможно\" (антиутопия, 1935 г. ), \"Гидеон Плениш\" (1943 г.), \"Боготърсачът\" (1949 г.), \"Светът е така голям\" (1951 г.), есето \"Страхът на американците пред литературата\" (1930 г.). През 1930 г. е удостоен с Нобелова награда за литература, с което става първият американски писател, получил наградата. \r\n1870 г. \r\nРоден е Алфред Адлер - австрийски очен лекар, психиатър, психолог, създател на школата на индивидуалната психология (наричана Адлерова психология). Адлер завършва висше образование във Виенското медицинско училище, след което работи като очен лекар. През 1902 г. Адлер се присъединява към Виенското психоаналитично общество на Зигмунд Фройд. От 1910 г. Адлер става президент на обществото. През 1908 г. той предлага като допълнение към Фройдовите сексуални инстинкти идеята за агресивните инстинкти. През 1911 г. се оттегля и създава Общество за свободни псохоаналитични изследвания, преименувано през 1913 г. на Общество за индивидуална психология. През 20-те години на XIX в. Адлер се интересува и от профилактиката на комплекса за малоценност. Обучава учители на детска психология във Виенския педагогически институт, където е преподавател. Основните му съчинения са : \"Изследване на органната малоценност и нейната психична компенсация\" (1907 г.), \"Невротичният характер\" (1912 г.), \"Разбиране на човешката природа\". \r\n1846 г. \r\nРоден е Владимир Егорович Маковски – руски живописец, академик (1873 г.). Автор е на картини от градския бит (“Обяснение”, 1889 г.-1891 г.), платна на социално-критически теми (“Банков крах”, 1881 г.), образи на революционната интелигенция (“Вечеринка”, 1875 г.-1897 г.). \r\n1845 г. \r\nРоден е Фьодор Иванович Успенски - руски историк византолог и славист; академик (1900 г.). Директор на основания от него Руски археологически институт в Истамбул. От 1894 г. до 1914 г. ръководи научно археологически експедиции в Мала Азия, Сирия, Палестина, България и др. С големи заслуги за проучването на Плиска, Мадара и Преслав. Автор е на около 200 научни труда, в които изследва важни проблеми от социално-икономическа и обществена-политическа история на Византия. Създател и пръв главен редактор на авторитетното научно списание “Византийский временник”. Трудове: “История на Византийската империя” (1913-1948 г.; 1995 г.), “Към историята на селското земевладение във Византия” (1883 г.), “Очерк върху историята на византийската култура” (1891 г.), “Образуване на Второто българско царство” (1879 г.) и др. \r\n1824 г. \r\nРоден е Уилям Хъгинс - английски астроном, член (от 1865 г.) и президент (1900-1905 г.) на Лондонското Кралско дружество. Един от първите, използвали спектралния анализ и фотографията в астрономията. През 1864 г. установява съществуването на газови мъглявини; изследва химичния състав на звездите. През 1868 г. определя лъчевите скорости на редица ярки звезди според спектралните им линии. Доказва, че спектърът на кометите се различава от спектъра на газовите мъглявини по съществуването на въглеродни пояси в тях. Хъгинс е един от първите, наблюдавали протуберансите на Слънцето извън затъмненията. Фотографира слънчевата корона извън затъмнение (1882 г.). Изследва спектъра на радия (1902-1905 г.). \r\n1812 г. \r\nРоден е Чарлс Дикенс - английски журналист и писател. Автор е на множество романи \"Коледни разкази\", \"Дейвид Копърфийлд\", \"Малката Дорит\", \"Приключенията на мистър Пикуик\" и др. Много от произведенията му са преведени на български език. \r\n1655 г. \r\nРоден е Жан Ренар - френски драматург и автор на комедии. Негови филми са “Любовни безумия” и “Единственият наследник”. \r\n1478 г. \r\nРоден е Томас Мор - английски хуманист, държавник и писател, един от създателите на утопичния социализъм. Мор завършва Оксфордския университет (1492-1494 г.). В периода 1510-1518 г. е помощник-шериф на Лондон, а от 1523 г. до 1529 г. е председател на Лондонската община. От 1529 г. до 1532 г. е канцлер на Англия. Като католик той отказва да съдейства на краля да стане върховен глава на Англиканската църква, за което е обвинен в държавна измяна и е затворен. По -късно заради това си действие е канонизиран от Католическата църква. В съчинението “Утопия” издадено през 1516 г. в Лувен Мор описва фантастичния о. Утопия, където няма частна собственост, битът и средствата за производство са обобществени, трудът е задължение на всеки, а разпределението на благата е според потребностите. На тази дата умират: \r\n1999 г. \r\nУмира Хюсеин бин Талал - крал на Йордания. През 1952 г. емир Абдулах е убит и крал става Хюсеин ибн Талал. По време на управлението на крал Хюсеин, Израел завладява част от територията на Йордания и гр. Ерусалим; Йордания приема част от палестинските бежанци от Ливан; Националната харта, приета през 1991 г. утвърждава плурализма; на 26 октомври 1994 г. е подписан мирния договор между Йордания и Израел, след който двете страни установяват дипломатически отношения. \r\n1960 г. \r\nУмира Игор Василевич Курчатов – руски физик, първият организатор и ръководител на научните изследвания по атомна наука и техника в СССР. Член е на Академията на Науките на СССР (1943 г.). Ученик и съратник на А. Ф. Йофе. Курчатов открива ядрената изомерия (1935 г.). Под негово ръководство е създаден първият ускорител на елементарни частици в СССР (1939 г. , Ленинградски физико-технически институт); открито е спонтанното деление на атомните ядра на урана (1940 г., с Г. Ф. Флеров). Основател и директор е на Института по атомна енергия (1943 г.), ръководител на т. нар. “Уранов проблем” - работа по създаването на атомна бомба. Под ръководството на Курчатов са създадени първият в Европа ядрен реактор (влиза в действие на 30.12.1946 г. в 18 ч московско време), първата в Европа атомна бомба (1949 г.) и първата в света термоядрена бомба (1953 г.). \r\n1920 г. \r\nУмира Александър Василиевич Колчак - руски военен деец, адмирал (1918 г.). Командва Черноморския флот през 1916-1917 г. От 1918 г. до 1920 г. взема участие в Гражданската война като “върховен управител на Руската държава”. Поддържа силите на Антантата в Сибир, Урал и Далечния изток. Под негово командване се намират около 400 000 души. Разстрелян по постановление на Иркутския ВРК. \r\n1917 г. \r\nУмира Василий Фьодорович Ошанин -руски учен ентомолог и пътешественик. Завършва Московския университет (1865 г.), работи в Туркестан (1872-1906 г.). Извършва изследвания върху систематиката и географското разпространение на истинските полутвърдокрили (дървениците) и равнокрилите насекоми. Съставя систематичен и географски каталог на палеоарктическите истински полутвърдокрили, цикадовите и листните бълхи (повече от 5 000 вида). Описва много видове насекоми, живеещи в Средна Азия и централна зона на Европейска Русия. През 1878 г. ръководи експедиция в Памир, която открива хребета Петър I и ледника Федченко. \r\n1912 г. \r\nУмира граф Дмитрий Алексеевич Милютин - руски военен и държавник, ген.-фелдмаршал, член-кореспондент (1853 г.). Почетен член на Петербургската АН, професор. През 1861 г. е министър на войната. След поражението на Русия в Кримската война като военен министър провежда реорганизация на армията и прокарва закон (пръв в Русия) за задължителна военна служба (1874 г.). По време на Руско-турска война (1877-1878 г.), след неуспешния 3-ти щурм на Плевен, решително се обявява против отстъпление и по негово настояване се организира обсадата на Плевен. От 1881 г. е в оставка, живее в имението си в Семеиз. \r\n1878 г. \r\nУмира Пий IX - граф Джовани Мария Мастай-Ферети- римски папа от 1846 г. до 1878 г. Пий IX е папа най- продължително в историята на папството. Той се стреми особено силно към светската власт. През 1864 г. публикува т. нар. \"Силабус\" (\"Списък на съвременните заблуждения\"). Пий IX свиква първия Ватикански събор (1869 г.), който провъзгласява догмата на непогрешимостта на папата. Някои от неговите съвременници го наричат \"основател на съвременното папство\". За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни”", "date": "2019.02.07", "title": "Денят 7 февруари в световната история"}
{"url": "http://www.focus-news.net/news/2019/02/07/2620680/v-dobrich-shte-badat-obyaveni-svobodnite-mesta-v-detskite-zavedeniya-i-sistemata-za-elektronen-priem-shte-bade-otvorena-za-podavane-na-zayavleniya.html", "text": "В Добрич ще бъдат обявени свободните места в детските заведения – ясли и градини, и системата за електронен прием ще бъде отворена за подаване на заявления. Ще се осъществи прием за попълване на свободни места за учебната 2018/2019 година. Родителите на чакащите класиране и неприетите деца трябва отново да попълнят заявления за прием за учебната 2018/2019 г. Подават се заявления само за попълване на свободни места в градини и ясли, а през месец май ще започне приемът за новата учебна 2019/2020 г. Системата за електронен прием в детските заведения е достъпна в рубриката „Услуги и информация“ – електронни услуги, подлинк „Прием в детски заведения“. Той е с обновена визия. Съдържа подробна информация за регистрацията онлайн, за класирания, за връзка с конкретно детско заведение, сезонни менюта, наредби и всичко, което би било полезно за родителите.  \r\nЖулиета НИКОЛОВА", "date": "2019.02.07", "title": "В Добрич ще бъдат обявени свободните места в детските заведения и системата за електронен прием ще бъде отворена за подаване на заявления"}
{"url": "http://www.focus-news.net/news/2019/02/07/2620678/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на спирателен кран на бул. „Пенчо Славейков“ Център, се налага спиране на водоподаването от 09.00 до 20.00 часа на клиентите на „Софийска вода”, живеещи в района на: \r\nбул. „Пенчо Славейков“, бул. „Прага“, ул. „Доспат“, ул. „Св. Иван Рилски“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с ул. „Стрешер“. \r\nВъв връзка с подмяна на пожарен хидрант на ул. „Роза“ кв. „Горна баня“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nул. „Роза“ от ул. „Обзор“ до ул. „Каменица“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Роза“ №10. \r\nВъв връзка с реконструкция на уличен водопровод на ул. „Бистър поток“ с. Владая, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: \r\nул. „Бистър поток“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бистър поток“ ъгъла с ул. „Брезова гора“. \r\nВъв връзка с подмяна на пожарен хидрант на ул. „Апостол Ламбов“ с. Казичене, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: \r\nул. „Хаджи Димитър“, ул. „Апостол Ламбов“, ул. „Мито Войнишки“, ул. „Мургаш“, ул. „Илия Велинов“  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Апостол Ламбов“ ъгъла с ул. „Любен Каравелов“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.02.07", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/02/07/2620670/parlamentat-shte-razgleda-na-vtoro-chetene-promeni-v-nakazatelniya-kodeks-inkriminirashti-domashnoto-nasilie.html", "text": "Парламентът ще разгледа на второ четене промени в Наказателния кодекс, инкриминиращи домашното насилие. Това предвижда програмата за работа на Народното събрание. Законопроектът е внесен от председателя на парламента Цвета Караянчева и група народни представители. Целта на промените е да гарантират всеобхватна наказателноправна защита от всякакви актове на насилие над жени, включително домашно насилие. Предложените с него изменения и допълнения имат за цел подобряване на българската законова рамка с оглед превенцията и противодействието на тези форми на престъпно поведение. С проекта се допълват квалифицираните състави на убийство и телесните повреди с цел инкриминиране на всички форми на домашно насилие, които ескалират до посегателство срещу живота или здравето на лицата. В сега действащото законодателство в тези състави не са включени случаи на насилствени действия срещу бивши или настоящи съпрузи. С текстовете се дефинира престъплението, извършено в условия на домашно насилие и се предлага принудата в условията на домашно насилие да се наказва с лишаване от свобода от 3 до 10 години. На вниманието на депутатите се поставят и промените в Закона за железопътния транспорт, внесени от Министерски съвет. Те целят транспонирането на европейска директива. Текстовете касаят и издаването на единен сертификат за безопасност съгласно. Съгласно директивата сертификатът може да бъде издаван както от Агенцията за железопътен транспорт на Европейския съюз, така и от националния орган по безопасността – Изпълнителна агенция „Железопътна администрация“. По инициатива на БСП са предвидени разисквания по питане към министъра на здравеопазването Кирил Ананиев относно организацията на трансплантационното лечение в България. След пленарното заседание здравният министър ще бъде изслушан на Здравна комисия, а министърът на околната среда и водите Нено Димов ще вземе участие в заседание на Комисията по околна среда и води.", "date": "2019.02.07", "title": "Парламентът ще разгледа на второ четене промени в Наказателния кодекс, инкриминиращи домашното насилие"}
{"url": "http://www.focus-news.net/news/2019/02/07/2620677/nachalnikat-na-otbranata-gen-andrey-botsev-shte-predstavi-godishen-analiz-na-podgotovkata-voyskoviya-red-i-distsiplinata-v-balgarskata-armiya.html", "text": "И днес продължава годишната конференция на началника на отбраната генерал Андрей Боцев. Това съобщиха от пресцентъра на  Министерството на отбраната . Темата на форума е: „Тенденции и предизвикателства при организационното изграждане и развитие на въоръжените сили в условията на динамично променяща се среда на сигурност и реалностите с окомплектоване на Въоръжените сили на Република България“. През втория ден от конференцията генерал Боцев ще представи „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“. Поканен е да присъства президентът и върховен главнокомандващ въоръжените сили на Република България Румен Радев.", "date": "2019.02.07", "title": "Началникът на отбраната ген. Андрей Боцев ще представи годишен анализ на подготовката, войсковия ред и дисциплината в Българската армия"}
{"url": "http://www.focus-news.net/news/2019/02/07/2620681/bsp-sofiya-organizira-bezplatna-yuridicheska-priemna-za-grazhdani.html", "text": "В постоянната приемна на БСП – София (ул. \"Леге\" № 10, ет. 1) гражданите ще получат безплатни юридически консултации. това съобщиха от пресцентъра на  ГС на БСП София . Юристите ще бъдат на разположение на софиянци от 15.00 до 18.00 часа.", "date": "2019.02.07", "title": "БСП - София организира безплатна юридическа приемна за граждани"}
{"url": "http://www.focus-news.net/news/2019/02/07/2620682/shumen-oblastniyat-savet-za-protivodeystvie-na-koruptsiyata-shte-zasedava.html", "text": "Областният обществен съвет за превенция и противодействие на корупцията – Шумен ще заседава. Заседанието е насрочено от 10.30 чaса в зала 2 на Областна администрация Шумен. Това съобщиха от  областната администрация . Ще бъде представена информация от попълнените въпросници по проект „Превенцията на корупцията като елемент от националната сигурност в контекста на предстоящото влизане на Република България в Шенген“. В дневния ред е включен доклад относно дейността на ТД „Национална сигурност“ – Шумен и ОД на МВР – Шумен, по отношение превенция и противодействие на корупцията през 2018 г. Директорите на РИОСВ, Дирекция „Инспекция по труда“ – Шумен, РЗИ и офис Шумен към РД на НАП Варна ще докладват за предприети и реализирани организационно–управленски действия срещу прояви на корупция.", "date": "2019.02.07", "title": "Шумен: Областният съвет за противодействие на корупцията ще заседава"}
{"url": "http://www.focus-news.net/news/2019/02/07/2620668/prezidentat-rumen-radev-shte-se-zapoznae-s-godishniya-analiz-na-rezultatite-ot-podgotovkata-na-vaorazhenite-sili-voyskoviya-red-i-distsiplinata.html", "text": "Държавният глава и върховен главнокомандващ Въоръжените сили Румен Радев ще се запознае с анализа на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г. от 14.00 часа. Това съобщиха от  прессекретариата на държавния глава . \r\nНа конференцията ще присъстват заместник министър-председателят по обществения ред и сигурността и министър на отбраната Красимир Каракачанов, народни представители, висшият команден състав, генерали и офицери от видовете въоръжени сили, национални представители в командните структури на НАТО, Европейския съюз и структури на силите на НАТО от Балканския регион, директори на дирекции в Щаба на отбраната и Министерството на отбраната, началници и командири на структури на пряко подчинение на министъра на отбраната.  \r\nСъбитието ще се състои в Министерството на отбраната (бул. „Ген. Тотлебен“ № 34).", "date": "2019.02.07", "title": "Президентът Румен Радев ще се запознае с годишния анализ на резултатите от подготовката на въоръжените сили, войсковия ред и дисциплината"}
{"url": "http://www.focus-news.net/news/2019/02/07/2620683/pregled-na-osnovnite-temi-v-starozagorskiya-pechat.html", "text": "„Земеделецът Моньо Христов: Целият живот на Тодор Кавалджиев премина в битка със злото” е водещо заглавие във всекидневника  „Старозагорски новини“ . Новината за смъртта на уважавания демократ и вицепрезидент на Република България (1997 - 2002 г.). Тодор Кавалджиев ни накара да потърсим един от неговите близки съратници в Стара Загора - земеделеца Моньо Христов. Бившият народен представител сподели, че Кавалджиев не се е страхувал да се изправи срещу режима преди 1989 г. \"Той беше от хората, които разбиват мита, че дисиденти и опозиция е имало 1 или 2 години преди 10-и ноември. Кавалджиев беше такъв от момента на излизането си от затвора. Заявяваше своите виждания, без да се притеснява от последствията\", коментира Христов.  \r\nТой припомни и ролята на Тодор Кавалджиев за изграждането на БЗНС. \"В началото на 1989 г. той бе инициатор на една подписка до Радио Свободна Европа за възстановяването на БЗНС \"Никола Петков\" и реабилитацията на личността на Петков. След промените бе един от организаторите на БЗНС. Моньо Христов определи участието на Тодор Кавалджиев в президентската институция като запомнящо се. \"Беше добър вицепрезидент. Той често отправяше критики към тогавашното управленско мнозинство в лицето на ОДС. Сигурен съм, че го е правил от гледна точка на желанието си страната да бъде управлявана по-добре. В този смисъл не беше тих, а запомнящ се вицепрезидент.\"  \r\nМоньо Христов коментира още, че позицията на вицепрезидент на Петър Стоянов по никакъв начин не е променила Тодор Кавалджиев във времето. \"Целият му живот премина в борба и битка със злото. Той обаче остана сърдечен човек, който много държеше на собственото си мнение. Беше изключително принципен. Обичаше историята. Ще остане в сърцата на много хора и в мислите на много демократи и земеделци. Бог да го прости!\". „Обреден дом за мюсюлманското население ще бъде изграден в гробищния парк в Гурково” гласи друго заглавие във вестника. По желание на мюсюлманското население в гробищния парк на Гурково ще бъде изграден обреден дом: \"Ще направим една малка сграда, където да си полагат покойниците по техния ритуал. Тя ще представлява Обреден дом за мюсюлманската общност\", съобщи за медията ни секретарят на общината Магдалена Панева. Обредният дом е част от капиталовата програма на общината за 2019 г., в която са предвидени още ремонт на общинска сграда в село Конаре, както и изграждане на детски и спортни площадки в град Гурково и село Паничерево. В края на миналата година правителството отпусна на Община Гурково 964 000 лв. за ремонт и рехабилитация на улици. За общинския център отделените пари са 694 000 лв., а за село Паничерево - 270 000 лв. \"Ще изградим и младежки клуб в кв. \"Лозенец\" в град Гурково. Имаме за изпълнение и два големи проекта по програмата за развитие на селските райони. Единият е за ремонт и рехабилитация на улици в Гурково, Конаре и Паничерево на стойност почти 2 млн. лв. и подобряване на водоснабдителната инфраструктура в село Конаре и в село Паничерево на стойност около 6 млн. лв. Имаме вече подписани договори с консултанти, но за строително-монтажните работи още сме в процедури по одобряване. Надяваме се до 1 - 2 месеца да започнем да работим\", допълни Магдалена Панева.  \r\nТази година бюджетът на малката община е на стойност малко под 5.4 млн. лв. Той бе приет на първото за годината заседание на местните старейшини с 8 гласа \"за\", 1 \"против\" и 3 \"въздържали се\".  \r\nВ бюджета не е предвидено увеличение на местните данъци и такси. Гласуваният екологичен компонент при данъка за автомобилите е малко над минималната ставка. За определени автомобили данъкът ще намалее. Ще се повиши единствено този за старите автомобили до 74 kW или 90 к.с., които са били декларирани с катализатори.  \r\nСтарейшините на Гурково са приели още заплатите на кметовете и кметските наместници в 10-те населени места на общината да бъдат увеличени с 9%. “Чакат Комисията по досиетата в Казанлък” пише още във вестника.  Ще бъдат представени последните 5 тома с разсекретени документи, но ние очакваме отговор как социалисти станаха капиталисти!  \r\nНа 13 февруари от 17:30 часа в Казанлък ще гостува председателят на Комисията по досиетата Евтим Костадинов заедно с част от екипа си. Целта на гостуването в Литературно-художествения музей \"Чудомир\" е представянето на последните 5 тома с разсекретени документи от архивите на Държавна сигурност. В рамките на срещата Евтим Костадинов ще бъде награден от Общобългарски комитет \"Истина\" и сдружение \"Демократичен Казанлък\". Част от наградата ще бъде и диск с филма \"Моето лято в Слънчев бряг\", посветен на най-младия лагерист в комунистическия концлагер край Ловеч - 17-годишния тогава Христо Мичев. Припомняме, че филмът предизвика жив интерес към близкото минало у казанлъшките средношколци в гимназиите, където бе вече показан. “Хиляди разсекретени документи, но без отговор  \r\nкак социалистите станаха капиталисти” гласи друго заглавие във всекидневника. Тридесет години след демократичните промени в България обществото ни не е узнало истината за трансформацията на държавния капитал на Народна Република България (НРБ) в частен. Тридесет тежки години на преход, в които и така не беше даден отговор на въпроса: Как националният (сиреч всенародният) капитал на НРБ беше превърнат в частно собственически, един жалък резултат от който е настоящата аномалия - отявлен приватизатор на едно от най-големите задгранични дружества на НРБ \"Техноимпекс\" - Корнелия Нинова, днес е лидер на наследника на БКП - Българската социалистическа партия, която отново точи слуз да завземе властта.  \r\nЗа установяване на истината беше създадена т.нар. Комисия по досиетата, която за две десетилетия изкара на показ знайни и незнайни сътрудници на Държавна сигурност - от спортни клубове, университети, здравни заведения, кредитори на банки, общински и държавни директори на дружества, съучредители на приватизационни фондове по линията на масовата приватизация и т.н.  \r\nНо никога не стигна до истинското разковниче: кои са хората, които стояха зад приватизацията на структуроопределящите в България предприятия!? Тоест другарите, които изсмукаха парите на десетките български вътрешни и външнотърговски дружества по времето на социализма, внедриха ги в приватизационни сделки чрез сложни юридически хватки и кухи фирми, а след това продадоха народната собственост (за която днес плачат беловласите членове на БСП) на западни \"инвеститори\". И после се събудиха като демократични капиталисти с богати авоари в западни банки. И задкулисно (т.нар. хора с куфарчетата) се опитват вече 30 години да диктуват политиката в България.  \r\nНадяваме се медията ни да получи отговор на този простичък въпрос от председателя на Комисията по досиетата Евтим Костадинов при посещението му в Казанлък.", "date": "2019.02.07", "title": "Преглед на основните теми в старозагорския печат"}
{"url": "http://www.focus-news.net/news/2019/02/07/2620684/stara-zagora-kmetat-zhivko-todorov-i-direktorat-na-odmvr-iliya-zlatev-shte-dadat-preskonferentsiya-vav-vrazka-s-problema-s-vinetkite-do-s-bogomilovo-i-kv-zora.html", "text": "Днес от 12.00 ч., в зала 203 на Общината, кметът на Стара Загора Живко Тодоров и директорът на Областно пътно управление Илия Златев ще дадат пресконференция във връзка с решаването на проблема за винетките до с. Богомилово и кв. \"Зора\". Това съобщиха от пресцентъра на  Община Стара Загора .", "date": "2019.02.07", "title": "Стара Загора: Кметът Живко Тодоров и директорът на ОДМВР Илия Златев ще дадат пресконференция във връзка с проблема с винетките до с. Богомилово и кв. \"Зора\""}
{"url": "http://www.focus-news.net/news/2019/02/07/2620688/blagoevgrad-sportisti-ot-tsyal-svyat-shte-uchastvat-v-22-riya-mezhdunaroden-turnir-po-svobodna-i-klasicheska-borba-petko-sirakov-ivan-iliev.html", "text": "Спортисти от цял свят ще участват в 22-рия Международен турнир по свободна и класическа борба \"Петко Сираков – Иван Илиев\" за юноши и девойки до 23 години. Това съобщиха от пресцентъра на  Община Благоевград . Спортното събитие ще се проведе от 07 февруари до 10 февруари, в зала „Скаптопара“ в Благоевград. Официалното откриване ще бъде от 16.30 часа. В турнира ще вземат участие спортисти от цял свят. В Благоевград ще пристигнат гости от Япония, САЩ, Индонезия, Грузия, Украйна, Русия, Словакия, Франция, Португалия, Турция, Израел, Косово, Сърбия, България, Холандия, Тунис, Румъния, Македония, Молдова.  \r\nБългария е с много силни позиции в лицето на Валентин Йорданов, който е и председател на Федерацията по борба. Той е седемкратен европейски и седемкратен световен шампион. Олимпийски шампион е на олимпиадата в Атланта през 1996 г. в категория до 52 кг. \r\nТова е поредното спортно събитие на международно ниво, което се провежда в областния град. Всяка година Благоевград посреща спортисти за държавни, европейски, международни, републикански първенства.", "date": "2019.02.07", "title": "Благоевград: Спортисти от цял свят ще участват в 22-рия Международен турнир по свободна и класическа борба „Петко Сираков – Иван Илиев“"}
{"url": "http://www.focus-news.net/news/2019/02/07/2620686/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.02.07", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/02/07/2620689/pravoslavnata-tsarkva-proslavya-sv-teodor-stratilat-na-8-fevruari.html", "text": "На 8 февруари, всяка година Православната църква прославя св. Теодор Стратилат. По този повод, на 8 февруари, петък, с благословението на Негово светейшество Българския патриарх и Софийски митрополит Неофит, от 9:30 ч. Архиерейска света Литургия в софийския храм  \"Св. Теодор Стратилат\", село Балша, ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" .  \r\nНикола ПЕТКОВ", "date": "2019.02.07", "title": "Православната църква прославя св. Теодор Стратилат на 8 февруари"}
{"url": "http://www.focus-news.net/news/2019/02/07/2620685/smolyan-dokumentalna-izlozhba-polsko-balgarskoto-satrudnichestvo-v-oblastta-na-voennata-aviatsiya-shte-bade-otkrita-v-grada.html", "text": "Документална изложба „Полско-българското сътрудничество в областта на военната авиация“ ще бъде открита в Държавен архив – Смолян днес от 17.00 часа. Това съобщиха от  Архива . Инициативата е съвместна с Полски институт – София и е посветена на 100 години от установяване на дипломатически отношения между Полша и България. В изложбата ще бъдат показани снимки и документи на генерал-майор Константин Георгиев Узунски, съхранявани в Държавен архив – Смолян.", "date": "2019.02.07", "title": "Смолян: Документална изложба „Полско-българското сътрудничество в областта на военната авиация“ ще бъде открита в града"}
{"url": "http://www.focus-news.net/news/2019/02/07/2620687/v-dobrich-shte-se-provede-kontsert-na-ina-kancheva-i-lyudmil-angelov.html", "text": "От 18.00 часа в Огледална зала „Нели Божкова” Община град Добрич ще подари на гражданите концерт на известните Ина Кънчева - сопран и Людмил Ангелов - пиано. Това съобщиха от пресцентъра на  Общината . \r\nИна Кънчева е творец, който очарова и завладява публиката със своята музика. Оперна певица с умение да се превъплъщава, тя пее с лекота и споделя по изненадващо естествен начин радостта си от пеенето. Широкият диапазон и цветови спектър на драматичния ѝ колоратурен сопран се проявяват в богатия вокален репертоар – от барок през белканто, до изкуството на песента. Гласът ѝ с виртуозност пресъздава музикалните партии и създава единствени по рода си ярки интерпретации. В началото на кариерата репертоарът ѝ се гради върху големите роли от творби на Верди, Пучини, Гуно, Белини, като през оперния сезон 2002 – 2005 е постоянен гост в Държавната опера - Хановер с роли като Мими („Бохеми”), Джилда („Риголето”), Виолета Валери (”Травиата”), както и с Жулиета („Капулети и Монтеки”). От 2006 до 2011 г. Ина Кънчева е солист на трупата на Държавната опера – Щутгард, където  блести в многобройни партии в един богат и тежък репертоар. Ина Кънчева е изключително многостранен артист, който работи със световни оркестри и диригенти. Наред с изявите ѝ в оперни театри като Ковънт Гардън (Лондон), Миланската \"Ла Скала\", Кралската датска опера (Копенхаген), Операта „Кралица София” (Валенсия), Филхармоничния театър (Верона), тя редовно участва в международни музикални фестивали по цял свят. Лауреат на множество награди, отличия и стипендии, сред които от Центъра за усъвършенстване \"Пласидо Доминго\" (Валенсия), Европейския оперен център (Манчестър), Фондация Арена ди Верона (Италия), Фондация на Музикална академия Киджана–Сиена (Италия), международните конкурси \"Монсерат Кабайе\"(Андора/Испания),  Дебют (Германия), Международен музикален конкурс „Жан Батиста Виоти” (Италия),  национален конкурс „Панчо Владигеров” (България), конкурса на БНР „Музикант на годината 2002” - млад музикант (България), Международен конкурс \"Мануел Аусенси\" Барселона  (Испания), \"Спирос Арджирис\" (Италия), Млади музикални дарования (България), \"Aз.Ли.Ко.” (Италия), международен певчески конкурс в Пасау (Германия). Наред с международната й оперна и концертна дейност Ина Кънчева получава важни творчески импулси от оперни знаменитости на нашето време като Красимира Стоянова, Анна Томова-Синтова, Монсерат Кабайе и усъвършенства музикалното си дарование в майсторските класове на Райна Кабаиванска, Ренато Брузон, Лео Нучи, Анна-Луиза Чова, Джанлуиджи Джелмети. През 2016 г. заедно с пианиста Людмил Ангелов - един от водещите съвременни изпълнители на Шопен, тя издава чрез лейбъла Toccata Classics своя диск „Полин Виардо”, който съдържа  прекрасни композиции на Виардо по текстове от световната руска литература и обработки на самата Виардо на мазурки от Шопен, с които тя гостува на  много международни сцени. През последните години излизат и други дискове със записи, сред които песни от Модест Мусоргски (Детска стая),  диск със записи от Фестивала „Гауде Матер“ и албум с арии от Верди, Пучини, Белини, Гуно и Доницети в съпровод на Симфоничния оркестър на БНР под диригентството на Милен Начев. Един от големите приоритети на Ина Кънчева е насърчаването на даровити млади артисти. В качеството си на директор на фондация „Културни перспективи” тя от години подпомага  национални и международни културни проекти и отпуска стипендии. Освен това тя продуцира и издава няколко музикални книги за деца и се ангажира в областта на ранното музикално възпитание на певчески надарени деца.   \r\nЛюдмил Ангелов е роден във Варна. Завършва ДМА “Проф. Панчо Владигеров”. Негови учители са Виктория Спасова, Людмила Стоянова и изключителният педагог Константин Станкович. Носител е на награди от международните конкурси “Фр. Шопен” (Полша), Palm Beach (САЩ), Piano Masters (Монте Карло) и World Piano Masters Tour (Франция). Популярен на петте континента, Людмил Ангелов е изнасял рецитали, камерни концерти и е бил солиcт на реномирани оркестри, под палката на световноизвестни диригенти. Свирил е в Берлинската Филхармония, “Музикферайн” във Виена, “Концертгебау” в Амстердам, “Плейел” и “Гаво” в Париж, ”Линкълн Сентър” в Ню-Йорк, “Ла Скала“ в Милано, “Алтеопер“ във Франкфурт, “Херкулес” в Мюнхен, BOZAR в Брюксел, KKL в Люцерн, Операта в Монте Карло, Цюрихската опера, “Аудиторио Насионал” в Мадрид, залата на Московската консерватория, Националната Филхармония във Варшава, KBS в Сеул и много други. Записвал е за фирмите RСА, Gega new, Pentatone, Danacord, Non Profit Music, Toccata Classics, Hyperion, Vela Records и Virginia Records. Негов диск с творби от Шопен е удостоен от Националния Шопенов Институт във Варшава с “Grand Prix du Disque Chopin”. През 2016 г. британската фирма Hyperion издава звукозаписната премиера на Концерт за пиано и оркестър Оп. 3 от Мориц Мошковски, записан от пианиста с Оркестъра на ВВС в Глазгоу. \r\nПризнат като един от големите съвременни интерпретатори на Шопен, Людмил Ангелов е изпълнявал многократно Интеграла на клавирното творчество на този композитор и е чест гост на най-известните Шопенови фестивали. От 1995 г. си партнира с цигуларя Веско Ешкенази, с когото изнасят многобройни концерти в едни от най-престижните зали по цял свят. Тяхното дуо записва 4 компактдиска, последният от които - „Танго“ - бележи двадесетата годишнина на съвместната им концертна дейност.  Людмил Ангелов е носител на наградата Аполон Токсофорос и член-кореспондент на Кралската Академия на изящните изкуства в Толедо. През 2011 г. е награден от Министерството на културата на Полша с медал “ГЛОРИА АРТИС“ за заслуги в популяризирането на полската музика по света, а през 2015 г. е удостоен с Голямата награда на град Варна за цялостната си дейност. Преподава като почетен професор в Нов български университет, където ежегодно изнася и голям майсторски клас. Канен е за жури на международни конкурси, между които „Фр. Шопен“ във Варшава през 2010 и 2015 г.", "date": "2019.02.07", "title": "В Добрич ще се проведе концерт на Ина Кънчева и Людмил Ангелов"}
{"url": "http://www.focus-news.net/news/2019/02/07/2620691/sport-na-tenis-turnira-sofia-open-2019-mateo-beretini-iznenada-vodacha-v-shemata.html", "text": "Най-голямата изненада от началото на Sofia Open 2019 поднесе Матео Беретини. Във втория кръг след повече от два часа игра на централния корт в „Арена Армеец“ той победи водача в схемата Карен Хачанов с 2:1 сета, в отделните части - 6:7 (6), 6:3, 6:4. На четвъртфиналите Беретини ще срещне Мариус Копил или Фернандо Вердаско. \r\nПървият известен вече четвъртфиналист на Sofia Open 2019 е Роберто Баутиста Агут. Той се наложи с 3:6, 6:3, 6:2 на Матю Ебдън в близо двучасов двубой. В спора за място на полуфиналите Агут ще срещне победителя от мача Яник Маден-Мартон Фучович, който се играе в обедната сесия в четвъртък.    \r\nСтефанос Циципас започва участието си на Sofia Open 2019 в четвъртък вечерта срещу Ян-Ленард Щруф.  \r\nДругият мач във вечерната сесия е между Гаел Монфис и Михаил Кукушкин.", "date": "2019.02.07", "title": "Спорт: На тенис турнира Sofia Open 2019 Матео Беретини изненада водача в схемата"}
{"url": "http://www.focus-news.net/news/2019/02/07/2620679/sadat-shte-gleda-myarkata-za-neotklonenie-na-stayko-staykov.html", "text": "Очаква се днес Апелативният наказателен съд да гледа мярката за неотклонение на Стайко Стайков, предаде  БНТ . Синът на бизнесмена Миню Стайков е обвинен за данъчни престъпления и участие в организирана престъпна група. На предишното си заседание съдът остави Стайко Стайков с мярка „домашен арест“, заради влошеното му здравословно състояние. Прокуратурата иска „задържане под стража“.", "date": "2019.02.07", "title": "Съдът ще гледа мярката за неотклонение на Стайко Стайков"}
{"url": "http://www.focus-news.net/news/2019/02/07/2620693/burgas-svetovniyat-lider-v-odita-ernst-young-organizira-obuchenie-v-kulturen-tsentar-morsko-kazino.html", "text": "Световният лидер в одита, данъчните и финансовите консултации „Ernst & Young“ организира обучение в Културен център „Морско казино“. Това съобщиха от пресцентъра на  Община Бургас . Своята експертиза по въпросите на одита ще презентират представители на „Ernst & Young“ от 13.00 часа в КЦ „Морско казино“, зала „Георги Баев“. По време на семинара ще бъдат разгледани и обсъдени ревизионни и съдебни практики, както и опитът от ревизии и дела, в това число и пред Съда на ЕС. Ще бъде предоставено и ръководство за реакция при проверка на място или налагане на санкции. Партньор на „Ernst & Young“ при провеждането на семинара е Бизнес инкубатор – Бургас. Той ще се проведе със съдействието и подкрепата на Община Бургас, която нееднократно е заявявала своята готовност за подкрепа на местния бизнес. Повече информация за събитието може да намерите  .", "date": "2019.02.07", "title": "Бургас: Световният лидер в одита „Ernst & Young“ организира обучение в Културен център „Морско казино“"}
{"url": "http://www.focus-news.net/news/2019/02/07/2620695/sofiya-shofyorat-na-avtobus-koyto-postrada-sled-napadenie-ot-patnik-e-vzel-otpusk-do-kraya-na-sedmitsata-za-da-se-vazstanovi-ot-shoka.html", "text": "Шофьорът на автобус, който пострада след нападение от пътник, е взел отпуск до края на седмицата, за да се възстанови от шока. Инцидентът стана около 19 часа в сряда в столичния жк. „Студентски град”. Вследствие на ударите от пътника водачът на автобуса на градския транспорт губи управление и блъска друг автобус по линия 94. \r\n„Водачът е стресиран е най-вече от това, че агресията, която са проявили към него, е по време на движение, той за секунди губи управление над машината и от там следва и сблъсъкът”, каза Кирил Георгиев, директор на гараж „Малашевци”, където се намира потрошеният автобус в предаването  „Тази сутрин”  по  бТВ . \r\nЕдинственият пострадал е водачът, който е с леки охлузвания. \r\nАвтобусите са застраховани и застрахователят ще покрие щетите. Прогнозно те възлизат на няколко хиляди лева, допълни Георгиев. \r\nИнцидентът е станал на спирката до зала „Христо Ботев”. Шофьорът на автобус 280 е спрял и изчаквал пътниците да слязат. Затворил е първата врата, а другите са останали отворени. В този момент чакащ на спирката мъж започнал да блъска по вратата с неприличен жест и да го подканва да я отвори. \r\n„Шофьорът отваря вратата, като задава въпрос на господина защо е необходимо да блъска и да показва неприлични жестове. Първоначално мъжът не е пожелал да се качи, шофьорът тръгва да затваря вратите и да се включи в движението. В същия миг обаче пътникът скача и започва да му нанася удари, а автобусът вече е в движение”, разказа Кирил Георгиев. \r\nПо думите му пътниците са се опитали да защитят водача и със сигурност са преживели стрес.", "date": "2019.02.07", "title": "София: Шофьорът на автобус, който пострада след нападение от пътник, е взел отпуск до края на седмицата, за да се възстанови от шока"}
{"url": "http://www.focus-news.net/news/2019/02/07/2620692/sliven-simfonichniyat-orkestar-v-grada-shte-iznese-kontsert.html", "text": "Концерт на Сливенския симфоничен оркестър под надслов „Bravissimo“ ще се проведе от 18.30 часа в зала „Сливен“. Това съобщиха от пресцентъра на  Община Сливен . \r\nПочитателите на класическата музика ще имат възможност да чуят „Концерт за пиано и оркестър“ на Моцарт, както и популярни арии и дуети от опери на Росини, Доницети, Моцарт, Гуно и др. \r\nКонцертната проява ще премине под диригенството на маестро Димитър Караминков, с концертмайстор Силва Топузян. В нея ще участват тенорът Ивайло Донков, сопранът Жанета Стегарева, Петър Данаилов – баритон и Галина Апостолова – пиано.", "date": "2019.02.07", "title": "Сливен: Симфоничният оркестър в града ще изнесе концерт"}
{"url": "http://www.focus-news.net/news/2019/02/07/2620697/pazardzhik-natovareno-e-dvizhenieto-po-glavnite-patishta-v-oblastta.html", "text": "Натоварено е движението по главните пътища в област Пазарджик. Пътните настилки в равнинната част са сухи, по високите и усойни места на Родопите и Средногорието са частично мокри и заснежени. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.02.07", "title": "Пазарджик: Натоварено е движението по главните пътища в областта"}
{"url": "http://www.focus-news.net/news/2019/02/07/2620699/sport-barselona-i-real-madrid-zavarshiha-11.html", "text": "Отборите на Барселона и Реал Мадрид завършиха 1:1 в първи мач от 1/2-финалите за Купата на краля, игран на „Камп Ноу\". Лукас Васкес даде аванс на гостите с попадение в шестата минута, а в 57-ата Малком изравни. \r\nРеваншът ще се играе на 27 февруари в испанската столица. \r\nПрез уикенда Реал Мадрид гостува на Атлетико Мадрид.", "date": "2019.02.07", "title": "Спорт: Барселона и Реал Мадрид завършиха 1:1"}
{"url": "http://www.focus-news.net/news/2019/02/07/2620701/blagoevgrad-vremenno-e-ogranicheno-dvizhenieto-za-mps-nad-12-t-po-patya-am-struma-selo-ribnik-poradi-avariyni-remontni-deynosti.html", "text": "Временно е ограничено движението за МПС над 12 т по път III-108 АМ „Струма“ – село Рибник поради аварийни ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Нормално проходими при зимни условия са пътищата в Благоевградска област. Пътните настилки са частично мокри, на по-високите и усойни места хлъзгави. В областта в момента няма превалявания от дъжд или сняг. До този момент няма регистрирани тежки пътни инциденти. В по-високите части от областта видимостта е намалена поради мъгла. Не е имало сигнали и за паднали камъни, които да са затрудняват трафика по републиканската пътна мрежа. С нормална интензивност е движението по главен път Е-79, второкласен път Симитли - Гоце Делчев и автомагистрала „Струма“ в участъка от Благоевградска област. От Областно пътно управление-Благоевград отправят апел към шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.02.07", "title": "Благоевград: Временно е ограничено движението за МПС над 12 т по пътя АМ „Струма“ – село Рибник поради аварийни ремонтни дейности"}
{"url": "http://www.focus-news.net/news/2019/02/07/2620702/prof-nikolay-ovcharov-arheolog-v-rabotata-po-perperikon-prez-2019-g-ochakvame-da-zavarshim-napalno-akropola-i-da-izdadem-grandiozna-nauchna-kniga-za-nego.html", "text": "В работата по Перперикон през 2019 г. очакваме да завършим напълно Акропола, както и да издадем грандиозна научна книга за него. Това каза археологът проф. Николай Овчаров в интервю за  Агенция „Фокус“  във връзка с разкопките в Перперикон през 2019 г. „Имаме осигурено финансиране от държавния бюджет, както и през последните години. Перперикон се води приоритетен обект не само на това правителство, но и на предишните 8-9 правителства, така че той има самостоятелно финансиране чрез държавния бюджет - 250 хил. лв. са средствата“, обяви той. „Очакваме да завършим напълно Акропола. Ще завършим и грандиозната научна книга на огромен колектив за него. Вече от три години работим в южното подградие – от базиликата се движим към Акропола. И идеята е да бъдат свързани Акрополът с южното подградие и голямата базилика“, заяви проф. Николай Овчаров. Той посочи, че веднага след първата копка за новия посетителски център в Перперикон, който ще бъде създаден тази година, екипът е започнал да изготвя и следващ проект. „Става дума за ОП „Регионално развитие”- програма, към която много хора се стремят, защото там грантовете са много големи – до 10 млн. лв., което е една сериозна сума. И ако всичко е наред и успеем да направим, както трябва проекта, по тази програма ще направим възстановка на голямата 40-метрова базилика, която излезе преди три години в южния квартал на Перперикон. Ще завършим консервацията и реставрацията на всички останали сгради в Акропола, които до този момент не са направени“, обяви Овчаров. „Ако спечелим проекта, ще можем да имаме един напълно завършен археологически обект от гледна точка на културно-историческия туризъм“, каза още археологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.02.07", "title": "Проф. Николай Овчаров, археолог: В работата по Перперикон през 2019 г. очакваме да завършим напълно Акропола и да издадем грандиозна научна книга за него"}
{"url": "http://www.focus-news.net/news/2019/02/07/2620675/tsentralnata-izbiratelna-komisiya-obyavyava-den-na-otvorenite-vrati-po-sluchay-svetovniya-den-na-izborite.html", "text": "Централната избирателна комисия обявява ден на отворените врати по случай Световния ден на изборите. ЦИК кани всички граждани, които желаят, да присъстват на редовното заседание на Комисията от 10.30 часа в зала 42 на етаж мецанин в сградата на Народното събрание на пл. „Княз Александър I“ № 1, вход от страната на бул. „Дондуков“. Това съобщиха от пресцентъра на  ЦИК . \r\nРешението за отбелязване на Световен ден на изборите всеки първи четвъртък от месец февруари е взето през 2005 г. на международна конференция на Асоциацията на избирателните комисии от Централна и Източна Европа (АСЕЕЕО), проведена в Унгария. На 7 февруари 2019 г. за 14-та поредна година честваме Световния ден на изборите (Global Elections day). \r\nЦентралната избирателна комисия на Република България поздравява своите международни партньори – органите за управление на избори от целия свят, международните организации, които имат отношение към организацията и произвеждането и/или наблюдението на избори, както и гражданите и пожелава на всички мир и просперитет. \r\nЦентралната избирателна комисия използва случая още веднъж да изкаже благодарност към всички участници в изборния процес в страната за усилията им при организацията и произвеждането на законосъобразни избори и зачитане на правата и свободите на гражданите.", "date": "2019.02.07", "title": "Централната избирателна комисия обявява ден на отворените врати по случай Световния ден на изборите"}
{"url": "http://www.focus-news.net/news/2019/02/07/2620705/pregled-na-osnovnite-temi-v-dobrudzhanskiya-pechat.html", "text": "„Каварна завъртя имена в кандидат-кметска интрига“, съобщава на първа страница вестник  „Добруджанска трибуна“ . Поне пет имена за кандидати за кмет на морския град вече се коментират в общественото пространство. Към момента действащият кмет Нина Ставрева се посочва като кандидат, издигнат от инициативен комитет. Според запознати имената на ГЕРБ са Мая Чалъкова и Йордан Стоянов. „Земеделският министър посети Добрич, институциите не знаят“, съобщава изданието. Румен Порожанов е бил в региона вчера. Визитата е била тайна, тъй като ведомствата в района не са известени. Не са били известени дори областният управител и структурите на земеделското министерство. При краткия си престой Порожанов е посетил дестилерия за етерични масла. Там са инвестирани 12 млн. лв. от американска фирма. В рубриката „Новини“ – „Книга със спомени за Левски на родственик и съратник на Апостола представиха в Добрич“. Посещението е било по покана на фондация „Малки ангели“. Стефан Караиванов е правнук на Васил Караиванов, който е първи братовчед на Левски. Неговият баща Генчо Караиванов е брат на майката на Апостола Гина Кунчева. Очаква се в дните около 19 февруари да излезе адаптирано за малки читатели издание на книгата. \r\n „Битката за земята на Добруджа продължава“, съобщава на първа страница другият регионален вестник  „Нова добруджанска трибуна“ . Спешно се търсят 6000 лв. за хонорар на вещи лица по делото, заведено от „Русгеоком“ по казуса с добива на шистов газ в община Генерал Тошево. Вестникът припомня, че миналата година добруджанци излязоха на протест срещу намерението в региона да се добива шистов газ. Бяха организирани митинги, шествия, дебати, протести. Добруджанци се страхуват земята им да не бъде отровена и надупчена. Гражданите са страхуват заради последствията не само за община Генерал Тошево, област Добрич, но и за цяла Североизточна България. „И Безводица пропищя от безводие“, съобщава всекидневникът. От 3 месеца селото има проблеми с водоподаването. През миналата седмица населеното място е нямало вода 6 поредни дни, въпреки уверенията на ведомства, че в края на януари проблемът ще бъде решен. Общинският младежки център в Добрич представя първа изложба на млад художник, съобщава изданието. Автор на рисунките е 16-годишната Неда Колева. Рисува от 3-годишна. Възпитаник е на Школата по изобразително изкуство към Младежкия център.", "date": "2019.02.07", "title": "Преглед на основните теми в добруджанския печат"}
{"url": "http://www.focus-news.net/news/2019/02/07/2620706/veliko-tarnovo-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в област Велико Търново, на места пътищата са заснежени, заледени и обработени, предаде репортер на  Радио „Фокус“ – Велико Търново . Екипи на ОПУ почистват основните пътища и извършват опесъчаване. Органите на реда призовават водачите да карат внимателно и със съобразена скорост. Няма нови въведени ограничения. Отворен за движение е Проходът на Републиката, но там все още важи предупреждението за опасност от падащи камъни.  \r\nДвижението във Велико Търново е изключително интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, съвпадаща с отсечка от път София – Варна. Колони от автомобили има в района на Кооперативния пазар, на светофара по бул. „България“ / при отбивката за стадион „Ивайло“/ и пред пощата. Интензивен е трафикът и покрай по-големите училища и детски градини, където движението се регулира от пътни полицай. Екипи на КАТ има и на входовете и изходите на Велико Търново, както и в по-натоварените участъци от първокласната и второкласна пътна мрежа. В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар. Условията за пътуване в останалата част от областта са нормални. Времето навсякъде е облачно, като валежите вече спряха. Настилките са мокри и хлъзгави \r\nЛуиза ТРАНЧЕВА", "date": "2019.02.07", "title": "Велико Търново: Мокри и хлъзгави са пътните настилки в областта"}
{"url": "http://www.focus-news.net/news/2019/02/07/2620698/inzh-doncho-atanasov-api-dori-i-da-imashe-deystvashta-inteligentna-transportna-sistema-na-am-struma-v-uchastaka-na-verizhnata-katastrofa-tya-nyamashe-kak-da-predvidi-maglata.html", "text": "Дори и да имаше действаща интелигентна транспортна система на АМ „Струма“ в участъка на верижната катастрофа, тя нямаше как да предвиди мъглата. Това каза инж. Дончо Атанасов – член на УС на Агенция „Пътна инфраструктура“, в интервю за предаването „Здравей, България“ по  Нова телевизия . \r\n„Изпълнението по договора на строителството на автомагистрала „Струма“ от Кресна до Сандански е наследен. Има два договора – един от Благоевград до Крупник и един от Кресна до Благоевград. В този участък не е предвидено изграждане на център за интелигентни транспортни системи. Идеята е била да се изгради контролен център в Благоевград и нашата цел ще е да го въведем в бърза експлоатация, за да могат да се използват интелигентни системи и в този участък“, заяви инж. Атанасов.  \r\nТой уточни, че при тежки аномалии, каквато е непрогледната мъгла, шофьорите трябва да разчитат преди всичко на своята преценка, а не на пътни знаци. „Що се отнася до верижната катастрофа на АМ „Струма“  - тогава видимостта е била не повече от 2-3 метра. Всеки шофьор знае, че магистралата не е най-безопасният път, защото скоростите са по-големи. И каквито и пътни знаци да има, при тази мъгла те са невидими. Не може да се видят никакви светлини при видимост от 2-3 м“, обясни инж. Атанасов. \r\n„Това, което правим и за АМ „Тракия“, е, че в момента продължава изграждането на такива системи по цялата магистрала. Трябва да надградим и системата от Благоевград към София. И амбициите ни са да въведем такива транспортни системи по всички автомагистрали до няколко години“, обясни той.  \r\nИнж. Атанасов уточни, че видимостта на тези интелигентни транспортни системи е ограничена. „И да имаше действаща система при катастрофата на АМ „Струма“, тя нямаше как да предвиди мъгла на разстояние 4 км, каквото е разстоянието между двете рамки. Напредналата техника показва видимостта в точката, където се намира рамката“, заяви той.  \r\nПо думите му 30% от бюджета на АПИ за поддържането на пътищата всяка година се изразходва за пътната безопасност, като само за миналата година за мантинели са дадени 25 млн. лв.", "date": "2019.02.07", "title": "Инж. Дончо Атанасов, АПИ: Дори и да имаше действаща интелигентна транспортна система на АМ „Струма“ в участъка на верижната катастрофа, тя нямаше как да предвиди мъглата"}
{"url": "http://www.focus-news.net/news/2019/02/07/2620707/burgas-do-50-metra-e-namalena-vidimostta-v-uchastatsi-na-primorski-prohod-poradi-magla.html", "text": "До 50 метра е намалена видимостта по някои участъци в Приморски проход поради мъгла. Това съобщиха за  Радио „Фокус“ – Бургас  от Областно пътно управление. Пътните настилки по АМ „Тракия“ в района на Бургас са мокри. Няма затворени пътни участъци или проходи на територията на областта. До 8 февруари движението в участъка Деветак – Ветрен от км 308+107 до км 359+475 трябва да се осъществява с повишено внимание поради частични ремонтни дейности на асфалтовата настилка. Движението в участъка се регулира с пътни знаци. \r\nБез затруднения се осъществява движението на моторни превозни средства в сутрешните часове по основните пътни артерии на областния център. Няма образувани колони от автомобили по входно-изходните участъци, както и възловите кръстовища в центъра на града. \r\nМария ПОПЧЕВА", "date": "2019.02.07", "title": "Бургас: До 50 метра е намалена видимостта в участъци на Приморски проход поради мъгла"}
{"url": "http://www.focus-news.net/news/2019/02/07/2620694/prof-nikolay-ovcharov-arheolog-prez-2019-g-na-perperikon-shte-bade-izgraden-posetitelski-tsentar-za-3-mln-lv.html", "text": "През 2019 г. на Перперикон ще бъде изграден посетителски център за 3 млн. лв. Това каза археологът проф. Николай Овчаров в интервю за  Агенция „Фокус“ . „Това е четвъртата европейска програма, която реализираме на Перперикон. Тя е между България и Гърция, казва се INTERREG и я развиваме заедно с гръцкия град Марония. Ние сме изпълнителите в програмата“, обясни той. „Досега в Перперикон са вложени десетки милиони лева и като археология, и като реставрация, и като консервация, и като изграждане на инфраструктура с европейски и с държавни пари. Но посетителският център е най-трудното нещо, което до този момент сме правили. Tова е много важно, защото няма световен обект като Перперикон, който да няма посетителски център“, заяви проф. Овчаров. „Обикалям много по света и съм ходил да гледам специално за тези неща – и на египетските пирамиди, и в Камбоджа, и в земите на инките в Централна Америка- това е нещо задължително. Защото в посетителския център човек получава пълната информация за всички услуги – от купуването на билети до купуването на сувенири. Но това е най-малкото, там се информираш за това какво ще видиш“, коментира проф. Овчаров. „Ще има и макет, който ще показва кой е Перперикон – както 3D система, така и класически макет. Ще има и кафе, в което хората ще могат да си починат. В подземния етаж за нас, археолозите, ще има лаборатории и конферентни зали, където ще могат да се провеждат конференции. Тоест, това ще бъде една полифункционална зала, която ще дава възможност за много неща“, изтъкна той и уточни, че всички посетители на Перперикон ще минават през центъра. Николай Овчаров припомни, че този проект е започнал още през 2004 г. „Първата копка дори беше направена през 2009 г. от тогавашния президент Георги Първанов, но поради причини от различно естество не можа да се осъществи проектът. Важното е, че днес вече имаме около 3 млн. лв. и всичко зависи вече от фирмата – изпълнител, която тържествено обеща, че ще спази сроковете. А те не са дълги – сега е първата копка, а в средата на декември всичко трябва да е приключило. Така че имаме една година за изпълнението на проекта и се надявам всичко да се случи в срок“, обясни археологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2019.02.07", "title": "Проф. Николай Овчаров, археолог: През 2019 г. на Перперикон ще бъде изграден посетителски център за 3 млн. лв."}
{"url": "http://www.focus-news.net/news/2019/02/07/2620708/gabrovo-slab-snyag-vali-v-rayona-na-prohoda-shipka-vidimostta-v-rayona-e-normalna.html", "text": "Слаб сняг вали в района на прохода Шипка, видимостта в района е нормална. Пътните настилки в района са мокри и обработени. Това съобщи за  Радио „Фокус“ – Велико Търново  дежурният в Областно пътно управление – Габрово. В останалата част от областта времето е облачно, но валежите спряха. Настилките са предимно мокри, по усойните и планински райони частично заледени, обработени и проходими при зимни условия. В прохода  остава в сила забраната за товарни автомобили над 12 тона. Пропаднал участък затруднява движението по пътя между Габрово и върха. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Нови въведени ограничения в няма. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.02.07", "title": "Габрово: Слаб сняг вали в района на прохода Шипка, видимостта в района е нормална"}
{"url": "http://www.focus-news.net/news/2019/02/07/2620703/vitsepremierat-krasimir-karakachanov-ne-mozhe-v-21-vek-v-pravova-strana-kato-balgariya-da-sashtestvuvat-dve-darzhavi.html", "text": "Не може в 21 век, в правова страна като България, да съществуват две държави. Това каза за сутрешния блок „Добро утро България“ на Радио „Фокус“ вицепремиерът и министърът на отбраната Красимир Каракачанов по повод изготвената от него Концепция за решаване на проблема с несоциализираните цигански групи. Едната държава е тази за хората, които са принудени да спазват законите, да си плащат данъците, да учат, да си търсят работа, а другата част е България на онези несоциолизирани части от циганското население, които смятат, че имат само права, а нямат никакви задължения, коментира Каракачанов. Той добави, че въвеждането на общ таван на социалните помощи е една от приоритетните точки, защото е недопустимо да се вземат помощи за трайно безработен, за детски надбавки и средства по ТЕЛК-ове. Ще бъде въведено и задължително образование за циганите, уточни вицепремиерът. „Гетата са един развъдник на неграмотност, престъпност, проституция, наркотици, ниска култура и ниски хигиенни условия. Гетата трябва да бъдат премахнати и там, където общините предоставят на представителите на циганската общност земи, за да могат те да си построят жилища, това строителство да става с тяхно участие, тоест с участието на самите бъдещи собственици, а не да получават нещо наготово, което след това ще разрушават. Също така задължително изграждане на трудови навици, изграждане на центрове, в които тези хора, които са пропуснали да ходят на училище и не са придобили никакви професионални и трудови навици, да могат по тези програми по социализиране, по които се отделят огромни пари, да отидат там и да се научат на някаква професия, за да работят“, поясни вицепремиерът Красимир Каракачанов. Той каза още, че по отношение на високата раждаемост ще се въведат стимули за грамотната раждаемост, за да може да се ограничи маргиналната Той уточни обаче, че създаденият документ е само концепция и след две седмици, времето в което хората ще имат възможност се запознаят с нея, ако има допълнителни идеи, министър Каракачанов увери, че те ще бъдат удовлетворени. След това документът ще бъде внесен в Министерски съвет, уточни вицепремиерът. \r\nЙоланда ПЕЛОВА", "date": "2019.02.07", "title": "Вицепремиерът Красимир Каракачанов: Не може в 21 век, в правова страна като България, да съществуват две държави"}
{"url": "http://www.focus-news.net/news/2019/02/07/2620711/varna-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки във Варна, предаде репортер на  Радио „Фокус“ – Варна . Видимостта в областта е добра.  \r\nОт Областното пътно управление съобщават, че вчера около 19.20 часа на пътя Варна – Добрич малко преди отбивката за „Аксаковска панорама“ е възникнало пътнотранспортно произшествие. Според първоначалната информация са се сблъскали бетоновоз и лек автомобил „Ауди“. При инцидента има загинал, а двама души са отведени в болнично заведение. До около полунощ преминаването на автомобили бе преустановено за посока Варна през село Кичево, а движението в посока Добрич – през Игнатиево. В момента движението се осъществява нормално.  \r\nПреминаването по двете автомагистрали на територията на областта – „Хемус“ и „Черно море“, се осъществява без въведени ограничения. По републиканската пътна мрежа движението в участъка Кранево – Варна при км 83 е ограничено за моторни превозни средства над 10 тона. Водачите да се движат с повишено внимание поради опасност от свлачище. Осигуреният обходен маршрут е през Кичево и Оброчище. Преминаването по автомагистрала „Черно море“ до км 8 се осъществява в едното платно. Движението на автомобили се извършва двупосочно в платното в посока Бургас поради ремонтни дейности. \r\nБояна АТАНАСОВА", "date": "2019.02.07", "title": "Варна: Сухи и проходими са пътните настилки в областта"}
{"url": "http://www.focus-news.net/news/2019/02/07/2620712/stara-zagora-chastichno-zaledeni-i-obraboteni-uchastatsi-ima-v-rayona-na-gradovete-shipka-maglizh-gurkovo-i-pavel-banya.html", "text": "Слаб сняг превалява в проходите Шипка и Републиката, времето е облачно с добра видимост, каза за  Радио „Фокус”  дежурният в Областно пътно управление - Стара Загора. На прохода Шипка е в сила целогодишна забрана за движение на автомобили с маса над 10 тона. Мокри са пътните настилки на автомагистралите „Тракия” и „Марица”. Временно е наложено ограничение на скоростта до 90 километра в час по автомагистрала „Тракия” в участъка Чирпан – Стара Загора, поради неравности на пътната настилка. \r\nЧастично заледени и обработени участъци има в района на градовете Шипка, Мъглиж, Гурково и Павел баня.  \r\nПоради ремонтни дейности в участъка Стара Загора – Ягода до 8 февруари движението се осъществява в едната лента. \r\nСлавяна ГАЙДАРОВА", "date": "2019.02.07", "title": "Стара Загора: Частично заледени и обработени участъци има в района на градовете Шипка, Мъглиж, Гурково и Павел баня"}
{"url": "http://www.focus-news.net/news/2019/02/07/2620709/al-jazeera-balkans-i-cherna-gora-podkrepi-huan-guaydo.html", "text": "Официалната Черна гора подкрепя позицията на европейските партньори относно необходимостта от провеждане на свободни и демократични избори във Венецуела, предава балканската редакция на телевизия  Al Jazeera , като се позовава на съобщение от Министерството на външните работи в Подгорица. \r\nДесет европейски държави признаха лидера на опозицията Хуан Гуадал за временен президент на Венецуела и го призоваха да призове за нови избори за държавен глава.  \r\nЧерногорското външно министерство съобщи, че Подгорица подкрепя позицията на ЕС и осъжда задълбочаването на кризата във Венецуела, довело до масови нарушения на правата на човека и до насилие. \r\n„Ние подкрепяме съвместното изявление на нашите европейски партньори, в което се предоставя подкрепа на Гуайдо и в съответствие с Конституцията, в качеството си на временен президент, той ще гарантира провеждането на свободни, демократични и легитимни президентски избори\", се казва в изявлението на външнополитическото ведомство в Подгорица. \r\nПодчертава се още, че Черна гора подкрепя всички усилия на международната общност, насочени към осигуряване на необходимата хуманитарна помощ и мирно разрешаване на кризата във Венецуела. Тереза Герова", "date": "2019.02.07", "title": "Al Jazeera (Balkans): И Черна гора подкрепи Хуан Гуайдо"}
{"url": "http://www.focus-news.net/news/2019/02/07/2620714/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, но без валежи. Пътните настилки са мокри, на места заледени, но обработени. Няма ограничения по проходите в област Смолян, с изключение на прохода Пампорово, където целогодишно и забранено движението на автомобили над 3.5 тона. Остава затворен и пътят от Лъки към Рожен, както и направлението Момчиловци – Момина вода. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През нощта не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.07", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2019/02/07/2620713/pazardzhik-okrazhniyat-sad-shte-gleda-deloto-sreshtu-mazh-obvinen-za-opit-za-ubiystvo-v-selo-glavinitsa.html", "text": "Окръжният съд ще гледа дело за опит за убийство, съобщиха от пресцентъра на  Съда . Делото е образувано по внесен от Окръжната прокуратура обвинителен акт срещу мъж. Подсъдимият е обвинен за това, че на 30 юни 2017 г. в кафе-аперитив в село Главиница е направил опит да убие друг мъж, като го е ударил с твърд предмет по главата. Пострадалият се е намирал в безпомощно състояние, тъй като вследствие употребен алкохол е спял на масата. Началото на съдебното заседание е в 09.30 часа, съдия-докладчик е Ивета Парпулова.", "date": "2019.02.07", "title": "Пазарджик: Окръжният съд ще гледа делото срещу мъж, обвинен за опит за убийство в село Главиница"}
{"url": "http://www.focus-news.net/news/2019/02/07/2620716/blagoevgrad-obshtina-petrich-organizira-konkurs-za-proizvoditeli-na-domashno-cherveno-vino.html", "text": "Община Петрич организира конкурс за производители на домашно червено вино. Това съобщиха от пресцентъра на  Общината . Традиционният конкурс ще се проведе на 14 февруари 2019 г. в местност Хановете край село Ръждак. Участие в конкурса могат да вземат производители на домашно червено вино, което да бъде от последната реколта грозде. Виното, което се представя, може да бъде направено от един сорт или букет от сортове грозде. Пробата от него се предава при записване за участие в конкурса в стъклена бутилка, която осигурява Община Петрич. Записването за участие е до 13 февруари 2019 г. на адрес: Община Петрич, ул. ”Цар Борис ІІІ“ 24, отдел “Образование и култура“, ст. 310, тел. 69 132.  \r\nОценяването ще се извърши по метода „сляпа дегустация“ на 14. февруари от специалисти, определени от Община Петрич. Предметни награди и грамоти ще получат класираните на първите места винопроизводители. Ще бъде избран и „Цар на виното“.", "date": "2019.02.07", "title": "Благоевград: Община Петрич организира конкурс за производители на домашно червено вино"}
{"url": "http://www.focus-news.net/news/2019/02/07/2620715/plovdiv-patnite-nastilki-na-teritoriyata-na-oblastta-sa-mokri-i-hlazgavi-povishena-e-opasnostta-ot-padashti-kamani-v-planinskite-rayoni.html", "text": "Пътните настилки на територията на Пловдивска област са мокри и хлъзгави. Това съобщиха за  Радио „Фокус“ – Пловдив  от Областното пътно управление. Водачите трябва да шофират с повишено внимание, съобразена скорост, както и да не предприемат рискови изпреварвания. Към този час трафикът на територията на областта е интензивен. Най-засилено автомобилно движение се отчита по пътищата Пловдив-Пазарджик, Пловдив-Асеновград и Пловдив-Карлово, също по пловдивския участък на АМ „Тракия“. Проходът Троян-Кърнаре остава затворен за движение на всички моторни превозни средства. До края на годината ще бъде забранено преминаването на тежкотоварни моторни превозни средства над 12 тона по пътя Поповица-Болярци. Обходният маршрут за водачите е Поповица-Садово-Кочево-Болярци. Забранено все още е и движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Целогодишна е забраната за движение на моторни превозни средства по пътя Белица-Загражден-Давидково, в участъка от км 13 до км 18. Водачите трябва да бъдат особено бдителни по направленията Бачково-Нареченски бани, Кричим-Стамболийски и Юговско ханче-Югово-Лъки-Здравец, тъй като там има повишена опасност от свличане на земна и скална маса, предупреждават от Областното пътно управление. \r\nТрафикът на територията на град Пловдив също е интензивен към този час. По-засилено автомобилно движение се отчита по булевардите „Цар Борис III Обединител“, „Христо Ботев“, „Руски“, „Васил Априлов“, „Източен“, „Шести септември“ и „Пещерско шосе“, както и по входно-изходните артерии. Пътните настилки на територията на града са предимно мокри, но нормално проходими. \r\nТони МИХАЙЛОВ", "date": "2019.02.07", "title": "Пловдив: Пътните настилки на територията на областта са мокри и хлъзгави, повишена е опасността от падащи камъни в планинските райони"}
{"url": "http://www.focus-news.net/news/2019/02/07/2620704/faz-tereza-mey-tarsi-razreshenie-na-spora-za-brekzit-s-poseshtenie-v-bryuksel.html", "text": "Министър-председателят на Обединеното кралство Тереза Мей ще търси разрешение на спора за Брекзит с посещение в Брюксел, припомня германският национален ежедневник  Die Frankfurter Allgemeine Zeitung. \r\nИнформацията бе обявена по-рано тази седмица от говорител на Европейската комисия. Предвижда се дискусия с председателя на ЕК Жан-Клод Юнкер. Мей обяви, че ще се стреми към промяна на споразумението за излизането на Великобритания от структурите на Общността. Особено спорен в Лондон е въпросът за откритата граница между Ирландия и Северна Ирландия. По план Великобритания трябваше да напусне ЕС на 29 март. Тереза Герова", "date": "2019.02.07", "title": "FAZ: Тереза Мей търси разрешение на спора за Брекзит с посещение в Брюксел"}
{"url": "http://www.focus-news.net/news/2019/02/07/2620710/magdalena-miltenova-bssit-okolo-128-mezhdugradski-avtobusni-linii-v-stranata-v-momenta-ne-funktsionirat-i-horata-nyamat-dostap-do-gradovete.html", "text": "Около 128 междуградски автобусни линии в страната в момента не функционират и хората нямат достъп до градовете. Това каза председателят на Браншовия съюз за стопанска инициатива в транспорта (БССИТ) Магдалена Милтенова в интервю за предаването „Тази сутрин“ по  бТВ  във връзка с проблемите на междуградския транспорт. \r\n„Проблемът е в цялата страна. Ние алармираме за него от доста време насам и неслучайно обявихме протестни действия за 18 февруари с надеждата да бъдем чути от държавата и управляващите. Защото проблемът не е само на превозвачите, а на гражданите, които остават без транспорт“, заяви Милтенова. \r\nТя посочи, че протестните действия ще бъдат под формата на преустановяване на превозите. „Ние не смятаме, че протестът е форма на диалог и сме го заявили много ясно и в позицията си до премиера Бойко Борисов. Линиите спират, защото нерегламентираният превоз е в огромни размери. Линиите спират, защото имаме сериозен проблем с възлагането на превозите с общините. Линиите спират, защото нямаме достатъчно финансиране от страна на държавата. Това са нещата, които сме поставили като акцент за предстоящия протест. Но нашата надежда е, че няма да се стигне до него“, обясни Милтенова. \r\nПо думите ѝ в момента държавата покрива 50% от загубите на превозвачите. „Защото бюджетът на може да си позволи повече. Но всъщност загубите, които ние търпим, са вследствие на нерегламентирания превоз. Фактът, че до настоящия момент нещата не се случват по правилния начин, означава, че ние очакваме адекватна реакция от страна на държавата“, заяви тя. \r\nМилтенова посочи, че около 128 са населените места в страната, които нямат транспорт до големия център. „Предполагаме, че това са около 128 линии, които в момента не функционират и хората нямат достъп до градовете. Но ние не сме тръгнали на война с правителството. Но, за съжаление, когато нещата не се случат дори и ние да алармираме, тогава нямаме друга алтернатива освен протест“, каза още тя и уточни, че за този проблем се алармира отдавна. „В Северозападна България 48 са населените места, в които няма никакъв транспорт. В тях живеят около 8 500 души. Още 48 населени места в същия регион имат транспорт по-малко от два пъти седмично, което е много сериозен проблем. Нашата дейност е дейност за оцеляване. Нашата дейност е социална дейност и тук дори не говорим за печалба“, заяви Милтенова.", "date": "2019.02.07", "title": "Магдалена Милтенова, БССИТ: Около 128 междуградски автобусни линии в страната в момента не функционират и хората нямат достъп до градовете"}
{"url": "http://www.focus-news.net/news/2019/02/07/2620718/vitsepremierat-krasimir-karakachanov-ako-makedoniya-iska-da-bade-palnopraven-chlen-na-nato-i-es-bi-sledvalo-da-se-saobrazyava-s-angazhimentite-koito-e-poela-i-kam-balgariya-i-kam-gartsiya.html", "text": "Ако Македония иска да бъде пълноправен член на НАТО и ЕС би следвало да се съобразява с ангажиментите, които е поела и към България, и към Гърция. Това каза за сутрешния блок „Добро утро България“ на Радио „Фокус“ вицепремиерът и министърът на отбраната Красимир Каракачанов. Той добави, че Договорът за добросъседство със страната ни и съответно този с Гърция включват отказ от териториални претенции и отказ от фалшифициране на българската история. Каракачанов добави, че тогава, когато в учебниците по история види истинската история на Македония, а не фалшификатите, с които се промиват мозъците на сънародниците ни вече 70 години, ще бъде убеден, че нещата се развиват в правилната посока. „Македония в конкретния случай са се засилили към НАТО, защото и те наивно смятат, както много български политици преди 20 години, че като влезеш в НАТО едва ли не автоматично ще ти се решат всички проблеми. Влизането в НАТО е една възможност да ти се решат проблемите, но те без твое участие и желание няма как да ти ги решат – нито Брюксел, нито генералният секретар на НАТО, нито която и да е друга страна-членка, включително и България“, поясни вицепремиерът Красимир Каракачанов. Той каза още, че ако България и Гърция не са уверени в това, което са поели като ангажимент в Скопие, членството на Македония в НАТО и ЕС трудно ще се случи. \r\nЙоланда ПЕЛОВА", "date": "2019.02.07", "title": "Вицепремиерът Красимир Каракачанов: Ако Македония иска да бъде пълноправен член на НАТО и ЕС би следвало да се съобразява с ангажиментите, които е поела и към България, и към Гърция"}
{"url": "http://www.focus-news.net/news/2019/02/07/2620696/prishtina-insight-kosovoes-zapazva-malchanie-za-ideyata-kosovo-da-bade-razdeleno.html", "text": "ЕС дава възможност всички спорни теми да се обсъждат между Белград и Прищина и не заема позиция по въпроса за промени на границата, пише на електронната си страница англоезичното списание  Prishtina Insight .   \r\nВ отговор на BIRN (Балканска мрежа за разследваща журналистика), говорителката на ЕС по въпросите на международните работи и политиката за сигурност Мая Косиянчич запази мълчание за позицията на Евросъюза по въпроса за териториалното разделение на Косово и за това дали той изключва тази опция от диалога между Белград и Прищина, който се провежда под егидата на Брюксел. Тази идея се роди през август 2018 на форум в Австрия и се обсъжда активно в последните няколко месеца.  \r\nИ все пак в отговора си Косиянчич не изключи вероятността спорните теми за мина „Трепча“ в северно Косово да се сложат на масата за преговори. Според нея „Дневният ред на Диалога е предложен от Белград и Прищина, ние не обсъждаме темите, които те искат да се включат в него.”  Ивелина Ватова", "date": "2019.02.07", "title": "Prishtina Insight (Косово):ЕС запазва мълчание за идеята Косово да бъде разделено"}
{"url": "http://www.focus-news.net/news/2019/02/07/2620719/ralitsa-kukuva-baseynova-direktsiya-zapadnobelomorski-rayon-hidrologichnata-obstanovkata-u-nas-e-normalna-za-sezona-ne-se-nablyudavat-pokachvaniya-na-nivata-na-rekite.html", "text": "Хидрологичната обстановката у нас е нормална за сезона, не се наблюдават покачвания на нивата на реките. Това каза за сутрешния блок „Добро утро България“ на Радио „Фокус“ Ралица Кукува, директор на Дирекция „Контрол” към Басейнова дирекция „Западнобеломорски район“. През последното денонощие нивата на реките са се понижили, като реките са в състояние на високи води с тенденция към покачване в долните течения. „Следствие на снеготопене и валежи се очаква повишаване на речните нива, но те нямат да бъдат значителни. На този етап няма данни за възникване на критични ситуации, които са свързани с негативното въздействие на водите и следва да отчетем, че комплексните и значими язовири разполагат със свободен обем за поемане и преминаване на високи води“, уточни Ралица Кукува.Тя каза още, че Дирекция „Контрол” към Басейнова дирекция „Западнобеломорски район“ извършва непрекъснати проверки на реките и до момента няма участъци, които биха създали предпоставка за наводнение. \r\nЙоланда ПЕЛОВА", "date": "2019.02.07", "title": "Ралица Кукува, Басейнова дирекция „Западнобеломорски район“: Хидрологичната обстановката у нас е нормална за сезона, не се наблюдават покачвания на нивата на реките"}
{"url": "http://www.focus-news.net/news/2019/02/07/2620717/kathimerini-sled-istoricheskoto-poseshtenie-na-aleksis-tsipras-predstoi-sreshta-mezhdu-ministrite-na-otbranata-na-gartsiya-i-turtsiya.html", "text": "След посещението на гръцкия министър-председател Алексис Ципрас в Турция, контактите между Атина и Анкара ще продължат следващата седмица в контекста на среща на върха на министрите на отбраната на двете страни. Евангелос Апостолакис и турският му колега Хулуси Акар ще обсъждат мерки за изграждане на доверие, съобщава електронното издание на водещия атински ежедневник  Kathimerini . \r\nВ същото време външните министерства на двете страни ще изготвят процедури, които ще доведат до предварителни преговори по кипърския мирен процес и системата за гаранции за острова.  \r\nЦипрас завърши двудневното си посещение в Турция в сряда със „силно символична\" обиколка на богословското училище на един от Принцовите острови, затворено от турските власти през 1971 г. \r\nПридружен от Вселенския патриарх Вартоломей, Ципрас стана първият гръцки премиер, посещавал семинарията за почти девет десетилетия. Ципрас и Вартоломей изразиха надежда, че тя ще бъде отворена отново.  \r\nВъв вторник Ердоган свързва възобновяването на училището с правото на мюсюлманското малцинство в Тракия, Североизточна Гърция, да назначи свои мюфтии.  \r\nВ отговор Ципрас заяви, че решението за възобновяване на семинарията „ще бъде доказателство за приятелство, взаимно разбирателство и братство“, като добави, че защитата на правата на религиозните малцинства е очевидно задължение, „а не въпрос за преговори“.Религиозната вяра „трябва да събира хората, а не да ги разделя\", допълни гръцкият премиер. \r\nВ миналото Европейският съюз е отправял призиви към Турция да открие историческата семинария, заявявайки, че нейното затваряне подкопава свободата на религията. \r\nБлокът също така обвърза въпроса с амбициите на Анкара за членство. Натиск има и от страна на САЩ. В реч пред турския парламент през 2009 г. тогавашният американският президент Барак Обама призова Анкара да отвори отново семинарията като средство за насърчаване на свободата на религията и изразяването. \r\nПо-рано през деня Ципрас посети Света София, изградена през VI век от византийския император Юстиниан. Ципрас описа училището и Света София като „паметници на елинизма\". Тереза Герова", "date": "2019.02.07", "title": "Kathimerini: След историческото посещение на Алексис Ципрас – предстои среща между министрите на отбраната на Гърция и Турция"}
{"url": "http://www.focus-news.net/news/2019/02/07/2620720/pregled-na-osnovnite-temi-v-burgaskiya-pechat.html", "text": "„Спипаха професионални крадци, задигнали над 300 бона пари и злато“ е водещото заглавие в днешния брой на бургаския ежедневник  „Черноморски фар“ . На извършителите са повдигнати обвинения за извършване на кражби в големи размери в условията на продължително престъпление. Става въпрос за удари срещу четири търговски обекта – в Бургас и Айтос. Статията пояснява, че оттам са откраднати пари, цигари, алкохол и златни накити, като последните са рекордният удар – 6 кг злато на стойност 294 хиляди лева. „Бургас почете освободителите си“ е друго заглавие от първа страница в днешния брой. Празничната програма започна на площад „Атанас Сиреков“ с тържествено издигане на знамената на България, Община Бургас и Европейския съюз. Бе отслужен и молебен за благоденствие. След това бяха поднесени венци и цветя пред паметника на руския лазарет. Във вестника пише още, че въпреки лошото време, на честванията присъстваха много жители на Бургас, както и граждани на Русия. „Тема на деня“ в днешния брой е „Бургаската библиотека купи от Турция машина за чистене на книги“. Бургаската Регионална библиотека „Пейо Яворов“ е единствената в страната, която притежава иновативна машина за почистване на книги. Статията пояснява, че процедурата продължава само 8 секунди, а почистването става посредством филтър и ултравиолетови лампи. Друго заглавие от страниците на ежедневника е „Реши се проблемът с транспорта до Малко Търново“. Миналата седмица „Черноморски фар“ е алармирал за проблема на общините, които са застрашени да бъдат откъснати заради липса на транспорт. Премиерът Бойко Борисов лично се намесил, за да реши проблема с транспорта до града и селата му. Кметът Илиян Янчев е изразил задоволството си, че най-накрая има решение с наболелия за общината проблем. Според кмета Янчев премиерът и министърът на финансите са взели решение да бъдат осигурени необходимите средства, за да бъде запазено транспортното обслужване такова, каквото е било до този момент. Кметът изразява благодарността си и към медиите, дали гласност на проблема. „Пенсионер е събрал най-много разделно отпадъци в Бургас“ и „Слаби земетресения по морето отчетоха сеизмолозите“ са други статии от днешния брой на вестника.", "date": "2019.02.07", "title": "Преглед на основните теми в бургаския печат"}
{"url": "http://www.focus-news.net/news/2019/02/07/2620690/otmenya-se-gripnata-epidemiya-i-na-teritoriyata-na-oblast-blagoevgrad.html", "text": "От днес в област Благоевград се отменят грипната епидемия и противоепидемичните мерки. Това съобщиха от пресцентъра на Министерството на здравеопазването. В сряда грипната епидемия беше отменена в областите Габрово и Разград, а ден по-рано в 11 области на страната - София-град, Кюстендил, Шумен, Видин, Враца, Плевен, Добрич, Сливен, Варна, Велико Търново и Смолян, с изключение на община Мадан, където за лечебните и детски заведения остават в сила въведените противоепидемични мерки. \r\nЕдинствено РЗИ-Монтана удължи срока на епидемията до 8 февруари 2019 г. заради продължаващото покачване на броя на случаите на заболявания от грип и ОРЗ. Учебните занятия там се преустановяват за периода до 8 февруари 2019 г. включително.", "date": "2019.02.07", "title": "Отменя се грипната епидемия и на територията на област Благоевград"}
{"url": "http://www.focus-news.net/news/2019/02/07/2620721/blagoevgrad-v-grada-shte-se-provede-zaklyuchitelna-preskonferentsiya-i-otkrivane-na-obekt-po-proekta-za-energiyna-efektivnost-v-obshtinski-administrativni-sgradi.html", "text": "В града ще се проведе заключителна пресконференция и откриване на обект по проекта за енергийна ефективност в общински административни сгради. Това съобщи  екипът, работещ по проекта . Проектът е „Въвеждане на мерки за енергийна ефективност в общински административни сгради”, административен договор № BG16RFOP001-1.008-0006-C01, по Процедура за директно предоставяне на безвъзмездна финансова помощ BG16RFOP001-1.008 „Изпълнение на интегрирани планове за градско възстановяване и развитие 2014-2020”, Инвестиционен приоритет „Енергийна ефективност в административни и жилищни сгради”, Приоритетна ос 1 „Устойчиво и интегрирано градско развитие“ по Оперативна програма „Региони в растеж“ 2014-2020 г.”. Заключителната пресконференция ще се състои от 11.00 часа в зала №5 в сградата на Община Благоевград. На пресконференцията бъдат представени изпълнените дейности и постигнатите резултати по проекта. От 11.30 часа ще се проведе официалната церемония за откриване на обекта на площадното пространство пред сградата на Община Благоевград.", "date": "2019.02.07", "title": "Благоевград: В града ще се проведе заключителна пресконференция и откриване на обект по проекта за енергийна ефективност в общински административни сгради"}
{"url": "http://www.focus-news.net/news/2019/02/07/2620722/gd-granichna-politsiya-bez-problemi-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.02.07", "title": "ГД „Гранична полиция“: Без проблеми се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/07/2620724/plovdiv-v-prirodonauchniya-muzey-v-grada-shte-bade-predstavena-kniga-posvetena-na-90-godishniya-yubiley-na-organiziraniya-alpinizam-v-balgariya.html", "text": "В Природонаучния музей в Пловдив ще бъде представена книга, посветена на 90-годишния юбилей на организирания алпинизъм в България, който се навършва на 19 ноември тази година, както и в памет на Боян Петров, направил най-много от българските алпинисти в битката за 14-те надоблачни гиганта, но останал вечен пленник на най-ниския от 14-те осемхилядника – вр. Шиша Пангма 8027 м. Това съобщиха за  Радио „Фокус“ – Пловдив  от музея. Книгата „България на крачка от Хималайската корона“ на българския алпинист и изследовател доц. з.м.с. Сандю Бешев ще бъде представена пред публика в Планетариума днес, когато е рождения ден на Боян Петров, от 18.00 часа. На 9 февруари книгата ще бъде представена и в град Перущица, където е коренът на Боян по майчина линия. \r\nТони МИХАЙЛОВ", "date": "2019.02.07", "title": "Пловдив: В Природонаучния музей в града ще бъде представена книга, посветена на 90-годишния юбилей на организирания алпинизъм в България"}
{"url": "http://www.focus-news.net/news/2019/02/07/2620725/pregled-na-osnovnite-temi-vav-velikotarnovskiya-pechat.html", "text": "„Висока оценка за В. Търново дадоха представители на Световната банка“ е заглавие на първа страница на областния всекидневник  „Янтра ДНЕС” . Велико Търново е един от бързо развиващите се градове в България, който успешно привлича чуждестранни инвестиции и продължава да се разраства. Това обяви представители на Световната банка, които посетиха старата столица. „70 000 лева за инвитро подкрепа осигурява Търновска община“, пише още вестникът. За поредна година Община Велико Търново отпуска 79 999 лева по програмата за асистирана репродукция. Средствата във фонд „Инвитро“ са заложени в бюджет 2019 г. , а към сумата влизат и преходните остатъци от предишните две години. „Обвиниха двама мъже за побоя в Крушето“  е новина от криминалната хроника. На страница 4-та има материал за кампанията за събиране на местни данъци и такси във Велико Търново. Страница 5-та е посветена на учителите в Шотландия и образователната система в страната. „ЦСКА обяви официално контролата с „Етър“ е новина от спортните страници.  \r\n„Виртуозен концерт даде началото на честванията за 140-годишнината от Учредителното събрание и приемането на Търновската конституция“ е заглавие от другия областен ежедневник  „Борба“ . С виртуозен концерт на Софийската филхармония в зала „България“ в София започнаха честванията, посветени на 140-ата годишнина от Учредителното събрание и приемането на Търновската конституция. Музикалното събитие вечерта във вторник бе открито от председателя на 44-тото Народно събрание Цвета Караянчева. „Фабрицио Дзарконе, представител на Световната банка: Велико Търново е град магнит за инвестиции и хора“ е друга новина от първа страница. Делегация от Световната банка начело с постоянния ѝ представител за България Фабрицио Дзарконе посети Велико Търново, след като анализ и доклади на дипломатически мисии са представили града като един от най-добре развиващите се в страната ни. „6-етажен бизнес център, най-големият в региона мебелен магазин и три комплекса и пазар правят във В. Търново“, пише още „Борба“. „Пиян англичанин с 2.28 промила зад волана скочи на полицаи“ е новина от криминалната хроника. В областния ежедневник ще намерите и материал за „наша дизайнерка и дърводелец от Англия, която 10 години доказват, че когато искаш, успяваш“.", "date": "2019.02.07", "title": "Преглед на основните теми във великотърновския печат"}
{"url": "http://www.focus-news.net/news/2019/02/07/2620726/umbal-plovdiv-narastvat-uvrezhdaniyata-na-babrechnata-funktsiya-zaradi-proizvolen-priem-na-medikamenti.html", "text": "Произволното и неконтролируемо приемане на различни медикаменти с нефротоксичен ефект повиши броя на болните с нарушена бъбречна функция. Това съобщиха от  УМБАЛ „Св. Георги“ - Пловдив . Вече много често пациенти търсят помощ в отделението по нефрология към УМБАЛ - Пловдив заради бъбречно увреждане след продължителен прием на медикаменти от групата на нестероидните противовъзпалителни средства, антибиотици, хормоноактивни препарати, диуретици, невролептици и др. \r\nНестероидните противовъзпалителни средства са едни от най-употребяваните препарати в световен мащаб. Голяма част от тях са без лекарско предписание, което е причина и за злоупотребата. Те са лекарствени средства с периферен аналгетичен (обезболяващ), антипиретичен (понижават температурата), и противовъзпалителен ефект. Най-популярните нестероидни противовъзпалителни средства (НСПВС) са аспирин, ибупрофен, напроксен, нурофен, които са лекарствени форми без рецепта. Когато се приемат продължително, без системен контрол от специалист, те водят до изменения в бъбреците, свързани със засягане на тубуло-интерстициалната част (интерстициума) на бъбреците. В резултат на това настъпва нарушение на бъбречната функция, обясни професорът. Хроничната употреба на нестероидни противовъзпалителни медикаменти причинява аналгетична нефроптия, включваща хроничен интерстициален нефрит и бъбречна папиларна некроза, хронична бъбречна недостатъчност, която отвежда пациентите в болница. Те се свързват със съдова исхемия, водеща до нарушение на кръвотока в бъбреците. Наблюдават се основно при пациенти, податливи към бъбречни проблеми или имащи такива. Диагнозата се поставя въз основа на анамнестичните данни за прием на аналгетици, лабораторно изследване на кръв, урина, ехография на бъбреци и други. \r\nВ отделението по нефрология в УМБАЛ - Пловдив за диагностиката на бъбречните увреждания се използва често изследване с ехограф. Този диагностичен метод вече е широко навлязъл в медицинската практика, ехографията е доста усъвършенствана, особено със съвременните апарати, с които се прави и доплерово изследване. Чрез тях се проследява съдовата система на бъбреците – вени, артерии, както и наличие на кръвен ток в изследваните съдове. Според много автори доплеровата ехография е най-значителният напредък в областта на образните методи при изследване на трансплантирани бъбреци и голяма част от бъбречните болести. \r\nОсвен това с помощта на медицинска техника се прави и пункционна бъбречна биопсия, чрез която се доказва видът и стадият на болестите, известни като гломерулонефрити. Всичко това обуславя обективната необходимост от използване на нови съвременни апарати, което ще доведе до по-нататъшното повишаване качеството на ултразвуковата диагностика. За нуждите на отделението предстои да бъде закупен нов съвременен ехографски апарат, който ще улесни диагностиката и проследяването на случаите.", "date": "2019.02.07", "title": "УМБАЛ - Пловдив: Нарастват уврежданията на бъбречната функция заради произволен прием на медикаменти"}
{"url": "http://www.focus-news.net/news/2019/02/07/2620728/kyustendil-patishtata-v-oblastta-sa-prohodimi-pri-zimni-usloviya-nastilkite-sa-mokri.html", "text": "Пътищата в областта са проходими при зимни условия, пътните настилки са мокри. Това съобщи за  Радио „Фокус” – Кюстендил  дежурният в Областно пътно управление – Кюстендил. По думите му тази нощ е валял сняг в районите на Осоговска планина, Конявска планина и по пътя за Рилски манастир, извършени са обработки на пътните настилки. Ремонт на асфалтовата настилка се извършва по пътя Големо село – Мламолово. Движението на моторни превозни средства трябва да се извършва с повишено внимание. Участъците в ремонт са сигнализирани с пътни знаци. Срокът е до 7 февруари. Поради свличане на земна маса е въведена временна организация на движението в участък от пътя Бобов дол – Жедна. По път III-623 Бобов дол – Жедна при километър 15, където движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 7 февруари. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 28 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.02.07", "title": "Кюстендил: Пътищата в областта са проходими при зимни условия, настилките са мокри"}
{"url": "http://www.focus-news.net/news/2019/02/07/2620729/pregled-na-osnovnite-temi-vav-varnenskiya-pechat.html", "text": "„На всеки 9 минути Спешният център в Окръжна приема болен“, пише на първа страница на вестник  „Черно море“ . “Всяка девета минута от денонощието медиците от Спешния център на МБАЛ „Света Анна“ приемат болен, нуждаещ се от незабавна специализирана помощ. Това показват регистрите на морския „Пирогов“ за януари 2019 г. През първия месец от годината консулт, диагностика и специализирана помощ в Спешния център са получили 6170 пациенти. От тях 1178 са приети за болнично лечение в различните клиники и отделения на болницата. Общият брой на хоспитализираните пациенти през януари е 2032“, се казва още в изданието. “Собственикът на задържания във Варна кораб започна разплащане“, пише още във вестника. „На руско-украинския екипаж на задържания заради дългове край пристанище Варна кораб „Найка форчън“, плаващ под флага на островната държава в Тихия океан Палау, започна изплащане на заплати. Това съобщи капитанът на кораба Александър Милакин, цитиран от ТАСС“, се съобщава още в изданието. „320 варненки са потърсили помощ след насилие през 2018 г.“, пише във вестник “Черно море“.“ През последните три години убийствата на жени, извършени от съпрузи, партньори и близки роднини, са се увеличили с 50%. През 2016 година те са 22, година по-късно вече са 27, а през миналата година са убити 33 жени. Това показва статистиката на МВР, предоставена на Mediapool по Закона за достъп до обществена информация. Данните са плашещи, защото всяко трето умишлено убийство в България е на жена в нейния дом. Убиецът е сред най-близките й хора. Най-честата причина е ревност“, допълва изданието.", "date": "2019.02.07", "title": "Преглед на основните теми във варненския печат"}
{"url": "http://www.focus-news.net/news/2019/02/07/2620700/krum-zarkov-bsp-po-zakon-sastavat-na-tsik-tryabva-da-se-smeni-debatat-e-absurden.html", "text": "По закон съставът на ЦИК трябва да се смени, дебатът е абсурден. Това каза заместник-председателят на ПГ на „БСП за България“ Крум Зарков в предаването  „Тази сутрин”  по  бТВ . „Този дебат е абсурден, тъй като според закона до 21 февруари ЦИК трябва да има избран нов състав, защото мандатът на настоящия изтича на 21 март. Няма какво да се разсъждава по въпроса”, коментира той. \r\n„Бяхме принудени да поемем тази инициатива, защото очевидно управляващите се ослушват. Процедурата можеше да започне още декември месец. Сега да ни обясняват, че новата ЦИК няма да има време да влезе във функциите си е неадекватно твърдение”, каза още Зарков. \r\nТой е на мнение, че има достатъчно време това да се случи. Според него ГЕРБ нарочно бави процедурата по незнайно какви причини. \r\n„Идентифицирахме два големи проблема в изборния закон. Единият е свързан с избирателните списъци. Има разминаване за това колко хора живеят в страната и колко от тях имат право да гласуват”, коментира още депутатът от БСП. \r\nТой допълни, че през декември група депутати от ГЕРБ внесоха ключови промени в Изборния кодекс без обаче да има обсъждания за това.", "date": "2019.02.07", "title": "Крум Зарков, БСП: По закон съставът на ЦИК трябва да се смени, дебатът е абсурден"}
{"url": "http://www.focus-news.net/news/2019/02/07/2620731/veliko-tarnovo-s-54-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 54 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 310 см, а температурата на водата 3.8 градуса. Предимно облачно ще е времето над българския участък на Дунав днес. Ще има слаби превалявания от дъжд, примесен със сняг, които до пладне ще спрат.  След обяд от запад ще започне разкъсване на облачността. Ще духа до умерен североизточен вятър. Максималните температури ще са между 2° и 5°.", "date": "2019.02.07", "title": "Велико Търново: С 54 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/02/07/2620732/sofiya-144-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "144 души са нощували в Кризисния център за настаняване на бездомни хора в кв. „Захарна фабрика“ в София. Това съобщи за  Агенция „Фокус”  директорът на центъра Йорданка Темелкова. Тя уточни, че през нощта не са възниквали проблеми.", "date": "2019.02.07", "title": "София: 144 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/02/07/2620733/vidin-natovaren-e-glaven-pat-e-79-v-posoka-za-granichen-punkt-dunav-most-2.html", "text": "Натоварен е главен път Е-79 в посока за граничен пункт „Дунав мост 2“. Това съобщиха за  Радио „Фокус“ – Видин  от Областно пътно управление. Натоварен е участъкът между Дунавци и Видин, като там пътуват предимно тежкотоварни автомобили. На другите два гранични пункта в областта – „Връшка чука“ и „Брегово“, трафикът се осъществява нормално. Проходими при зимни условия са пътищата във Видинска област.  \r\nВ град Видин повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.02.07", "title": "Видин: Натоварен е главен път Е-79 в посока за граничен пункт „Дунав мост 2″"}
{"url": "http://www.focus-news.net/news/2019/02/07/2620734/danas-sarbiya-ivitsa-dachich-predupredi-za-opasnost-ot-terorizam-v-regiona.html", "text": "Сърбия е сред страните, в които още през 90-те години на миналия век са изпратени чуждестранни бойци, макар международната общност да не признава, че по един или друг начин региона е база за набиране на терористи, използвани по цял свят. Това подчерта министърът на външните работи на Сърбия Ивица Дачич на заседанието на членовете на международната коалиция срещу „Ислямска държава“, съобщава електронното издание на белградския ежедневник  Danas . \r\n„Ако разгледаме броя на жителите, Косово и Метохия е територията с най-висок процент участници в бойните действия на „Ислямска държава“, са думите на Дачич, цитирани от изданието. \r\nСъгласно думите на Дачич съществува голяма опасност от завръщането на рекрутираните от региона бойци, което ще повиши рисковете от терористични актове на Балканите. В тази връзка първият дипломат на Белград увери, че Сърбия ще продължи активното си участие в международната коалиция срещу „Ислямска държава“.  \r\nУспехът на борбата срещу тероризма ще зависи от сътрудничеството на държавите, структурите за сигурност, полицията, службите за сигурност, а Сърбия, според Дачич, е готова да допринесе активно за това.  \r\n„Ние активно помогнахме на иракското правителство в борбата срещу „Ислямска държава“ и ще продължим да оказваме подкрепа. Смятаме, че това е голямо зло. След терористичната атака в САЩ (от 2001 г.) почти няма град в света, който да не е жертва на подобни нападения“, коментира Дачич.  Тереза Герова", "date": "2019.02.07", "title": "Danas (Сърбия): Ивица Дачич предупреди за опасност от тероризъм в региона"}
{"url": "http://www.focus-news.net/news/2019/02/07/2620723/fokus-makedoniya-protokolat-za-makedonskoto-chlenstvo-v-nato-shte-bade-predaden-na-komisiyata-po-otbrana-i-vanshni-raboti-na-gratskiya-parlament.html", "text": "В рамките на деня Протоколът за членството на Македония в НАТО ще бъде предадено за разглеждане в Комисията за национална отбрана и външни работи на гръцкия парламент, съобщава електронното издание на скопския  „Фокус“ . В петък документът ще бъде внесен за гласуване на пленарна сесия, поясни председателят на законодателния орган в Атина Никос Вуцис.  \r\nПредвидено е заседанията на комисията и на парламента да бъдат с продължителност от по един ден. За гласуване на протокола е необходима подкрепата на 151 депутати в гръцкия парламент. Очаква се подкрепилите Преспанското споразумение да гласуват и за македонското членство в НАТО. Тереза Герова", "date": "2019.02.07", "title": "„Фокус“ (Македония): Протоколът за македонското членство в НАТО ще бъде предаден на Комисията по отбрана и външни работи на гръцкия парламент"}
{"url": "http://www.focus-news.net/news/2019/02/07/2620730/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. От ПСС уточняват, че заради снеговалежите през вчерашния ден по туристическите маршрути е натрупала нова снежна покривка, която все още не е утъпкана. Планинските спасители препоръчват на туристите да имат това предвид, когато излизат в планината. Във високите части температурите са от минус девет до един градус, а над 2000 м. има облачност и мъгла. Лифтовите съоръжения в курортите работят по график. Няма регистрирани инциденти с туристи през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.07", "title": "ПСС: Добри са условията за туризъм в планините"}
{"url": "http://www.focus-news.net/news/2019/02/07/2620735/pernik-laboratoriya-za-sintetichni-narkotitsi-e-razkrita-v-selo-dolna-dikanya.html", "text": "Лаборатория за синтетични наркотици е разкрита в село Долна Диканя. Това съобщиха от пресцентъра на  МВР . Полицейската операция е проведена на 6 февруари от служители на ГДБОП, ОДМВР - Перник и РУ - Радомир, под наблюдението и ръководството на Окръжна прокуратура - Перник. В рамките на операцията са осъществени процесуално-следствени действия в къща в радомирското село Долна Диканя, обитавана от 43-годишен мъж от София, регистриран по чл.325 от НК и неосъждан. Там антимафиотите открили инсталация за производство на синтетична дрога в работен процес. Инсталацията представлява метален съд, свързан с газова горелка, съдържащ около 20 литра кафява течност, която при тестване реагира на метамфетамин. При извършеното претърсване от жилището са иззети още: туба, съдържаща около 10 литра прозрачна течност, която при тестване с полеви тест реагира на амфетамин база; около един килограм бяло прахообразно вещество, дало реакция на амфетамин и други химикали и прекурсори, използвани в процеса на синтез на наркотичното вещество. Намерени и иззети са колби, хладници, мерителни чашки, стъклен съд.  \r\nМъжът е задържан в рамките на 24 часа. По случая е образувано досъдебно производство, а работата по документирането му продължава под наблюдението на Прокуратурата.", "date": "2019.02.07", "title": "Перник: Лаборатория за синтетични наркотици е разкрита в село Долна Диканя"}
{"url": "http://www.focus-news.net/news/2019/02/07/2620741/veliko-tarnovo-den-na-otvorenite-vrati-shte-organizira-ezhemesechno-gimnaziyata-po-turizam-v-grada.html", "text": "Ден на отворените врати ще организира ежемесечно Професионалната гимназия по туризъм „Д-р Васил Берон“ в града. В рамките на инициативата ученици, родители и граждани ще имат възможността да се запознаят с материалната база и дейността на училището. Това каза за  Радио „Фокус“ – Велико Търново  Славка Проданова, преподавател в гимназията. „Гимназията по туризъм е подготвяла кадри и в слабите години за туризма, когато в града работеха два хотела и около 30 заведения за хранене. Подготвя и сега, когато във Велико Търново са регистрирани над 850 заведения за хранене и развлечение и 102  хотела. Училището е с над 50-годишна история. В програмата за Деня на отворените врати са предвидени дегустация на кулинарни изкушения в демонстрационната зала на училището, онлайн тестове с QR код, на английски език, свързани с културно-историческото наследство на Търново\", посочи Проданова. По думите ѝ ще има и екскурзоводски беседи с най-модерното оборудване в бранша. Според нея в компютърните зали, с платформа за мултимедийно интерактивно обучение  Classroom management, посетителите ще се запознаят с хотелиерски софтуер, който е един от най-използваните в света. До края на учебната година, последният четвъртък на всеки месец ще бъде Ден на отворените врати в Гимназията по туризъм. \r\nНадежда КРЪСТЕВА", "date": "2019.02.07", "title": "Велико Търново: Ден на отворените врати ще организира ежемесечно Гимназията по туризъм в града"}
{"url": "http://www.focus-news.net/news/2019/02/07/2620738/sliven-pochisteni-i-opesacheni-sa-planinskite-patishtata-v-oblastta.html", "text": "Почистени и опесъчени са планинските пътищата в Сливенска област. В равнинната част пътните настилки са сухи, движението е натоварено, съобщиха от  Областно пътно управление . Затворени за автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Няма въведени допълнителни ограничения. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.02.07", "title": "Сливен: Почистени и опесъчени са планинските пътищата в областта"}
{"url": "http://www.focus-news.net/news/2019/02/07/2620727/dnevni-avaz-bih-makedoniya-mozhe-da-bade-primer-i-preduprezhdenie-kam-polititsite-na-bosna-i-hertsegovina-saraevo-i-prishtina-sa-cherno-petno-na-balkanite.html", "text": "Електронното издание на сараевския ежедневник  Dnevni Avaz  публикува статия за церемонията в Брюксел, на която страните-членки на НАТО и Македония подписаха протокол за присъединяването на югозападната ни съседка към Алианса. В тази връзка от редакцията привеждат думите на политическия анализатор Ашраф Кенан Расидагич, според когото македонското членство в Организацията на Северноатлантическия договор ще направи региона по-сигурен и по-проспериращ. \r\nПред изданието Расидагич подчерта, че протоколът представлява крайъгълен камък за евроатлантическата интеграция на Северна Македония. Същевременно той допълни: „С разрешаването на спора за името с Гърция, Северна Македония отвори вратата за напредък по пътя към ЕС, а присъединяването й към структурите на НАТО ще осигури стабилност в бъдеще. След това споразумение Босна и Херцеговина, заедно с Косово, остават като единствено черно петно на картата на обединена Европа“.  \r\nТой изрази надежди, че ситуацията  може да принуди политиците в Босна и Херцеговина да се справят с въпросите на интеграцията в ЕС като ключови за бъдещето на страната. Ако не бъдат предприети съответни стъпки в тази насока, има риск от задълбочаването на изолацията на Босна и Херцеговина и дори от „заличаването“ й. Така Сараево може да бъде третирано като партньор, който не е сериозен, или дори напълно да бъде игнорирано от международната общност., твърди Расидагич. Тереза Герова", "date": "2019.02.07", "title": "Dnevni Avaz (БиХ): Македония може да бъде пример и предупреждение към политиците на Босна и Херцеговина, Сараево и Прищина са „черно петно“ на Балканите"}
{"url": "http://www.focus-news.net/news/2019/02/07/2620742/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Историческото посещение на гръцкия министър-председател Алексис Ципрас в Турция, подписването на Протокола за членството на Македония в НАТО, напрежението около дискусиите за бъдещето на рудника „Трепча“ в Северно Косово и диалогът Белград-Прищина са част от основните теми във водещите печатни издания на Балканите. \r\n***  В рамките на деня Протоколът за членството на Македония в НАТО ще бъде предадено за разглеждане в Комисията за национална отбрана и външни работи на гръцкия парламент, съобщава електронното издание на скопския  „Фокус“ . В петък документът ще бъде внесен за гласуване на пленарна сесия, поясни председателят на законодателния орган в Атина Никос Вуцис.  \r\nПредвидено е заседанията на комисията и на парламента да бъдат с продължителност от по един ден. За гласуване на протокола е необходима подкрепата на 151 депутати в гръцкия парламент. Очаква се подкрепилите Преспанското споразумение да гласуват и за македонското членство в НАТО. \r\n***  Сърбия е сред страните, в които още през 90-те години на миналия век са изпратени чуждестранни бойци, макар международната общност да не признава, че по един или друг начин региона е база за набиране на терористи, използвани по цял свят. Това подчерта министърът на външните работи на Сърбия Ивица Дачич на заседанието на членовете на международната коалиция срещу „Ислямска държава“, съобщава електронното издание на белградския ежедневник  Danas . \r\n„Ако разгледаме броя на жителите, Косово и Метохия е територията с най-висок процент участници в бойните действия на „Ислямска държава“, са думите на Дачич, цитирани от изданието. \r\nСъгласно думите на Дачич съществува голяма опасност от завръщането на рекрутираните от региона бойци, което ще повиши рисковете от терористични актове на Балканите. В тази връзка първият дипломат на Белград увери, че Сърбия ще продължи активното си участие в международната коалиция срещу „Ислямска държава“.  \r\nУспехът на борбата срещу тероризма ще зависи от сътрудничеството на държавите, структурите за сигурност, полицията, службите за сигурност, а Сърбия, според Дачич, е готова да допринесе активно за това.  \r\n„Ние активно помогнахме на иракското правителство в борбата срещу „Ислямска държава“ и ще продължим да оказваме подкрепа. Смятаме, че това е голямо зло. След терористичната атака в САЩ (от 2001 г.) почти няма град в света, който да не е жертва на подобни нападения“, коментира Дачич. \r\n***  След посещението на гръцкия министър-председател Алексис Ципрас в Турция, контактите между Атина и Анкара ще продължат следващата седмица в контекста на среща на върха на министрите на отбраната на двете страни. Евангелос Апостолакис и турският му колега Хулуси Акар ще обсъждат мерки за изграждане на доверие, съобщава електронното издание на водещия атински ежедневник  Kathimerini . \r\nВ същото време външните министерства на двете страни ще изготвят процедури, които ще доведат до предварителни преговори по кипърския мирен процес и системата за гаранции за острова.  \r\nЦипрас завърши двудневното си посещение в Турция в сряда със „силно символична\" обиколка на богословското училище на един от Принцовите острови, затворено от турските власти през 1971 г. \r\nПридружен от Вселенския патриарх Вартоломей, Ципрас стана първият гръцки премиер, посещавал семинарията за почти девет десетилетия. Ципрас и Вартоломей изразиха надежда, че тя ще бъде отворена отново.  \r\nВъв вторник Ердоган свързва възобновяването на училището с правото на мюсюлманското малцинство в Тракия, Североизточна Гърция, да назначи свои мюфтии.  \r\nВ отговор Ципрас заяви, че решението за възобновяване на семинарията „ще бъде доказателство за приятелство, взаимно разбирателство и братство“, като добави, че защитата на правата на религиозните малцинства е очевидно задължение, „а не въпрос за преговори“.Религиозната вяра „трябва да събира хората, а не да ги разделя\", допълни гръцкият премиер. \r\nВ миналото Европейският съюз е отправял призиви към Турция да открие историческата семинария, заявявайки, че нейното затваряне подкопава свободата на религията. \r\nБлокът също така обвърза въпроса с амбициите на Анкара за членство. Натиск има и от страна на САЩ. В реч пред турския парламент през 2009 г. тогавашният американският президент Барак Обама призова Анкара да отвори отново семинарията като средство за насърчаване на свободата на религията и изразяването. \r\nПо-рано през деня Ципрас посети Света София, изградена през VI век от византийския император Юстиниан. Ципрас описа училището и Света София като „паметници на елинизма\". \r\n***  Обсъждането на идеята за корекция на границите на Косово представлява риск за ресурсите на на най-младата държава на Балканите, коментират в редакцията на прищинския ежедневник  Koha Ditore . \r\nИзданието подчертава, че изявленията на официални лица от Брюксел за необходимостта от включването на въпроса за „Трепча“ в дневния ред на преговорите между Прищина и Белград предизвикаха остри реакции. Ден по-късно обаче от Европейския съюз „коригираха“ коментарите си, като заявиха, че двете страни трябва сами да определят темите в дискусиите за нормализиране на отношенията.  \r\nМеждувременно Сърбия полага последователни усилия да повдигне въпроса за ресурсите на Косово, които са географски разположени в северната част на най-младата държава на Балканите, населена с етнически сърби. \r\n***  Електронното издание на сараевския ежедневник  Dnevni Avaz  публикува статия за церемонията в Брюксел, на която страните-членки на НАТО и Македония подписаха протокол за присъединяването на югозападната ни съседка към Алианса. В тази връзка от редакцията привеждат думите на политическия анализатор Ашраф Кенан Расидагич, според когото македонското членство в Организацията на Северноатлантическия договор ще направи региона по-сигурен и по-проспериращ. \r\nПред изданието Расидагич подчерта, че протоколът представлява крайъгълен камък за евроатлантическата интеграция на Северна Македония. Същевременно той допълни: „С разрешаването на спора за името с Гърция, Северна Македония отвори вратата за напредък по пътя към ЕС, а присъединяването й към структурите на НАТО ще осигури стабилност в бъдеще. След това споразумение Босна и Херцеговина, заедно с Косово, остават като единствено черно петно на картата на обединена Европа“.  \r\nТой изрази надежди, че ситуацията  може да принуди политиците в Босна и Херцеговина да се справят с въпросите на интеграцията в ЕС като ключови за бъдещето на страната. Ако не бъдат предприети съответни стъпки в тази насока, има риск от задълбочаването на изолацията на Босна и Херцеговина и дори от „заличаването“ й. Така Сараево може да бъде третирано като партньор, който не е сериозен, или дори напълно да бъде игнорирано от международната общност., твърди Расидагич. \r\n***", "date": "2019.02.07", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/02/07/2620739/predsedatelyat-na-pg-na-gerb-tsvetan-tsvetanov-razgovarya-s-yan-bzhezhinski-i-daniel-friyd-ot-atlanticheskiya-savet.html", "text": "По време на третия ден от посещението си във Вашингтон председателят на Парламентарната група на ГЕРБ и заместник-председател на партията Цветан Цветанов проведе срещи с високопоставени американски експерти в областта на международната сигурност. Това съобщиха от пресцентъра на  ГЕРБ . По време на среща в Атлантическия съвет с Ян Бжежински и посланик Даниел Фрийд бяха обсъдени въпроси от международния дневен ред на Балканите и Черноморския регион. Припомняме ви, че Ян Бжежински е бивш зам.-министър на отбраната на САЩ (2001 - 2005 г.) с ресор Европа и НАТО при президента Джордж У. Буш, а преди това е заемал постове в Съвета за национална сигурност и сенатската Комисия за външни връзки в американския Конгрес. Посланик Даниел Фрийд е бивш помощник държавен секретар на САЩ (2005 - 2009 г.) по въпросите на Европа и Евразия и координатор по санкциите срещу трети държави в американската администрация (2013 - 2017 г.).  \r\nУчастниците в срещата изразиха безпокойство от ескалирането на напрежението в Черноморския регион. Именно поради това е необходимо да се работи в насока по-добра координация между съюзниците от НАТО в региона, за да се придобие капацитет за адекватна реакция при военна или асиметрична заплаха за суверенитета на страните-членки. Към момента най-голямо предизвикателство са авторитарните режими и използваните от тях неконвенционални средства за конфронтация - фалшиви новини и дезинформация, тролове, кибератаки и други. Беше изразена силна подкрепа за наскорошното решение на българския парламент да даде мандат на правителството да започне преговори с американската страна за закупуване на 8 изтребителя Ф-16. Според американските експерти по този начин ще бъде гарантирана оперативната съвместимост на българските военно-въздушни сили с ВВС на съседните натовски държави.  \r\nПредседателят на ПГ на ГЕРБ Цветан Цветанов представи важността на Западните Балкани в светлината на Берлинския процес. Именно европейската перспектива пред страните и членството в НАТО за някои от тях дават хоризонт за развитие през следващите десетилетия. Подобно разширение на Евросъюза ще има положителен ефект върху целия регион. \r\nДвете страни се договориха да продължат да обменят информация редовно, както и да се търсят възможности за задълбочаване на контактите помежду им.", "date": "2019.02.07", "title": "Председателят на ПГ на ГЕРБ Цветан Цветанов разговаря с Ян Бжежински и Даниел Фрийд от Атлантическия съвет"}
{"url": "http://www.focus-news.net/news/2019/02/07/2620744/kyustendil-postanovkata-zimata-na-nasheto-nedovolstvo-shte-bade-predstavena-v-obshtinskiya-dramatichen-teatar.html", "text": "Постановката „Зимата на нашето недоволство” ще бъде представена в Общинския драматичен театър. Това съобщи за  Радио „Фокус” – Кюстендил  Чавдар Ненов, директор на културния институт. Представлението е на Малък градски театър „Зад канала” и ще започне от 19.00 часа в залата на кюстендилския театър. „Това е един прекрасен спектакъл. Той е по мотиви от романа на Джон Стайнбек, драматургична версия Юрий Дачев”, каза Чавдар Ненов. Спектакълът съчетава в себе си театър и кино. Паралелно с театралното действие тече филм, като персонажите от него влизат в диалог с главния сценичен герой. \r\nВенцеслав ИЛЧЕВ", "date": "2019.02.07", "title": "Кюстендил: Постановката „Зимата на нашето недоволство” ще бъде представена в Общинския драматичен театър"}
{"url": "http://www.focus-news.net/news/2019/02/07/2620747/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.02.07", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/02/07/2620745/halil-letifov-dps-shte-podkrepim-promenite-v-zakona-za-zhelezopatniya-transport-zashtoto-privezhdame-tri-direktivi-i-dva-reglamenta.html", "text": "Ще подкрепим промените в Закона за железопътния транспорт, защото привеждаме три директиви и два регламента. Това каза народният представител от ПГна ДПС и председател на Транспортна комисия Халил Летифов по време на дебата по промените в Закона за железопътния транспорт, предаде репортер на  Агенция „Фокус“ . „Ако сте имали съмнения или притеснения по тези документи е трябвало да реагираме някъде 2016 г. като държава и институции и да участваме в изграждането на тези документи“, каза още Летифов и уточни, че това не е направено. „Ние трябва да ги приемем. Друг е въпросът вече какви са механизмите и друг е въпросът за мястото и ролята на държавата и институциите да защитят националния превозвач и националния интерес. В случая обаче какъв е националният интерес на държавата и на националния пътнически железопътен транспорт са доста различни неща“, допълни още Летифов.  \r\nДеница КИТАНОВА", "date": "2019.02.07", "title": "Халил Летифов, ДПС: Ще подкрепим промените в Закона за железопътния транспорт, защото привеждаме три директиви и два регламента"}
{"url": "http://www.focus-news.net/news/2019/02/07/2620743/nikolay-tishev-bsp-s-promenite-v-zakona-za-zhelezopatniya-transport-ne-zashtitavame-natsionalniya-si-interes.html", "text": "С промените в Закона за железопътния транспорт не защитаваме националния си интерес. Това каза народният представител от ПГ на „БСП за България“ Николай Тишев по време на дебата по промените в Закона за железопътния транспорт, предаде репортер на  Агенция „Фокус“ . По думите му между първо и второ четене трябва сериозна работа. „Външни чужди превозвачи, било то европейски, ще претендират за най-доходоносните отсечки, например Пловдив – София. За БДЖ отново ще останат най-губещите отсечки. От Министерство на транспорта и от Изпълнителна агенция „Железопътна администрация“ се опитаха да ни успокоят, че имат клаузи в законопроекта, които позволяват на държавата, на железопътна администрация да въведе ограничения и да откаже достъп“, допълни още Тишев. Той уточни, че няма гаранции, че държавата ще ограничи и откаже достъпа до тези превозвачи. „Те могат да имат претенции за това, че им се ограничава конкуренцията“, допълни още Тишев.  \r\nДеница КИТАНОВА", "date": "2019.02.07", "title": "Николай Тишев, БСП: С промените в Закона за железопътния транспорт не защитаваме националния си интерес"}
{"url": "http://www.focus-news.net/news/2019/02/07/2620748/sport-startira-43-iyat-kongres-na-uefa.html", "text": "Стартира 43-ият конгрес на УЕФА преди обяд в Рим, на който ще се проведат изборите за нов президент и нов Изпълком на футболната централа. Скоро ще стане ясно мястото на България в управителната структура на европейския футбол. Резултатите се очакват около 13:00 часа. Вече е сигурно, че досегашният президент Александър Чеферин ще запази поста си, тъй като е единственият кандидат.  \r\nНовият Изпълком на УЕФА ще бъде съставен от 8 членове. Флоранс Хардуин, която е представителката на Франция, ще заеме женската квота, както бе и в предишното ръководно тяло. Така другите 10 кандидати, сред които е и Борислав Михайлов, ще се борят за останалите 7 места при гласуването. Един от тях се очаква да си направи отвод и така ще останат 9 кандидати за седемте вакантни позиции. \r\nВенцислав ДРАГОМАНОВ", "date": "2019.02.07", "title": "Спорт: Стартира 43-ият конгрес на УЕФА"}
{"url": "http://www.focus-news.net/news/2019/02/07/2620750/pleven-78-godishna-zhena-e-stanala-zhertva-na-telefonna-izmama-sas-sumata-ot-3-800-lv-i-zlatni-i-srebarni-nakiti.html", "text": "78-годишна жена е станала жертва на телефонна измама със сумата от 3 800 лв. и златни и сребърни накити. Това съобщиха от  ОДМВР - Плевен . Сигналът за измамата е подаден на 6 февруари. След две обаждания на непознат, представил се за прокурор, жената събрала сумата от 3 800 лв. и златни и сребърни накити. Парите и бижутата били предназначени, за да окаже съдействие при задържането на измамници. Изхвърлила ги в полиетиленов черен плик през терасата на кухнята. По случая е уведомен прокурор от РП - Плевен. \r\nВиолета КРЪСТЕВА", "date": "2019.02.07", "title": "Плевен: 78-годишна жена е станала жертва на телефонна измама със сумата от 3 800 лв. и златни и сребърни накити"}
{"url": "http://www.focus-news.net/news/2019/02/07/2620751/varna-psihodramata-kankun-shte-bade-predstavena-vav-varnenskiya-dramatichen-teatar.html", "text": "Психодрамата „Канкун“ ще бъде представена във Варненския драматичен театър. Това съобщи в интервю за  Радио „Фокус“ – Варна  Виолета Тончева от Театрално-музикалния продуцентски център в града. Тя обясни, че от 19.00 часа на сцена Филиал на Драматичен театър „Стоян Бъчваров“ зрителите могат да се насладят на многократно награждаваната постановка на режисьора Стилиян Петров. По думите ѝ през 2014 „Канкун“ печели „Икар“ за сценографията на Венелин Шурелов и Елица Георгиева, „Аскеер“ за театрална музика на Петя Диманова, както и награда Варна 2014 за Биляна Стоева (в ролята на Ремей) и награда Варна 2014 за целия екип. „Психодрамата „Канкун“ на Стилиян Петров, един от най-награждаваните спектакли на Варненския драматичен театър. Там се развива един много интересен сюжет. Две приятелски семейни двойки, отиват да се забавляват в прочутия карибски курорт „Канкун“, но вместо това се получават доста интересни обрати и обърквания, които ги карат да се замислят по друг начин за любовта и за всичко свързано с нея“, каза Виолета Тончева. Тя поясни, че в ролите ще се въплътят Биляна Стоева, Стоян Радев, Даниела Викторова, Пламен Димитров и Гергана Арнаудова. Психодрамата от Жорди Галсеран е в превод на Нева Мичева. \r\nБояна АТАНАСОВА", "date": "2019.02.07", "title": "Варна: Психодрамата „Канкун“ ще бъде представена във Варненския драматичен театър"}
{"url": "http://www.focus-news.net/news/2019/02/07/2620749/ivan-aleksiev-kmet-na-obshtina-pomorie-grad-pomorie-otbelyazva-141-godini-ot-osvobozhdenieto-si-s-praznichni-rituali-duhat-ot-1878-godina-vse-oshte-e-zhiv.html", "text": "Град Поморие отбелязва 141 години от освобождението си с празнични ритуали. Духът от 1878 година, когато Поморие се събужда за нов живот, все още е жив. Това каза за сутрешния блок „Добро утро, България“ на  Радио „Фокус“  кметът на Община Поморие Иван Алексиев. „Днешната дата е важна не само за нашата история, но и като факти от Руско-турската освободителна война, защото Поморие влияе в икономическото, търговско и духовно значение по Черноморието. Градът много уважава и почита тази дата. Тържествата ще започнат с благодарствен молебен за просперитета на града, отслужен от викария на Сливенската митрополия – Агатополският епископ Йеротей, заедно с духовенството от Поморие. Градът също дава свидни жертви във войната, опълченци са загинали в боевете на Шипка и в тяхна памет на издигнатия в тяхна чест паметник, ще бъдат поднесени венци и цветя.“, обясни Иван Алексиев. Той каза още, че тържествата се приемат добре от обществеността, като обясни, че много млади хора участват в тях. Всички, отговорни за обществения и икономически живот на Поморие хора, ще уважат събитието и ще отдадат почит, добави кметът. \r\nЙоланда ПЕЛОВА", "date": "2019.02.07", "title": "Иван Алексиев, кмет на Община Поморие: Град Поморие отбелязва 141 години от освобождението си с празнични ритуали, духът от 1878 година все още е жив"}
{"url": "http://www.focus-news.net/news/2019/02/07/2620746/zam-predsedatelyat-na-parlamenta-yavor-notev-dobri-sa-otnoshenieto-i-naglasata-na-rusiya-da-deystvame-zaedno-za-zapazvane-na-vrazkite-ni-v-oblastta-na-turizma.html", "text": "Можем да споделим доброто отношение и нагласа от руска страна да действаме заедно в посока да се запазят добрите връзки в областта на туризма. Това каза за  Агенция „Фокус“  зам.-председателят на парламента и член на Групата за приятелство България- Русия Явор Нотев за официалното посещение на министъра на туризма Николина Ангелкова в Москва. „Това беше показано на срещи, които бяха много оперативно и бързо организирани. В един доста разширен състав на групите, от най-високо политическо ниво, а именно среща със зам.-председателя на Съвета на федерациите, със зам.-председателя на Думата и с зам.-министъра в областта на туризма“, посочи той. „Посещението беше по инициатива и под ръководството на Министерството на туризма, но преобладавахме членовете на парламента. Бяхме петима народни представители. Това беше знаково присъствие на народни представители от всички ПГ“, обясни Явор Нотев. Той допълни, че делегацията е замислена така, за да могат домакините да усетят политическата подкрепа, която имат идеите на министър Николина Ангелкова за подобряване на добрите резултати в сферата на туризма и в битката за увеличаване броя на туристите от Русия.  „Наблюдавайки отблизо усилията на страната ни да постигне икономически резултати, бих ги сравнил с една сериозна борба в контекста на завоюване и запазване на позициите на този пазар и на конкуренцията, която съществува в борбата за руския турист“, коментира Нотев и уточни, че очевидно руският туристи се оказва желан и добре приет в други страни. „Зам.-министърът Сергей Галкин прие делегацията и отдели достатъчно време, за да влязат с министър Ангелкова в професионалните детайли на отношенията ни“, заяви зам.-председателят на парламента. „Говореше се за конкретни курорти, конкретна численост на групи, конкретни месеци, в които сезонът е силен. За специфичен туризъм, който обхваща групи деца, и е традиционно интересен за туристите от Русия в морските ни курорти. Много от родителите си спомнят своите посещения като деца в детски лагери по нашето Черноморие“, обясни Явор Нотев. „Стана дума за допълнителните резерви, които крие религиозният туризъм с посещение на свети места в нашата страна, които представляват интерес за руските граждани. Говорихме за възможностите на българския спа туризъм“, каза още той. \r\nБиляна ИВАНОВА", "date": "2019.02.07", "title": "Зам.-председателят на парламента Явор Нотев: Добри са отношението и нагласата на Русия да действаме заедно за запазване на връзките ни в областта на туризма"}
{"url": "http://www.focus-news.net/news/2019/02/07/2620736/koha-ditore-kosovo-korektsiyata-na-granitsite-predstavlyava-risk-za-resursite-na-kosovo.html", "text": "Обсъждането на идеята за корекция на границите на Косово представлява риск за ресурсите на на най-младата държава на Балканите, коментират в редакцията на прищинския ежедневник  Koha Ditore . \r\nИзданието подчертава, че изявленията на официални лица от Брюксел за необходимостта от включването на въпроса за „Трепча“ в дневния ред на преговорите между Прищина и Белград предизвикаха остри реакции. Ден по-късно обаче от Европейския съюз „коригираха“ коментарите си, като заявиха, че двете страни трябва сами да определят темите в дискусиите за нормализиране на отношенията.  \r\nМеждувременно Сърбия полага последователни усилия да повдигне въпроса за ресурсите на Косово, които са географски разположени в северната част на най-младата държава на Балканите, населена с етнически сърби. Тереза Герова", "date": "2019.02.07", "title": "Koha Ditore (Косово): Корекцията на границите представлява риск за ресурсите на Косово"}
{"url": "http://www.focus-news.net/news/2019/02/07/2620754/die-sueddeutsche-zeitung-frantsiya-shte-se-protivopostavi-na-germaniya-po-vaprosa-za-severen-potok-2.html", "text": "Франция ще се противопостави на ФРГ по въпроса за съдбата на проекта за газопровода „Северен поток-2“, поставяйки под въпрос бъдещето му, съобщава най-тиражираният германския вестник -  Die Sueddeutsche Zeitung , позовавайки се на източници, пожелали анонимност.  \r\n„Не искаме да засилваме зависимостта си от Русия и едновременно с това да нанесем ущърб на страни от Европейския съюз като Полша и Словакия“, цитира изданието един от източниците си. Съгласно думите му, „Северен поток-2“ вече е довел до многобройни „стратегически проблеми“ между Брюксел и Москва. В същото време изданието подчертава, че нито в Париж, нито в Брюксел не са потвърдени намеренията на Франция.  \r\nПрипомня се, че на 8 февруари страните от ЕС ще гласуват за изменение на правилата за гарантиране на конкуренцията и правата на потребителите на газовия пазар в Европа (Трети енергиен пакет). Съгласно корекциите, предложени през 2017 г. от Европейската комисия, към газопроводите на трети страни следва да се прилагат правилата на вътрешния пазар, преди всичко да се забрани доставчикът на природен газ да бъде едновременно с това и оператор на газопровода. Ако промените бъдат приети, реализирането на проекта за „Северен поток 2“ ще бъде сериозно затруднено, тъй като доставчик и оператор е руският енергиен гигант „Газпром“.  \r\nГермания се надява на подкрепата на Франция, Австрия, Нидерландия, Белгия, Гърция и Кипър по въпроса. За приемането на измененията са необходими 16 гласа „за“ от 28-те страни-членки на ЕС, които представляват не по-малко от 65% от населението на Общността. Към края на януари тази година предложението на ЕК бе подкрепено от 12 държави.  Тереза Герова", "date": "2019.02.07", "title": "Die Sueddeutsche Zeitung: Франция ще се противопостави на Германия по въпроса за „Северен поток-2“"}
{"url": "http://www.focus-news.net/news/2019/02/07/2620755/burgas-83-godishen-mazh-e-blasnat-ot-lek-avtomobil-na-peshehodna-pateka-na-ul-balgarka.html", "text": "83-годишен мъж е блъснат от лек автомобил на пешеходна пътека на ул. „Българка“. Това съобщиха от  ОДМВР – Бургас . Инцидентът е станал на 6 февруари т.г. около 18.50 часа на ул. „Българка“ 31 в бургаския квартал „Ветрен“ в района на пешеходна пътека в посока Айтос. Лек автомобил с бургаска регистрация, управляван от 56-годишен мъж от Айтос, отнема предимството и блъска пресичащия по пешеходната пътека 83-годишен мъж от квартала. Автомобилът напуска местопроизшествието без да окаже помощ на пострадалия и е издирен допълнително. Пострадалият е с политравми на гърдите и корема и с фрактура на ребрата, но без опасност за живота. Той е настанен за лечение в Бургаската болница.", "date": "2019.02.07", "title": "Бургас: 83-годишен мъж е блъснат от лек автомобил на пешеходна пътека на ул. „Българка“"}
{"url": "http://www.focus-news.net/news/2019/02/07/2620756/kyustendil-v-oblastnata-direktsiya-na-mvr-shte-badat-predstaveni-merkite-za-patna-bezopasnost-i-posledni-promeni-v-zakona-za-dvizhenie-po-patishtata.html", "text": "Мерките за пътна безопасност и промените в Закона за движение по пътищата ще бъдат представени в Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР. От 10.30 часа в Дирекцията ще бъдат обсъдени мерките, отнасящи се до извършваните от пътните полицаи проверки и връчването на издадени наказателни документи. Новостите ще бъдат представени от началника на отдел „Охранителна полиция“ към Областна дирекция на МВР – Кюстендил комисар Васил Паргов. Ще бъде представена и акцията срещу неправилно пресичащи пешеходци. \r\nВенцеслав ИЛЧЕВ", "date": "2019.02.07", "title": "Кюстендил: В Областната дирекция на МВР ще бъдат представени мерките за пътна безопасност и последни промени в Закона за движение по пътищата"}
{"url": "http://www.focus-news.net/news/2019/02/07/2620757/parlamentat-prie-promeni-v-zakona-za-zhelezopatniya-transport-s-koito-zhp-prevozvachi-shte-imat-pravo-da-izvarshvat-prevoz-na-patnitsi-mezhdu-gari-v-stranite-ot-es.html", "text": "Парламентът прие промени в Закона за железопътния транспорт на първо четене. „За“ промените гласуваха 93 народни представители, без „против“ и с 32 „въздържали се“, предаде репортер на  Агенция „Фокус“ . Те целят транспонирането на европейска директива. Текстовете касаят и издаването на единен сертификат за безопасност. Съгласно директивата, сертификатът може да бъде издаван както от Агенцията за железопътен транспорт на Европейския съюз, така и от националния орган по безопасността – Изпълнителна агенция „Железопътна администрация“. Съгласно текстовете, Национална компания „Железопътна инфраструктура“ си сътрудничи с основните управители на железопътна инфраструктура от другите държави - членки на Европейския съюз, като участва в мрежа на основните управители на железопътна инфраструктура. Дейността на мрежата се координира от Европейската комисия. Използването на железопътната инфраструктура се извършва от лицензирани железопътни превозвачи, които притежават сертификат за безопасност, като те ще имат право да извършват превоз на пътници между железопътни гари, разположени в държави-членки на Европейския съюз, включително между железопътни гари, разположени на територията на Република България. \r\nДеница КИТАНОВА", "date": "2019.02.07", "title": "Парламентът прие промени в Закона за железопътния транспорт, с които жп превозвачи ще имат право да извършват превоз на пътници между гари в страните от ЕС"}
{"url": "http://www.focus-news.net/news/2019/02/07/2620740/inzh-bogdan-milchev-institut-za-patna-bezopasnost-analizat-ni-pokazva-che-za-2-mesetsa-ima-13-verizhni-katastrofi-u-nas.html", "text": "Анализът на Института за пътна безопасност показва, че имаме 13 верижни катастрофи за 2 месеца. Причините навсякъде са различни. Това каза д-р инж. Богдан Милчев, член на УС на Института за пътна безопасност в интервю за   Агенция „Фокус“  по повод зачестилите пътнотранспортни произшествия. „Една от тях е поради атмосферните условия, защото има и други такива случаи“, заяви инж. Богдан Милчев. „Именно затова идва въпросът способни ли сме и възможно ли е да предотвратяваме и правим превантивни действия, за да не се случват такива инциденти? И отговорът е - да, възможно е“, подчерта членът на УС на Института за пътна безопасност.  \r\nПо думите му според Института за пътна безопасност първо трябва да започне промяна на начина, по който ще се контролира движението по магистралите и по първокласните ни пътища, защото в момента той е статичен. „Пътните полицаи застават в един автомобил, стоят на бензиностанции или на някаква отбивка и наблюдават движението. Те трябва да бъдат оборудвани със съответната техника и съответните автомобили, както и да бъдат обучени по съответния начин и да започнат да контролират трафика в движение. Необходим е динамичен контрол. И когато констатират, че някой не спазва дистанция, че кара агресивно, или че застрашава останалите участници в движението, то той трябва да бъде изваден от пътя“, отбеляза инж. Милчев и допълни, че Институтът за пътна безопасност очаква с огромно нетърпение новото ръководство на Агенция „Пътна инфраструктура“, което да направи и да изгради по-ефективно управление на нашите пътища. „Имам предвид, че ние се нуждаем наистина от нова роля на пътните одитори на пътна безопасност, от повече правомощия и повече възможности да се правят такива проверки. Що се касае до конкретния участък на автомагистрала „Струма“ край село Дамяница, дали е могла да бъде предотвратена една такава верижна катастрофа, сигурно всичко е възможно. Но имайте предвид, че винаги, когато стават произшествия на пътя, не можем да гарантираме, че това няма да се случи, защото стабилността, като цяло, е риск“, каза инж. Богдан Милчев. Той допълни, че този риск трябва да се управлява и то ефективно. „За да останем с такова впечатление, ние искаме да видим едно енергично и дейно ръководство от страна на Агенция „Пътна инфраструктура“, която като първа крачка предлага Институтът за пътна безопасност да създаде т. нар. отговорници за съответните пътища. Те трябва да са обявени с имената им, за да можем и ние да знаем, кой носи отговорност за състоянието на съответните пътища“, допълни още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.02.07", "title": "Инж. Богдан Милчев, Институт за пътна безопасност: Анализът ни показва, че за 2 месеца има 13 верижни катастрофи у нас"}
{"url": "http://www.focus-news.net/news/2019/02/07/2620753/stanislav-ivanov-gerb-garantirame-che-uslugata-zhelezopaten-transport-shte-se-izpalnyava-ot-bdzh.html", "text": "Гарантираме, че услугата железопътен транспорт ще се изпълнява от БДЖ. Това каза народният представител от ПГ на ГЕРБ и заместник-председател на Транспортна комисия Станислав Иванов по време на дебата по промените в Закона за железопътния транспорт и в реплика на Халил Летифов от ДПС, предаде репортер на  Агенция „Фокус“ . Иванов обясни, че същественото в този законопроект е свързано с европейския регламент 2338. По думите му този регламент  дава право на българското правителство пряко да възложи обществената услуга на фирма, която прецени. „Тази фирма е БДЖ към момента и ще продължи да бъде БДЖ“, каза още той и поясни, че съгласно европейския регламент, тъй като в България максималният годишен обем на пазара е по-малко 23 млн. влак-километра - 20 млн. влак-километра, държавата има право да възлага директно такива услуги.  \r\nДеница КИТАНОВА", "date": "2019.02.07", "title": "Станислав Иванов, ГЕРБ: Гарантираме, че услугата железопътен транспорт ще се изпълнява от БДЖ"}
{"url": "http://www.focus-news.net/news/2019/02/07/2620737/kiril-kotev-kmet-na-obshtina-sandanski-stabilno-e-sastoyanieto-na-postradalite-ot-tezhkata-katastrofa-na-am-struma-koito-sa-nastaneni-v-bolnitsata-v-sandanski.html", "text": "Остава стабилно състоянието на пострадалите след тежката катастрофа на АМ „Струма“, които са настанени в болницата в Сандански. Това каза за  Радио „Фокус“ - Пирин  кметът на Община Сандански Кирил Котев. По думите му вчера само един 72-годишен мъж е имал оплаквания, че не се чувства добре и е вкаран в изкуствена кома, но състоянието му е стабилно. Котев отбеляза, че според лекарите днес вероятно възрастният мъж ще бъде изкаран от комата. „Фокус“ припомня : \r\nОколо 08.00 часа сутринта във вторник на автомагистрала „Струма“ в района на село Дамяница край Сандански стана верижна катастрофа между 29 автомобила. При инцидента пострадаха 14 души, а един мъж на 55 години загина. \r\nНатали СТЕФАНОВА", "date": "2019.02.07", "title": "Кирил Котев, кмет на Община Сандански: Стабилно е състоянието на пострадалите от тежката катастрофа на АМ „Струма“, които са настанени в болницата в Сандански"}
{"url": "http://www.focus-news.net/news/2019/02/07/2620762/kyustendil-horovodna-rabotilnitsa-za-uchenitsi-shte-se-provede-v-dupnitsa.html", "text": "Хороводна работилница за ученици ще се проведе в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Събитието е насрочено за 13.30 часа в залата на читалище „Христо Ботев” – Дупница. Учениците ще имат възможност да изучават хора от съответните фолклорни области. Ръководител на проявата е Радослав Новаков. Той е ръководител на танцова формация „Ритми”, хореограф и педагог. Танцовата формация участва в десетки празници и фестивали в региона и страната. \r\nВенцеслав ИЛЧЕВ", "date": "2019.02.07", "title": "Кюстендил: Хороводна работилница за ученици ще се проведе в Дупница"}
{"url": "http://www.focus-news.net/news/2019/02/07/2620761/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-8-fevruari.html", "text": "„Софийска вода” временно ще прекъсне водоснабдяването в някои части на столицата на 8 февруари. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Люлин планина“ в Център се налага спиране на водоподаването от 09.00 до 20.00 часа на клиентите на „Софийска вода”, живеещи в района на: бул. „Пенчо Славейков“, ул. „Лайош Кошут“, ул. „Тунджа“, ул. „Люлин планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с ул. „Люлин планина“. \r\nВъв връзка с подмяна на сградно водопроводно отклонение на ул. „Стойно Кръстев“ в кв. „Челопечене“ се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Ангел Маджаров“, ул. „Войнишка чешма“, ул. „Стари Искър“, ул. „Челопешко шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с пресвързване на уличен водопровод на ул. „Враня“ в жк. „Банишора“ се налага спиране на водоподаването от 09.00 до 20.00 часа на клиентите на „Софийска вода”, живеещи в района на: ул. „Враня“ от ул. „Опълченска“ до ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ ъгъла с ул. „Опълченска“. \r\nВъв връзка с монтаж на водомерен възел на ул. „Стар лозенски път“ във вилна зона „Врана – Лозен триъгълника“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Стар лозенски път“, ул. „Люлин планина“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стар лозенски път“ ъгъла с ул. „Витоша“. \r\nВъв връзка с подмяна на сградно водопроводно отклонение на ул. „Люляк“ в с. Кривина се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Люляк“, ул. „Балабана“, ул. „Стара планина“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люляк“ ъгъла с ул. „Ружа“. \r\nВъв връзка с монтаж на спирателен кран на ул. „Ран Босилек“ в кв. „Лозенец“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Ран Босилек“ от ул. „Димитър Търкаланов“ до ул. „Руй планина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов “ ъгъла с ул. „Ран Босилек“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.02.07", "title": "„Софийска вода” временно ще прекъсне водоснабдяването в някои части на столицата на 8 февруари"}
{"url": "http://www.focus-news.net/news/2019/02/07/2620759/api-do-1530-chasa-dvizhenieto-v-tunel-topli-dol-na-am-hemus-v-posoka-varna-shte-se-osashtestvyava-v-izprevarvashtata-lenta-poradi-remont-na-pozharoizvestitelnata-sistema.html", "text": "До 15.30 часа движението в тунел „Топли дол“ на АМ „Хемус“ в посока Варна ще се осъществява само в изпреварващата лента поради ремонт на пожароизвестителната система на тунела. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание, като спазват стриктно поставената сигнализация.", "date": "2019.02.07", "title": "АПИ: До 15.30 часа движението в тунел „Топли дол“ на АМ „Хемус“ в посока Варна ще се осъществява в изпреварващата лента поради ремонт на пожароизвестителната система"}
{"url": "http://www.focus-news.net/news/2019/02/07/2620763/politico-donald-tramp-shte-uchastva-v-londonskata-sreshta-na-varha-na-nato.html", "text": "Държавният глава на САЩ Доналд Тръмп ще присъства на срещата на върха на лидерите на страните-членки на НАТО, която ще се проведе в британската столица през декември тази година, съобщават от европейската редакция на  Politico .   \r\nСрещата бе обявена от генералния секретар на Алианса Йенс Столтенберг. „[Тя ще бъде] възможност за държавните и правителствените ръководители на съюзническите държави да посрещнат предизвикателствата пред сигурността, пред които сме изправени сега и в бъдеще, и да гарантираме, че НАТО ще продължи да се адаптира, за да защити населението си от почти един милиард жители“, подчерта норвежкият политик в изявление. \r\nСтолтенберг изрази „благодарност\" към Обединеното кралство за съгласието му да бъде домакин на срещата на върха, описвайки Лондон като „идеалното място за отбелязване на 70-те години на трансатлантическо сътрудничество\". \r\nАко Тръмп присъства, това ще бъде второто му посещение във Великобритания след тридневното му пътуване през юли миналата година. \r\n„Срещата през декември е важна възможност за определяне на стъпките, които трябва да предприемем сега, за да модернизираме Алианса и да гарантираме неговия непрекъснат успех\", заяви на свой ред премиерът на Великобритания Тереза Мей. Тереза Герова", "date": "2019.02.07", "title": "Politico: Доналд Тръмп ще участва в лондонската среща на върха на НАТО"}
{"url": "http://www.focus-news.net/news/2019/02/07/2620764/zam-predsedatelyat-na-parlamenta-yavor-notev-prez-mart-ministar-nikolina-angelkova-shte-gostuva-v-moskva-i-shte-napravi-izyavlenie-ot-tribunata-na-darzhavnata-duma.html", "text": "Имаме обещанието, че през март министъра на туризма Николина Ангелкова ще може да гостува в Москва и ще й бъде дадена възможност за изявление от трибуната на Държавната дума, когато се обсъждат въпросите в областта на туризма. Това каза за  Агенция „Фокус“  зам.-председателят на парламента и член на Групата за приятелство България- Русия Явор Нотев за официалното посещение на министъра на туризма Николина Ангелкова в Москва. „Ангажиментите и разбирането, които получихме на най-високо ниво от руската страна създават известно очакване, че вратата към добри отношения и икономически резултати е открехната“, обяви той. „В разговорите обърнахме внимание на проблемите, които към момента, за съжаление, стоят като преграда пред желаните добри тенденции в областта на туризма. Те трябва да намерят своето разрешение“, коментира Явор Нотев и уточни, че те са свързани с практиките, които конкурентите ни имат възможност да използват. „Например в Турция, Гърция, Египет и Мароко няма пречки дейността на туристическите фирми да бъде пряко субсидирана от съответната държава и да компенсира загуби в случай, че не се попълнят местата в чартърния полет, с който идват руските туристи или не се запълнят хотелските стаи“, обясни той. По думите му така държавите инвестират дадена сума, която с реализирането на туристическия продукт още същата година се връща в бюджета. „При нашия начин на работа такова пряко субсидиране, от държава членка на ЕС е недопустимо. Нямаме възможност да ги субсидираме пряко, това би се възприело зле от нашите партньори в ЕС“, изтъкна Явор Нотев. Според него трябва да се търсят начини за стимулиране на агенциите и туроператорите от Русия, които са в пряк достъп с туристите. „Имаме разговори за облекчаване на получаването на визи от руските граждани с приближаване на пунктовете до населени места, в които се формират туристически групи“, каза още Нотев. \r\nБиляна ИВАНОВА", "date": "2019.02.07", "title": "Зам.-председателят на парламента Явор Нотев: През март министър Николина Ангелкова ще гостува в Москва и ще направи изявление от трибуната на Държавната дума"}
{"url": "http://www.focus-news.net/news/2019/02/07/2620765/veliko-tarnovo-zadarzhani-sa-dvama-mazhe-ot-suhindol-za-krazhba-na-loven-trofey-i-drelka.html", "text": "Двама мъже от Сухиндол са в полицейския арест за извършена кражба от жилище в града. Това съобщиха от  ОДМВР – Велико Търново . Следобед на 6 февруари в управлението в Павликени е получен сигнал за кражба на ловен трофей и дрелка от жилище в Сухиндол. Изпратеният на мястото полицейски екип е изяснил, че деянието е извършено в периода 1 – 6 февруари. От проведените незабавни действия по разследването е установено, че съпричастни към извършеното деяние са двама мъже на 19 и 21 години и непълнолетно момче от с. Гранитово Инкриминираните вещи са установени и иззети. Двамата мъже са задържани с полицейски мерки до 24 часа. По случая е започнато досъдебно производство.", "date": "2019.02.07", "title": "Велико Търново: Задържани са двама мъже от Сухиндол за кражба на ловен трофей и дрелка"}
{"url": "http://www.focus-news.net/news/2019/02/07/2620766/smolyan-v-darzhavniya-arhiv-shte-bade-predstavena-dokumentalnata-izlozhba-polsko-balgarskoto-satrudnichestvo-v-oblastta-na-voennata-aviatsiya.html", "text": "Документална изложба „Полско-българското сътрудничество в областта на военната авиация“ ще бъде открита в Държавен архив – Смолян от 17.00 часа. Това съобщиха от  Архива . Инициативата е съвместна с Полски институт – София и е посветена на 100 години от установяване на дипломатически отношения между Полша и България. В изложбата ще бъдат показани снимки и документи на генерал-майор Константин Георгиев Узунски, съхранявани в Държавен архив – Смолян.", "date": "2019.02.07", "title": "Смолян: В Държавния архив ще бъде представена документалната изложба „Полско-българското сътрудничество в областта на военната авиация“"}
{"url": "http://www.focus-news.net/news/2019/02/07/2620767/hashim-tachi-v-intervyu-za-voa-mitata-shte-badat-premahnati-iziskva-se-tvorchesko-reshenie-sas-sarbiya.html", "text": "В интервю за  Voice of America  на албански език, държавният глава на Косово Хашим Тачи заяви, че Прищина ще се съобрази със съветите на САЩ, като подчерта, че 100-процентовите мита за внос на сръбски стоки ще бъдат премахнати.  \r\n„Трябва обаче да се разбере, че държавата Косово се сблъска с агресивни действия от страна на Сърбия, действия, които нанасят ни нанасят щети, функционирането на държавата вътрешно и външно. Затова мярката, предприета от косовските институции, беше правилна стъпка в подходящия момент, но в същото време сега трябва да мислим за бъдещето, а преобладаващото мнение е, че митата няма да бъдат премахнати, а отложени, както препоръчват САЩ“, подчерта Тачи.  \r\n„Аз съм оптимист, че Косово няма да поеме тежестта да бъде отговорно за блокирането на преговорния процес“, допълни президентът на най-младата държава на Балканите.  \r\nГоворейки за окончателното споразумение със Сърбия, Тачи подчерта, че е необходимо креативно решение, което ще гарантира, че интересите на двете страни ще бъдат зачетени, както и интересите на САЩ, НАТО и ЕС. „И, разбира се, накрая не може да има признание между двете страни без ясно определение на междудържавната граница между Косово и Сърбия. Бих искал да подчертая отново, че работя и мисля, че включването на Прешево, Медведжа и Буяновц към територията на Република Косово би било логично, но в същото време, като не се подкопават държавните ресурси на Косово като Газивода, Северна Митровица, „Трепча“ или други активи“, поясни Тачи.  \r\nЗапитан за червените линии на Косово, той отговори: „Не може да има диалог там, където няма гаранция от страна на Сърбия за признаване и за отваряне на пътя за членството на Косово в ООН. Без тези две неща диалогът няма смисъл”.  \r\nПо отношение на перспективата за корекция на границите, Тачи заяви, че Косово вече е „коригирало “своята граница с бившата югославска република Македония (БЮРМ) и Черна гора, а тази със Сърбия трябва да бъде определена с постигането на споразумение. Тереза Герова", "date": "2019.02.07", "title": "Хашим Тачи в интервю за VOA: Митата ще бъдат премахнати, изисква се творческо решение със Сърбия"}
{"url": "http://www.focus-news.net/news/2019/02/07/2620768/stara-zagora-obshtinata-organizira-zimen-praznik-na-buzludzha-na-16-fevruari.html", "text": "Общината организира зимен празник на Бузлуджа, който ще се проведе на 16 февруари. Това съобщиха от пресцентъра на  Община Стара Загора . Съорганизатор е Туристическо дружество \"Сърнена гора\". Събитието е част от Деня на зимното предизвикателство 2019 година.", "date": "2019.02.07", "title": "Стара Загора: Общината организира зимен празник на Бузлуджа на 16 февруари"}
{"url": "http://www.focus-news.net/news/2019/02/07/2620771/nova-uspeshna-operatsiya-na-sindroma-na-leshnikotroshachkata-izvarshiha-sadovi-hirurzi-v-umbal-sveta-ekaterina.html", "text": "Поредната успешна операция по повод на рядката патология - синдрома на лешникотрошачката, извършиха съдови хирурзи в УМБАЛ „Света Екатерина“. Това съобщиха от пресцентъра на УМБАЛ „Света Екатерина“. Болницата, която е под ръководството на проф. д-р Генчо Начев, е единственото лечебно заведение в България, в което рутинно извършват лечението на този синдром. \r\nТози път съдовите хирурзи, ръководени от завеждащия клиниката проф. Тодор Захариев, успешно оперираха 36-годишната пациентка К.С., при която освен наличната компресия на лявата бъбречна вена се диагностицира и съпътстваща компресия на дванадесетопръстника - синдром на Уилки, което наложи едновременна корекция на двете патологични състояния. \r\nОперативното лечение премина успешно по предварителния план на лекуващия екип и след нормално протичащия следоперативен период, пациентката ще бъде изписана  на 5-я следоперативен ден с указания за подходящ режим.", "date": "2019.02.07", "title": "Нова успешна операция на синдрома на лешникотрошачката извършиха съдови хирурзи в УМБАЛ „Света Екатерина“"}
{"url": "http://www.focus-news.net/news/2019/02/07/2620760/parlamentat-definira-prestaplenieto-izvarsheno-v-usloviya-na-domashno-nasilie.html", "text": "Парламентът дефинира престъплението, извършено в условия на домашно насилие, предаде репортер на  Агенция „Фокус“ . Приетият текст е част от промените в Наказателния кодекс, които се обсъждат на второ четене. С така приетото предложение,  престъпление, извършено в условията на домашно насилие е такова, ако е предшествано от системно упражняване на физическо, сексуално или психическо насилие, поставяне в икономическа зависимост, принудително ограничаване на личния живот, личната свобода и личните права. Това определение ще се отнася за случаите, когато престъплението е осъществено спрямо съпруг или бивш съпруг, лице, от което жертвата има дете, лице, с което се намира или е било във фактическо съпружеско съжителство или лице, с което живеят или е живяло в едно домакинство.  \r\nДеница КИТАНОВА", "date": "2019.02.07", "title": "Парламентът дефинира престъплението, извършено в условия на домашно насилие"}
{"url": "http://www.focus-news.net/news/2019/02/07/2620772/the-daily-prague-monitor-milosh-zeman-napisa-pismo-do-huan-guaydo-pokani-go-v-praga.html", "text": "Държавният глава на Чешката република Милош Земан написа писмо до лидера на опозиция във Венецуела Хуан Гуайдо, след като ден по-рано Прага го призна за временно изпълняващ длъжността на президент на латиноамериканската държава, съобщава електронното издание на столичния вестник  The Daily Prague Monitor . \r\nВ текста Земан поздравява Гуайдо и изразява надежди, че в годината, в която Чешката република празнува 30-годишнината от Нежната революция, Венецуела и Гуайдо ще имат шанс са собствена такава, която да тласне страната към демокрация.  \r\nПодчертава се, че чешкият президент е отправил покана към венецуелския опозиционер да посети Прага.  Тереза Герова", "date": "2019.02.07", "title": "The Daily Prague Monitor: Милош Земан написа писмо до Хуан Гуайдо, покани го в Прага"}
{"url": "http://www.focus-news.net/news/2019/02/07/2620773/sofiya-v-umbal-sv-ivan-rilski-shte-se-provede-preskonferentsiya-po-povod-mezhdunarodniya-den-posveten-na-borbata-s-epilepsiyata.html", "text": "Центърът за функционална и епилептична хирургия към Клиниката по неврохирургия при УМБАЛ „Св. Иван Рилски“, Българското дружество против Епилепсията (ДПЕ) и Асоциацията на родители на деца с епилепсия (АРДЕ) организират пресконференция по повод Международния ден, посветен на борбата с епилепсията. Това съобщиха от пресцентъра на  УМБАЛ „Св. Иван Рилски“ . Тя ще се проведе на 11 февруари 2019 г. от 11.00 часа в Аулата на УМБАЛ „Св. Иван Рилски“ на бул. \"Академик Иван Гешов\" 15. \r\nТемите на пресконференцията са: \r\n- Представяне на резултати от работата на единствения в България специализиран център по хирургия на епилепсията, в който се извършва диагностика и хирургично лечение на рефрактерни (неповлияващи се от медикаменти) епилепсии(2008г.– 2018г.) \r\n- Високотехнологичните и иновативни методи за изследване на рефрактерни епилепсии – настояще и бъдеще в УМБАЛ „Св. Иван Рилски“ \r\n- Центърът по епилептична хирургия при УМБАЛ „Св. Иван Рилски“ - основeн център от европейския проект E-pilepsyипроекта на ЕС „EPICARE“. \r\n- Кетогенна диета – приложение в България, проблеми и перспективи. \r\n- Епилепсията извън сянката– Как можем да преодолеем стигмата в училище? \r\nУчастници в събитието са: \r\n- Доц. д-р Красимир Минкин - неврохирург, УМБАЛ „Св. Иван Рилски“ \r\n- Доц. д-р Петя Димова - епилептолог,УМБАЛ „Св. Иван Рилски“, председател на Българското Дружество против Епилепсията - член на Световната лига против епилепсията \r\n- Веска Събева – Председател на Асоциация на родители на деца с епилепсия (АРДЕ)- член на Международното бюро против епилепсията. \r\nНа събитието ще присъстват пациенти, преминали през епилептична хирургия.", "date": "2019.02.07", "title": "София: В УМБАЛ „Св. Иван Рилски“ ще се проведе пресконференция по повод Международния ден, посветен на борбата с епилепсията"}
{"url": "http://www.focus-news.net/news/2019/02/07/2620752/inzh-bogdan-milchev-institut-za-patna-bezopasnost-pri-paten-intsident-i-osobeno-pri-verizhna-katastrofa-povedenieto-na-horata-i-na-uchastnitsite-nevinagi-e-adekvatno.html", "text": "Когато настъпи пътнотранспортно произшествие, особено когато има верижна катастрофа, поведението на хората и на участниците невинаги е адекватно. Това каза д-р инж. Богдан Милчев, член на УС на Института за пътна безопасност, в интервю за  Агенция „Фокус“  по повод зачестилите пътнотранспортни произшествия. „Когато мъглата не позволява да се шофира, водачът трябва да отбие и да спре, защото има и такива случаи“, заяви инж. Богдан Милчев и обясни, че когато мъглата позволява да се шофира, то трябва това да бъде със съобразена скорост и да се намали до толкова, колкото шофьорът може да контролира автомобила и да спазва дистанция. „И не само в мъгла. Много е важно, преди да попаднеш във водна пара в приземния въздух, да спазваш дистанция и да се спазват ограниченията на скоростта. Да има указателни табели, които да уведомяват за това, дори и за участъците, които са заледени, или има пожар, наводнение или нещо друго, да можеш ти самият да бъдеш по-бдителен, по-внимателен и по-концентриран“, подчерта членът на УС на Института за пътна безопасност. \r\nПо думите му трябва да е ясно, че хората допускат грешки и отговорността за тях трябва да бъде на доставчика на транспортната система, за да може да въздействат заедно с държавата и за да може да не са умишлени нередностите, трябва да се наказват и изваждат от пътя. „А когато се допуска неумишлена грешка, пътят трябва така да бъде конструиран, че да не се стига до смъртни случаи. Тази политика е въведена в далечната 1997 година от шведския парламент и има име - „Визия 0“. Съвсем наскоро Министерски съвет прие тази програма, че ще се върви в тази посока“, отбеляза инж. Милчев, като подчерта, че той адмирира това.  \r\n„Следващата стъпка според мен, която трябва да се направи, е да привлече шведско „ноу-хау“, да се привлекат експерти от Европа, които да помогнат да контролираме управлението на транспортната си система. Защото ние имаме проблем в това. Нашите експерти, които вчера бяха на магистрала „Струма“, казват, че тя е прекрасно построена и отговаря на всички изисквания. Но въпреки всичко, се случват такива катастрофи и вероятно ще продължат да се случват. Ние трябва да покажем, казвам ние, защото това трябва да стане заедно, и хората и неправителствения сектор, и държавата, да покажем, че наистина можем да управляваме ефективно и в интерес на сигурността на транспортната система“, каза още той.   \r\nПо думите на инж. Богдан Милчев това, което се случи на автомагистрала „Струма“, не е единствен случай в мъгла. „Когато настъпи ПТП, особено когато има верижна катастрофа, поведението на хората и на участниците, не винаги е адекватно. В повечето случаи то дори е опасно за самите тях. Според мен има няколко подхода, според ситуацията, които трябва да се предприемат. Ако има възможност, човекът трябва да излезе от автомобила и да се отдалечи от транспортното произшествие. Като отдалечаването трябва да се извършва в посока напред, когато има верижна катастрофа, а не назад към мястото от което идват автомобилите. Що се касае до това, как трябва да бъдат сигнализирани останалите участници в движението, по принцип това е много правилно действие, но за да се извърши както трябва и безопасно, трябва човек да бъде подготвен и да има съответните технически средства, с които да може да сигнализира“, заяви членът на УС на Института за пътна безопасност. \r\n„Независимо дали ще е с фенерче, или със светлоотразителни приспособления и елементи, с които да може да даде отдалече сигнал на автомобилите, които идват. Просто с голи ръце да застане с гърди пред един камион и да му каже, че има проблем, не е геройство. Ние трябва наистина да обърнем внимание на това, защото то ни показва, че трябва от най-ранна възраст да обучаваме нашите деца на безопасно поведение и навици, които да могат да бъдат полезни, когато са на пътя, защото на нас почти целия ни живот минава в път“, допълни още той.  \r\nИрина ИВАНОВА Пълния текст на интервюто четете по-късно в „Мнение”", "date": "2019.02.07", "title": "Инж. Богдан Милчев, Институт за пътна безопасност: При пътен инцидент и особено при верижна катастрофа, поведението на хората и на участниците невинаги е адекватно"}
{"url": "http://www.focus-news.net/news/2019/02/07/2620758/veliko-tarnovo-rayonniyat-sad-v-gorna-oryahovitsa-shte-gleda-deloto-sreshtu-zhenata-napadnala-spetsialist-ot-speshna-pomosht.html", "text": "Районният съд в Горна Оряховица ще гледа делото срещу жената, нападнала специалист от Спешна помощ. Заседанието ще започне в 10.00 часа, съобщи за  Радио „Фокус“ – Велико Търново  районния прокурор Даниела Харитонова. Тя припомни, че обвинението е за причиняване на лека телесна повреда на медицински специалист при изпълнението на службата му. Наказанието е до три години лишаване от свобода. „Но, предвид факта, че обвиняемото лице е чисто съдебно минало и предвид този вид наказание и в този размер, който е посочен в Закона, задължително се прилага една специфична разпоредба от Наказателния кодекс, която предвижда замяна на наказанието с административна глоба. Нейният размер може да е от 1 000 до 5 000 лв.“, обясни още Даниела Харитонова. „Фокус“ припомня , че инцидентът се случи в нощта на 20 срещу 21 януари тази година. Тогава 35-годишната Звезда Илиева  нападна фелдшера Наталия Армянова по време на дежурство в Спешна помощ – Горна Оряховица. Още на следващия ден Армянова подаде оставка, това направиха и 27 нейни колеги в знак на съпричастност. От 1 февруари частна охранителна фирма дава дежурства в Центъра в града и пази специалистите. \r\nЛуиза ТРАНЧЕВА", "date": "2019.02.07", "title": "Велико Търново: Районният съд в Горна Оряховица ще гледа делото срещу жената, нападнала специалист от Спешна помощ"}
{"url": "http://www.focus-news.net/news/2019/02/07/2620776/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Политическата криза във Венецуела, препятствията пред проекта за газопровода „Северен поток-2“, поредното посещение в Брюксел на премиера на Обединеното кралство Тереза Мей за преговори с европейските лидери за Брекзит и следващата среща на върха на НАТО са част от основните теми, върху които акцентират европейските издания. \r\n***  Франция ще се противопостави на ФРГ по въпроса за съдбата на проекта за газопровода „Северен поток-2“, поставяйки под въпрос бъдещето му, съобщава най-тиражираният германския вестник -  Die Sueddeutsche Zeitung , позовавайки се на източници, пожелали анонимност.  \r\n„Не искаме да засилваме зависимостта си от Русия и едновременно с това да нанесем ущърб на страни от Европейския съюз като Полша и Словакия“, цитира изданието един от източниците си. Съгласно думите му, „Северен поток-2“ вече е довел до многобройни „стратегически проблеми“ между Брюксел и Москва. В същото време изданието подчертава, че нито в Париж, нито в Брюксел не са потвърдени намеренията на Франция.  \r\nПрипомня се, че на 8 февруари страните от ЕС ще гласуват за изменение на правилата за гарантиране на конкуренцията и правата на потребителите на газовия пазар в Европа (Трети енергиен пакет). Съгласно корекциите, предложени през 2017 г. от Европейската комисия, към газопроводите на трети страни следва да се прилагат правилата на вътрешния пазар, преди всичко да се забрани доставчикът на природен газ да бъде едновременно с това и оператор на газопровода. Ако промените бъдат приети, реализирането на проекта за „Северен поток 2“ ще бъде сериозно затруднено, тъй като доставчик и оператор е руският енергиен гигант „Газпром“.  \r\nГермания се надява на подкрепата на Франция, Австрия, Нидерландия, Белгия, Гърция и Кипър по въпроса. За приемането на измененията са необходими 16 гласа „за“ от 28-те страни-членки на ЕС, които представляват не по-малко от 65% от населението на Общността. Към края на януари тази година предложението на ЕК бе подкрепено от 12 държави. \r\n***  Държавният глава на Чешката република Милош Земан написа писмо до лидера на опозиция във Венецуела Хуан Гуайдо, след като ден по-рано Прага го призна за временно изпълняващ длъжността на президент на латиноамериканската държава, съобщава електронното издание на столичния вестник  The Daily Prague Monitor . \r\nВ текста Земан поздравява Гуайдо и изразява надежди, че в годината, в която Чешката република празнува 30-годишнината от Нежната революция, Венецуела и Гуайдо ще имат шанс са собствена такава, която да тласне страната към демокрация.  \r\nПодчертава се, че чешкият президент е отправил покана към венецуелския опозиционер да посети Прага. \r\n***  Държавният глава на САЩ Доналд Тръмп ще присъства на срещата на върха на лидерите на страните-членки на НАТО, която ще се проведе в британската столица през декември тази година, съобщават от европейската редакция на  Politico .   \r\nСрещата бе обявена от генералния секретар на Алианса Йенс Столтенберг. „[Тя ще бъде] възможност за държавните и правителствените ръководители на съюзническите държави да посрещнат предизвикателствата пред сигурността, пред които сме изправени сега и в бъдеще, и да гарантираме, че НАТО ще продължи да се адаптира, за да защити населението си от почти един милиард жители“, подчерта норвежкият политик в изявление. \r\nСтолтенберг изрази „благодарност\" към Обединеното кралство за съгласието му да бъде домакин на срещата на върха, описвайки Лондон като „идеалното място за отбелязване на 70-те години на трансатлантическо сътрудничество\". \r\nАко Тръмп присъства, това ще бъде второто му посещение във Великобритания след тридневното му пътуване през юли миналата година. \r\n„Срещата през декември е важна възможност за определяне на стъпките, които трябва да предприемем сега, за да модернизираме Алианса и да гарантираме неговия непрекъснат успех\", заяви на свой ред премиерът на Великобритания Тереза Мей. \r\n*** След обръщението, в което имаше и думата „Ад“, отправено от Доналд Туск, очаква се ЕС отново да се подиграе с Тереза Мей, пише британският  The Times .    \r\nПремиерът се готви в четвъртък за нова порция „свежа“ конфронтация в Брюксел, която да последва след нападките на привържениците на Брекзит в Лондон.   \r\nПредседателят на Европейския Съвет Доналд Туск е слисал министрите със суровите  си нападки и груба критика на „онези, които насърчиха Брекзит без да са планирали как ще го проведат на практика“. \r\nТереза Мей се е настроила за  ожесточен сблъсък с европейските лидери в четвъртък. Особено след като Доналд Туск обяви, че „в Ада ще има специално запазено място“ за водачите на кампанията за излизане на Великобритания от Евросъюза.   \r\nНа Даунинг Стрийт вярват, че едва ли и Жан-Клод Юнкер, председателят на Еврокомисията, ще посрещне британския премиер с особени симпатии. Двамата ще се срещнат в четвъртък за първи път след разгрома в Камарата на общините на проекта на Мей за Брекзит.   \r\nПо програма Мей трябва да се срещне също с господата Туск и Антония Таяни, председател на Европарламента. Госпожа Мей не вярва, че от Брюксел ще й окажат някаква допълнителна подкрепа, тъй като в момента Долната камара на британския парламент обсъжда предстоящия следващата седмица вот на нейното предложение за провеждане на самия Брекзит.   \r\nБрюксел обаче може да позволи промяна в споразумението за напускане. \r\n***", "date": "2019.02.07", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/02/07/2620777/d-r-hristo-pelev-mbal-d-r-kiro-popov-karlovo-42-000-leva-nyama-da-ni-badat-zaplateni-ot-nzok-tova-sa-blizo-70-patsienti-za-koito-nyama-da-poluchim-pari.html", "text": "Бюджетът на МБАЛ „Д-р „Киро Попов” в Карлово намаля. Това съобщи за  Радио „Фокус“ - Пловдив  д-р Христо Пелев, управител на лечебното заведение. По думите му парите са намалели в най-тежките зимни месеци, когато има най-много пациенти. „42 000 лева няма да бъдат заплатени за извършената медицинска дейност от НЗОК. Това са близо 70 пациенти, които сме лекували и няма да получим пари за тях, което не е справедливо. Бюджетът може да бъде по-гъвкав“, каза още д-р Пелев. По думите му надлимитната дейност като родилната дейност и процедурите за хемодиализа са причислени към бюджета на болниците. „Като от 283 000 лева, какъвто е бюджетът на болницата за януари, се извади 60 000 лева остават 223 000 лева. С тях трябва да се справяме с клиничните пътеки. Миналата година за същия период сме имали 289 000 лева. Оставаха около 60 000 - 70 000 лева в зависимост от ражданията и процедурите за хемодализа, с които можехме да се разплащаме за всички дейности“, обясни още д-р Пелев. По думите му с този бюджет не могат да се увеличат и заплатите на персонала на болницата, тъй като с постановление на Министерски съвет се увеличиха минималните работни заплати на 560 лева. Според него проблемът е за всички болници. По думите му когато се преразпределят бюджетите на болниците, трябва да се има предвид увеличението на цените на горивата, на минималната работна заплата и др. В МБАЛ „Д-р „Киро Попов” - Карлово работят около 40 лекарите, а медицинските сестри са 72. Според д-р Пелев не би следвало да се предприемат крайни мерки. „Реален е фактът, че е повишен бюджетът на Здравната каса, има увеличение със 100 млн. лева за болничната помощ, но това не се усеща при нас. Разумното е Надзорен съвет, НЗОК, дори и министърът на здравеопазването да видят как са преразпределени парите за болниците, защото нямаме реално усещане, че парите са повишени“, каза още управителят на лечебното заведение. По думите му ако има протести, то те трябва да се организират от Лекарския съюз, сестринския съюз, синдикатите. Предстои събрание на Сдружението на общинските болници, на което да се вземе решение за последващи действия. Към момента оставки от лекари все още не са постъпили при управителя. \r\nМария РУСЕВА", "date": "2019.02.07", "title": "Д-р Христо Пелев, МБАЛ „Д-р „Киро Попов” - Карлово: 42 000 лева няма да ни бъдат заплатени от НЗОК, това са близо 70 пациенти, за които няма да получим пари"}
{"url": "http://www.focus-news.net/news/2019/02/07/2620774/predsedatelyat-na-pg-na-gerb-tsvetan-tsvetanov-razgovarya-s-predstaviteli-na-natsionalniya-demokraticheski-institut-i-mezhdunarodniya-republikanski-institut.html", "text": "Председателят на Парламентарната група на ГЕРБ и заместник-председател на партията Цветан Цветанов проведе работни срещи с директорите за Европа на Националния демократически институт Робърт Бенджамин и на Международния републикански институт Пол Маккарти. По време на разговорите бяха обсъждани конкретни аспекти на двустранната дейност. Припомняме ви, че двете организации, заедно с европейските \"Конрад Аденауер\" и \"Ханс Зайдел\", редовно участват в обучителни програми и семинари на различните организации на ГЕРБ. В тази връзка Робърт Бенджамин информира, че Националният демократически институт планира провеждането на цикъл от семинари, предназначен за млади лидери от различни политически семейства, които ще бъдат обучавани по теми като \"морал в политиката\", \"механизми за интегритет в гражданското общество\" и други. С Пол Маккарти от Международния републикански институт беше договорено участие в конкретни мероприятия на ГЕРБ в края на март и началото на април 2019 г. И в двата института председателят на ПГ на ГЕРБ Цветан Цветанов представи подготовката на партията за предстоящите избори за Европейски парламент, както и важността на следващите избори - за местни органи на властта през есента на същата година. \r\nВ утрешния ден ще се проведе Молитвената закуска с президента на САЩ Доналд Тръмп, в която освен заместник-председателя на ГЕРБ Цветан Цветанов участие ще вземат и председателят на ДПС Мустафа Карадайъ, депутатите Пламен Нунев (ГЕРБ) и Жельо Бойчев (БСП), зам.-министърът на спорта Ваня Колева, както и зам.-кметът на София Тодор Чобанов.", "date": "2019.02.07", "title": "Председателят на ПГ на ГЕРБ Цветан Цветанов разговаря с представители на Националния демократически институт и Международния републикански институт"}
{"url": "http://www.focus-news.net/news/2019/02/07/2620775/sliven-8-mashini-sa-rabotili-tazi-nosht-po-pochistvane-na-patishtata-v-oblastta.html", "text": "Слаб сняг превалява в планинските райони на Сливенска област. Вали по високите места в община Сливен, в района на Котел и Твърдица. Това съобщиха от  Областно пътно управление . 8 машини са работили тази нощ по почистване на пътищата. И в момента техника почиства и опесъчава. Температурите в областта са от минус 1 до 3 градуса. Пътната настилка на магистрала „Тракия“ е мокра, времето е облачно. Видимостта е добра. \r\nНяма населени места без ток и вода. Няма сигнали за закъсали автомобили и бедстващи хора.", "date": "2019.02.07", "title": "Сливен: 8 машини са работили тази нощ по почистване на пътищата в областта"}
{"url": "http://www.focus-news.net/news/2019/02/07/2620778/plovdiv-tri-sela-ot-oblastta-sa-s-narusheno-vodopodavane-zaradi-avarii.html", "text": "Три села от областта са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода днес са жителите на селата Първенец, Васил Левски и Мътеница. Очаква се авариите да бъдат отстранени до 17.00 часа днес. С нарушено водоподаване до 17.00 часа са също живущите в района на блок №82 в пловдивския квартал „Тракия“. Поради изграждане на ново водопроводно отклонение по ул. „Тунжа“, в града, водоподаването в района между бул. „Васил Априлов“, бул. „Пещерско шосе“, ул. „Данаил Юруков“ и бул. „Свобода“ ще бъде нарушено за времето до 15.00 часа. \r\nТони МИХАЙЛОВ", "date": "2019.02.07", "title": "Пловдив: Три села от областта са с нарушено водоподаване заради аварии"}
{"url": "http://www.focus-news.net/news/2019/02/07/2620779/pazardzhik-rayonniyat-sad-shte-gleda-deloto-sreshtu-mazh-obvinen-za-zakana-za-ubiystvo-na-politsai.html", "text": "Районният съд в Пазарджик ще гледа дело за закана за убийство на полицаи. Това съобщи за  Радио „Фокус“ – Пазарджик  Маринела Георгиева от администрацията на Съда. Делото е образувано по обвинителен акт на Районна прокуратура – Пазарджик. Срещу подсъдимия е повдигнато обвинение за това, че на 17 декември 2017 година в село Алеко Константиново се е заканил с убийство на полицаи при изпълнение на службата им. Началото на съдебното заседание е в 14.00 часа, а съдия-докладчик по делото е Димитър Бишуров. \r\nВаня НИКОЛОВА", "date": "2019.02.07", "title": "Пазарджик: Районният съд ще гледа делото срещу мъж, обвинен за закана за убийство на полицаи"}
{"url": "http://www.focus-news.net/news/2019/02/07/2620770/inzh-bogdan-milchev-institut-za-patna-bezopasnost-darzhavnata-administratsiya-po-prezumptsiya-ne-iska-da-bade-kontrolirana-i-da-nosi-otgovornost.html", "text": "Държавната администрация по презумпция не иска да бъде контролирана и да носи отговорност. Това каза д-р инж. Богдан Милчев, член на УС на Института за пътна безопасност в интервю за   Агенция „Фокус“  по повод зачестилите пътнотранспортни произшествия. „Вижте, тези нови промени, които ни се предлагат в тези два законопроекта в Закона за движение по пътищата, по нито един от показателите не могат да спрат пътнотранспортно произшествие и да изпълнят целите, за които са поставени“, подчерта инж. Богдан Милчев, като допълни, че те не променят начина, по който ще се управлява пътната безопасност. „Защото ние всички очакваме когато констатираме нарушение да има неизбежност на наказанието. Това нещо не ни се предлага. А ни се предлагат по-високи глоби, но не и формула в административно наказателния процес. Какво друго очакваме? Очакваме ясно разписани отговорности, за да знаем кой отговаря за конкретния път. Ето, например за катастрофата на автомагистрала „Струма“, да знаем кой конкретно отговаря за сигурността на този участък“, посочи членът на УС на Института за пътна безопасност. \r\n„Ние нямаме в законопроекта такова предложение и да е ясно думата „отговаря“ просто я няма в нито един от текстовете. Там има „съгласува“, „координира“, „предлага‘ и т. н. Най-фрапиращото е, че тези два законопроекта предлагат създаването на 2 нови институции - Съвет за пътна безопасност и Държавна агенция по пътна безопасност, които да имат абсолютно еднакви функции. Разликата е, че единия ще бъде политически орган, а другото ще бъде експертен орган. Отново ни се предлага прехвърляне на отговорност. Ние имаме нужда да се създаде верига от отговорности и да знаем кой стои най-отгоре, кой е следващият и кой за какво носи отговорност. Държавната администрация по презумпция не иска да бъде контролирана и не иска да носи отговорност. Това го казвам с най-голяма отговорност, защото аз самия излизам от тази администрация и аз самия близо 20 години съм бил там и съм наясно, че държавната администрация по презумпция се съпротивлява на всякаква промяна“, каза инж. Милчев, като подчерта, че именно затова Институтът за пътна безопасност не може да създаде ефективно законодателство, ако то се създава от нея. „Трябва кръгът на хората, които създават това законодателство да бъде разширен и да се използват хора, които са от научните среди, защото в университетите имаме много добри професори по Право и въобще в Техническия университет също имаме добри специалисти. В неправителствения сектор също не трябва да се подценяват специалистите и експертите“, отбеляза инж. Богдан Милчев. \r\nПо думите му ограниченията да се шофира с 30 км/ч вместо с 50 км/ч в градската част, е било пуснато като предложение, за да се тестват обществените нагласи. „И в момента може да се управлява в града с 30 км/ч и да се сложат долни 30 км/ч, не е необходимо някакви промени да се слагат в закона. А що се касае да се намали от 90 км/ч на 80 км/ч за всички пътища в републиканската пътна мрежа, това нещо трябва да се предложи на базата на конкретен анализ“, каза още той.  \r\n„Такъв в държавата никога не се е правил и никой не е установил, че нашите пътища са толкова лошо построени и толкова лошо се поддържат, че не може да се движим със скорост 90 км/ч.. Още повече, че аз го казах няколко пъти, че тези наши пътища са проектирани, за да се движиш със 120 км по тях и е намалено на 90 км. Винаги се намалява с 30 км от проектната скорост, защото ако някой превиши, да не вземе да изскочи от пътя или да катастрофира. Тук въпросът за скоростта изисква по-сериозен и по-задълбочен анализ и експертен дебат. Просто хвърляне в пространството и коментари по медиите е изключително несериозен подход от страна на тези, които предлагат промените“, отбеляза още членът на УС на Института за пътна безопасност. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.07", "title": "Инж. Богдан Милчев, Институт за пътна безопасност: Държавната администрация по презумпция не иска да бъде контролирана и да носи отговорност"}
{"url": "http://www.focus-news.net/news/2019/02/07/2620780/burgas-ikona-s-chudotvorni-moshti-na-sv-efrem-novi-shte-bade-predstavena-v-grada-na-10-fevruari.html", "text": "Икона на свети Ефрем Нови с частица от светите му мощи ще бъде представена в града на 10 февруари. Това съобщиха от пресцентъра на  Община Бургас . Посрещането на иконата на светия великомъченик и чудотворец Ефрем Нови ще бъде в 9.00 часа сутринта. Тя ще бъде изложена за поклонение в храм „Св. Йоан Рилски“ и ще престои там само за ден. В 17.30 часа пред иконата с мощите на свети Ефрем Нови ще бъде отслужен молебен за здраве и душевно спасение. Свети Ефрем Нови е известен като светецът светкавица заради бързите чудеса, които се случват по молитвите му. Той помага за изцелението от страшни болести като рак, психични разстройства, сърдечни заболявания. Чудесата на свети Ефрем Нови не познават граници. Идването на мощите на свети Ефрем Нови Чудотворец съпътства и събитието по представяне на книгите за неговия живот и чудеса. Свети великомъченик и чудотворец Ефрем Нови и детската „Светецът светкавица“ от 18.00 часа отново в храм „Св. Иван Рилски“ в Бургас. Автор на книгите е журналистът от телевизия „Европа“ и водещ на новините Ангел Бончев. „Свети великомъченик и чудотворец Ефрем Нови“ е най-новата книга, която съдържа житието, чудесата, акатист, молебен канон, тропари и молитви към светеца. Дарът на чудотворството, даден му от Бога, е удивителен. Народът на Гърция го е нарекъл светец-светкавица, защото светкавично отговаря на просбите на призоваващите го. „Светецът светкавица“ е детската книга за свети Ефрем Нови чудотворец. Четивото представя по увлекателен начин през очите на едно дете, връстник на онези, които ще се докоснат до живота на свети Ефрем, неговият свят живот, който да им послужи като пример за това кой път да изберат в живота си. Книгата „Светецът светкавица“ е насочена към деца между 7 и 14 години.", "date": "2019.02.07", "title": "Бургас: Икона с чудотворни мощи на св. Ефрем Нови ще бъде представена в града на 10 февруари"}
{"url": "http://www.focus-news.net/news/2019/02/07/2620783/kardzhali-8-240-kasa-tsigari-bez-banderol-sa-izzeti-pri-spetsializirana-politseyska-operatsiya-v-oblastta.html", "text": "8 240 къса цигари без бандерол са иззети при специализирана полицейска операция на територията на РУ - Кърджали за противодействие на престъпността в малките и отдалечени населени места. Това съобщиха от  ОДМВР - Кърджали . В село Житница полицаите открили 6 660 къса цигари в жилище, обитавано от 66-годишен. Мъжът е задържан в полицейското управление за срок до 24 часа и е образувано бързо производство. Останалата част от цигарите – 1 580 къса са открити при проверка в частен дом в село Габрово. Безакцизните стоки са предадени и са на съхранение в РУ - Кърджали, а на 68-годишният им притежател е съставен акт по Закона за акцизите и данъчните складове. От началото на тази година при специализирани операции за противодействие на контрабандата и битовата престъпност на територията на РУ - Кърджали са иззети общо 20 000 къса цигари без акцизен бандерол.", "date": "2019.02.07", "title": "Кърджали: 8 240 къса цигари без бандерол са иззети при специализирана полицейска операция в областта"}
{"url": "http://www.focus-news.net/news/2019/02/07/2620784/emil-hristov-avtoinstruktor-predvizhdat-se-promeni-v-kursovete-za-kandidat-shofyorite.html", "text": "Предвиждат се промени в курсовете за кандидат-шофьорите. Това каза за  Радио „Фокус“ – Пирин  Емил Христов, автоинструктор. Той добави, че промените се обсъждат и все още не са влезли в сила. По думите му се предвижда в теоритичната част да отпаднат част от въпросите. „В изпита за теория ще бъде въведен тест за реакции“, посочи Емил Христов. Той добави, че по този начин изпитът ще има и практическа насоченост като няма да бъде само теоритичен. „Част от техническите въпроси ще отпаднат, а на тяхно място ще се въведе тестът за реакции, който ще наподобява психотеста при останалите категории“, каза още автоинструкторът. Той коментира, че в теста за реакции курсистите ще могат да разпознават пешеходци както в натоварен трафик, така и при влошена метеорологична обстановка. Емил Христов заяви, че изкарването на шофьорската книжка е един път, който курсистите трябва да извървят. „Хората са много индивидуални и затова някои успяват по-бързо да възприемат новия материал, докато на други им е необходимо повече време. Всеки човек има различни потребности и възприема нещата и света по различен начин“, допълни Емил Христов. \r\nДенис НИКИФОРОВ", "date": "2019.02.07", "title": "Емил Христов, автоинструктор: Предвиждат се промени в курсовете за кандидат-шофьорите"}
{"url": "http://www.focus-news.net/news/2019/02/07/2620769/pencho-milkov-bsp-upravlyavashtite-otnovo-ne-se-saobrazyavat-s-pravilata-nova-tsik-tryabva-da-ima.html", "text": "\"Изборният кодекс ясно казва, че мандатът на ЦИК е 5 години и трябва да се избере нова. В случая това трябва да стане до 21-и този месец. Процедурата, обаче не е започната от управляващите и отново виждаме, че те не се съобразяват с правилата\". Това каза народният представител от ПГ на \"БСП за България\"  Пенчо Милков пред БСТВ, съобщиха от пресцентъра на  НС на БСП . Той добави, че  затова левицата е  била принудена да внесе проект на решение за започване на процедура, за да бъде спазен законът. \"Не искаме да саботираме изборите и не се страхуваме от това- кой има повече представители в ЦИК, а искаме спазването на правилата\", заяви Милков.  \r\n\"ГЕРБ поставят себе си над законите и считат, че те не се отнасят за тях\", каза още Пенчо Милков в коментар на доклада за изпълнението на решенията на Европейския съд по правата на човека по дела срещу Република България. Той добави, че ако служебно лице извърши действия, заради които държавата бъде осъдена на плати, тя трябва да потърси парите си от него. Милков каза още, че всички ние плащаме за това, че някой е нарушил правата на гражданите без да има последствия за него. \"Предложихме българските граждани да могат да търсят правата си и да се защитават у нас за всичко, което Европейската конвенция за правата на човека им дава право. Предложението ни, обаче бе отхвърлено с пълно мълчание, без никакви аргументи от новата коалиция - ГЕРБ, ОП, ВОЛЯ и ДПС\", коментира още народният представител и добави, че така управлява ГЕРБ - с мълчаливо натискане на бутони. Милков каза още, хората непрекъснато изпращат сигнали до БСП за много нарушения от типа на \"Ало, Банов съм\" в цялата страна и показва, че управляващите се чувстват безнаказани.  \r\nПенчо Милков каза още, че днес на второ четене трябва да бъдат приети промените в Наказателния кодекс, свърани с домашното насилие. \"БСП не допусна Истанбулската конвенция да бъде приета в България, а успяхме да отразим в нашето законодателство текстовете от нея, свързани с домашното насилие. Така ще се борим с него, без да въвеждаме джендър идеологията, която е неприемлива\", коментира народният представител. Той добави, че промените в НК, обаче са само част от борбата с домашното насилие. \"Не можем да решим проблема само със санкции и наказания. Трябва да започнем да говорим за проблема с домашното насилие още от ранна детска възраст, защото агресията ескалира\", коментира още той.", "date": "2019.02.07", "title": "Пенчо Милков, БСП: Управляващите отново не се съобразяват с правилата - нова ЦИК трябва да има"}
{"url": "http://www.focus-news.net/news/2019/02/07/2620785/blagoevgrad-nad-34-000-kasa-tsigari-bez-banderol-sa-izzeti-pri-proverka-na-lek-avtomobil-v-grada.html", "text": "Над 34 000 къса цигари без бандерол са иззети при проверка на лек автомобил в града. Това съобщиха от  ОДМВР - Благоевград . Проверката е извършена на 6 февруари около 21.30 часа. Обискираният автомобил е управляван от 33-годишен мъж. По случая е образувано досъдебно производство. Работата продължава.", "date": "2019.02.07", "title": "Благоевград: Над 34 000 къса цигари без бандерол са иззети при проверка на лек автомобил в града"}
{"url": "http://www.focus-news.net/news/2019/02/07/2620786/sport-bayern-myunhen-napred-za-kupata-sled-prodalzheniya-sreshtu-herta.html", "text": "Байерн (Мюнхен) успя да се класира на четвъртфиналите за Купата на Германия, след победа като гост на Херта Берлин с 3:2 след продължения. Редовното време завърши наравно - 2:2. \r\nВ друг мач Лайпциг се класира за четвъртфиналите на турнира за първи път своята история. Това стана след 1:0 срещу Волфсбург у дома на „Ред Бул Арена”. Резултати от другите осминафинали: \r\nШалке – Фортуна Дюселдорф 4:1 \r\nХолщайн Кийл – Аугсбург 0:1 \r\nВенцислав ДРАГОМАНОВ", "date": "2019.02.07", "title": "Спорт: Байерн Мюнхен напред за Купата след продължения срещу Херта"}
{"url": "http://www.focus-news.net/news/2019/02/07/2620788/montana-izzeti-sa-orazhie-i-boepripasi-pri-proverka-na-chasten-imot-v-grad-varshets.html", "text": "Иззети са оръжие и боеприпаси при проверка на частен имот в град Вършец, съобщиха от  ОДМВР – Монтана . На 6 февруари след получена информация за съхранение на огнестрелно оръжие е извършено претърсване в частен дом в град Вършец, обитаван от 24-годишен жител на с. Черкаски, община Вършец. В жилището са намерени и иззети 5 ловни патрона, 16 калибър и гладкоцевна пушка „Gencek“. По случая е образувано досъдебно производство в РУ - Вършец.", "date": "2019.02.07", "title": "Монтана: Иззети са оръжие и боеприпаси при проверка на частен имот в град Вършец"}
{"url": "http://www.focus-news.net/news/2019/02/07/2620789/d-r-dora-atanasova-darzhavna-psihiatrichna-bolnitsa-pazardzhik-materialnata-baza-na-psihiatrichnata-bolnitsa-e-v-mnogo-dobro-sastoyanie.html", "text": "Материалната база на Държавната психиатрична болница в Пазарджик е в много добро състояние. Това каза за  Радио „Фокус“ – Пазарджик  д-р Дора Атанасова, директор на лечебното заведение. По думите ѝ цялостен ремонт на сградата е извършен през 2014 година, като към момента се поддържа в много добро състояние. „Сградата ни е предоставена безвъзмездно от Община Пазарджик с договор за безвъзмездно ползване. В бюджета ни има параграф „Издръжка“, който предвижда ремонтни дейности, тъй като естеството на психичните болести е такова, че пациентите рушат. Психиатричната болница разполага със 100 легла, като към момента имаме 89 пациенти. Има три стационарни отделения – смесено, мъжко и женско“, уточни д-р Атанасова. Тя допълни, че във връзка с грипната епидемия са въведени специални мерки – забранени са свижданията, персоналът носи предпазни мерки и се извършва хигиена на помещенията. \r\nАлбена ЖИЛЕКОВА", "date": "2019.02.07", "title": "Д-р Дора Атанасова, Държавна психиатрична болница - Пазарджик: Материалната база на психиатричната болница е в много добро състояние"}
{"url": "http://www.focus-news.net/news/2019/02/07/2620790/pazardzhik-konkurs-za-nay-dobar-vinoproizvoditel-shte-se-provede-v-grad-vetren.html", "text": "Конкурс за „Най-добър винопроизводител `Реколта 2018 г.” организира кметството в град Ветрен съвместно с винарската изба в града. Това съобщи за  Радио „Фокус“ – Пазарджик  кметът на Ветрен Радослав Лютаков. Той обясни, че желаещите да участват в конкурса вече са донесли проби от вината в кметството. Обявените категории са бели вина, червено вино букет – памид, мерло, червено вино – мерло, каберне, мавруд. Конкурсът ще се проведе от 12.00 часа в един от ресторантите във Ветрен. За победителите в конкурса са предвидени грамоти и награди, който ще бъдат връчени официално на празника „Трифон Зарезан” – 14 февруари 2019 година. \r\nВаня НИКОЛОВА", "date": "2019.02.07", "title": "Пазарджик:  Конкурс за най-добър винопроизводител ще се проведе в град Ветрен"}
{"url": "http://www.focus-news.net/news/2019/02/07/2620792/sofiya-edin-chovek-e-postradal-pri-katastrofa-mezhdu-avtobus-i-lek-avtomobil-na-ul-lomsko-shose-v-kostinbrod.html", "text": "Един човек е пострадал при катастрофа между автобус и лек автомобил на ул. „Ломско шосе“ в Костинброд. Това съобщиха от пресцентъра на  ОДМВР-София . Около 21.50 часа на 6 февруари в РУ- Костинброд е постъпил сигнал за пътнотранспортно произшествие на ул. „Ломско шосе“. При извършения оглед на местопроизшествието е установено, че автобус е реализирал пътнотранспортно произшествие с лек автомобил „Фолксваген Голф“. Пострадал е пътник в колата, настанен за лечение със сътресение на мозъка, без опасност за живота. Водачите са тествани с дрегер, отчел отрицателни резултати. По случая е образувано досъдебно производство.", "date": "2019.02.07", "title": "София: Един човек е пострадал при катастрофа между автобус и лек автомобил на ул. „Ломско шосе“ в Костинброд"}
{"url": "http://www.focus-news.net/news/2019/02/07/2620782/predsedatelyat-na-parlamenta-tsveta-karayancheva-blagodarya-za-edinodushieto-po-promenite-v-nakazatelniya-kodeks-tova-e-udar-sreshtu-domashnoto-nasilie.html", "text": "Благодаря за единодушието по промените в Наказателния кодекс – това е удар срещу домашното насилие. Това каза председателят на Народното събрание Цвета Караянчева, след като бяха приети на второ четене промените в Наказателния кодекс, внесени от нея, предаде репортер на  Агенция „Фокус“ . „Искам да благодаря на всички за единодушието, което постигнахме днес. Изключително важни промени, изключително важно послание към всички онези жени и деца, които са малтретирани вкъщи. Това е един удар срещу домашното насилие. Радвам се, че благодарение на работата на Правна комисия, благодарение на всички, които участваха в работната група, успяхме да постигнем този резултат. Това е стъпка в правилната посока“, каза тя.  \r\nЦвета Караянчева изрази убедеността си, че след като е постигнато такова единодушие, пред депутатите има възможност да работят в името на българските граждани единно. „Да обменяме мненията, да чуваме мненията на гражданските организации и да правим добро законодателство“, каза още председателят на парламента.  \r\nДеница КИТАНОВА", "date": "2019.02.07", "title": "Председателят на парламента Цвета Караянчева: Благодаря за единодушието по промените в Наказателния кодекс – това е удар срещу домашното насилие"}
{"url": "http://www.focus-news.net/news/2019/02/07/2620787/sofiya-nezakonen-boen-arsenal-e-izzet-ot-chasten-adres-v-s-vasilovtsi.html", "text": "Незаконен боен арсенал е иззет от частен адрес в с. Василовци. Това съобщиха от пресцентъра на  ОДМВР-София . Около 16.00 часа вчера при провеждането на специализирана полицейска операция за противодействие на конвенционалната престъпност на територията на община Драгоман, служители на РУ-Сливница извършили претърсване в жилището на криминално проявен мъж в с. Василовци. От адреса са иззети газов пистолет и общо 70 боеприпаса с различен калибър. Обитателят на адреса е задържан за срок до 24 часа и срещу него е образувано бързо производство за извършено престъпление по  чл. 339, ал.1 от НК.", "date": "2019.02.07", "title": "София: Незаконен боен арсенал е иззет от частен адрес в с. Василовци"}
{"url": "http://www.focus-news.net/news/2019/02/07/2620793/der-spiegel-alternativa-za-germaniya-sadi-federalnata-sluzhba-za-zashtita-na-konstitutsiyata.html", "text": "„Алтернатива за Германия“ подаде жалба срещу Федералната служба за защита на Конституцията, съобщава водещото издание  Der Spiegel . \r\nВ документа с обем от 97 страници партията настоява службата да бъде забранена от Окръжния съд в Кьолн. Няма никакво правно основание за „дискредитиращото представяне\" на партията пред обществото, се казва в краткото изложение на „Алтернатива за Германия“. Жалбата е входирана на 4 януари, става ясно от медийни доклади. \r\nНа конференция в Любтайн в края на януари вицепредседателят на фракцията на „Алтернатива за Германия“ в Бундестага, Лайф-Ерик Холм, обяви, че партията ще предприеме правни действия срещу класификацията на органа. \r\nПо-рано Федералната служба за защита на Конституцията определи „Алтернартива за Германия“ като структура, която следва да бъде под наблюдение от страна на властите, припомня изданието. Тереза Герова", "date": "2019.02.07", "title": "Der Spiegel: „Алтернатива за Германия“ съди Федералната служба за защита на Конституцията"}
{"url": "http://www.focus-news.net/news/2019/02/07/2620794/vidin-mazh-e-zaginal-pri-katastrofa-mezhdu-taksi-i-tezhkotovaren-avtomobil-v-rayona-na-selo-archar.html", "text": "Мъж е загинал при катастрофа между такси и тежкотоварен автомобил в района на село Арчар. Това  съобщиха от  ОДМВР – Видин . Инцидентът е станал на 6 февруари към 20.20 часа на път II-11 (на около 2 км след село Арчар в посока София). „Шкода Фабия“ (оборудвана като таксиметров автомобил) с видинска регистрация, управлявана от 53-годишен водач от Грамада, движейки се към Арчар, след излизане от десен завой, се поднася по мократа пътна настилка, навлиза в насрещното платно и се удря в предната лява част на насрещно идващия влекач „Даф“ с прикачено полуремарке. Шофьорът на леката кола е загинал. Трупът е транспортиран за аутопсия във видинската болница. 52-годишният водач на товарния автомобил със софийска регистрация е тестван с дрегер, пробата не е отчела наличие на алкохол. По случая в ОДМВР - Видин е образувано досъдебно производство.", "date": "2019.02.07", "title": "Видин: Мъж е загинал при катастрофа между такси и тежкотоварен автомобил в района на село Арчар"}
{"url": "http://www.focus-news.net/news/2019/02/07/2620796/kardzhali-25-godishen-mazh-e-blasnat-ot-tezhkotovaren-avtomobil-na-patya-ot-selo-chernoochene-kam-selo-yabalcheni.html", "text": "25-годишен мъж е блъснат от тежкотоварен автомобил на пътя от село Черноочене към село Ябълчени. Това съобщиха от  ОДМВР - Кърджали . Инцидентът е станал около 13.30 часа на 6 февруари. Товарен автомобил с 64-годишен водач е блъснал 25-годишен. Пешеходецът се е движил правилно по пътното платно, но водачът на товарния автомобил не оставил достатъчно разстояние при разминаване. Пострадалият е прегледан в Спешното отделение в Кърджали и освободен. Тестът за алкохол на шофьора е с отрицателен резултат. Съставен е акт по ЗДвП.", "date": "2019.02.07", "title": "Кърджали: 25-годишен мъж е блъснат от тежкотоварен автомобил на пътя от село Черноочене към село Ябълчени"}
{"url": "http://www.focus-news.net/news/2019/02/07/2620800/blagoevgrad-v-grada-shte-se-provede-kragla-masa-svarzana-s-badeshteto-na-arheologicheskite-razkopki-kray-selo-pokrovnik.html", "text": "В града ще се проведе кръгла маса, свързана с бъдещето на археологическите разкопки край село Покровник. Това съобщи за  Радио „Фокус“ – Пирин  Здравка Чимева, специалист в областта на организираните почивки. Събитието е на тема „Социализиране и развитие като атрактивна туристическа дестинация на обект 2, находящ се на трасе на АМ Струма, лот 3.1 в землището на с. Зелен дол и с. Покровник“. То ще бъде открито в 15.00 часа в Регионален исторически музей – Благоевград. В рамките на първия ден ще бъдат дискутирани различни теми, свързани с защитата на археологическите обекти от иманярски набези, бъдещето на обекта край село Покровник и законовите рамки, свързани с неговото опазване и други.  \r\nВторият ден на кръглата маса ще започне на 8 февруари в 10.30 часа. Участие в него се очаква да вземат различни представители на институциите в България, сред които: доц. д-р Здравко Димитров, ръководител на проучванията на обекта и представител на НАИМ към БАН; представители на Агенция „Пътна инфраструктура“; министърът на културата Боил Банов; кметът на Община Благоевград д-р Атанас Камбитов и други. \r\nЛивия НИНОВА", "date": "2019.02.07", "title": "Благоевград: В града ще се проведе кръгла маса, свързана с бъдещето на археологическите разкопки край село Покровник"}
{"url": "http://www.focus-news.net/news/2019/02/07/2620799/stara-zagora-rayonen-sad-kazanlak-ostavi-v-aresta-39-godishen-mazh-za-krazhba-na-avtomobil-chrez-izpolzvane-na-sila-i-zaplashvane.html", "text": "Районен съд – Казанлък остави в ареста 39-годишен мъж за кражба на автомобил чрез използване на сила и заплашване. Това съобщиха от пресцентъра на  Апелативна прокуратура - Пловдив . По искане на Районна прокуратура - Казанлък Съдът определи мярка за неотклонение „Задържане под стража“ спрямо мъжа с инициали М.И., привлечен като обвиняем за това, че на 31 януари 2019 г., в землището на с. Тулово, община Мъглиж, в съучастие с неустановени извършители, противозаконно е отнел чуждо моторно превозно средство, от владението на другиго, без негово съгласие с намерение да го ползва, като моторното превозно средство е изоставено без надзор, в землището на гр. Мъглиж, и за неговото отнемане е употребена сила и заплашване. \r\nУстановено е, че извършител на престъплението е М.И. на 39 г., който в тъмната част на денонощието на 31 януари 2019 г. е нанесъл побой и  отправил заплахи спрямо 24-годишен мъж, при което му е отнел моторно превозно средство. Няколко часа по-късно автомобилът е бил изоставен в землището на гр. Мъглиж. Обвиняемия М.И. е имал съучастници, като се установява съпричастността им към извършването на престъплението. \r\nПо образуваното производство, под ръководството на Районна прокуратура-Казанлък, до момента са извършени разпити на свидетели, огледи на местопроизшествие, събрани са писмени доказателства, назначена е медицинска експертиза, обвиняемото лице е привлечено към наказателна отговорност и производството ще приключи в рамките на определения срок на разследване.   \r\nСъдът уважи искането на Районна прокуратура-Казанлък и прие, че се касае за вероятност обвиняемия да извърши и друго престъпление, тъй като чрез негови близки се е опитал да склони пострадалия свидетел да си оттегли жалбата. Обвиняемият М.И. е осъждан, с влязло в сила през декември 2018 г. условно наказание.   \r\nОпределението на Районен съд – Казанлък подлежи на обжалване пред Окръжен съд - Стара Загора.", "date": "2019.02.07", "title": "Стара Загора: Районен съд – Казанлък остави в ареста 39-годишен мъж за кражба на автомобил чрез използване на сила и заплашване"}
{"url": "http://www.focus-news.net/news/2019/02/07/2620798/veliko-tarnovo-gradat-poluchi-evropeysko-priznanie-za-festivalite-stsena-na-vekovete-i-arbanassi-summer-music.html", "text": "За трети пореден път Велико Търново получава европейско признание за два от най-популярните в страната и чужбина културни форуми. Това съобщиха от пресцентъра на  Община Велико Търново . Летният оперен фестивал „Сцена на вековете“ и Международният фестивал за класическа камерна музика „Arbanassi Summer Music” са удостоени със Знак за европейски фестивал за 2019 и 2020 година. Одобрението е от международно жури на Европейската фестивална асоциация, подкрепяна от Европейската комисия и от Европейския парламент.  \r\n„Сцена на вековете“ и „Arbanassi Summer Music“, чийто организатор е Община Велико Търново, затвърждават мястото си в платформата EFFE - „Европа за фестивалите. Фестивалите за Европа. Същия престижен статут и висока оценка получава и Международният филмов фестивал „На Източния бряг на Европа“, който всяка година се провежда във Велико Търново в рамките на международната борса „Културен туризъм“.  \r\nОсвен международно признание, европейският знак има роля и за популяризирането на културните събития, като ги включва в глобална мрежа от 750 фестивала, всеки от които е с високи артистични качества и важно въздействие на местно, национално и световно ниво. \r\n„Сцена на вековете“ и „Arbanassi Summer Music“, заедно с „На Източния бряг на Европа“ заемат централно място в културния календар на Велико Търново за 2019 година. Освен това обаче, трите фестивала са част от новия сайт на EFFE – www.festivalfinder.eu, създаден с цел да събира и предоставя на публиката цялата необходима информация за всички културни форуми, носещи европейския знак. Великотърновските фестивали са част и от общоевропейския събитиен календар на Европейската фестивална асоциация, а международната кампания за популяризиране на „Европа на фестивалите“ за 2019-2020 г. ще бъде открита в Брюксел на 5 март. \r\nЕвропейският статут е признание за голямото значение  на „Сцена на вековете“, „Arbanassi Summer Music” и „На Източния бряг на Европа“ за популяризирането на българската култура и изкуство в целия свят.", "date": "2019.02.07", "title": "Велико Търново: Градът получи европейско признание за фестивалите „Сцена на вековете“ и „Arbanassi Summer Music“"}
{"url": "http://www.focus-news.net/news/2019/02/07/2620804/sitel-makedoniya-sledvashtoto-zasedanie-na-smesenata-balgaro-makedonska-komisiya-shte-se-provede-v-skopie.html", "text": "Следващото заседание на смесената експертна българо-македонска комисия за исторически и образователни въпроси, създадена след подписване на договора за добросъседство, ще се проведе на 19 и 20 февруари в Скопие, предава македонската телевизия  „Сител“ . \r\nОт българска страна поясниха, че експертите ще разговарят за съместното честване и почитане на личности и събития от общата история. Не се привежда информация от македонска страна за срещата. Тереза Герова", "date": "2019.02.07", "title": "„Сител“ (Македония): Следващото заседание на смесената българо-македонска комисия ще се проведе в Скопие"}
{"url": "http://www.focus-news.net/news/2019/02/07/2620803/targovishte-81-godishna-zhena-e-postradala-pri-pozhar-v-selo-ruets.html", "text": "81-годишна жена е пострадала при пожар в село Руец. Това съобщиха от  ОДМВР - Търговище . Сигналът за инцидента е подаден в 04.18 часа тази сутрин. Служители на РСПБЗН - Търговище са реагирали на получения сигнал за възникнал пожар в къща в с. Руец, община Търговище. Къщата е собственост на 81-годишна жена от селото. Пожарът е погасен от екип служители с един противопожарен автомобил, като за гасенето му са използвани 1600 л вода. В резултат на инцидента са унищожени телевизор, готварска печка, кафе-машина, домакинско имущество, и са опушени 50 кв. м стени. Вероятната причина за възникване на пожара е неправилно ползване на отоплителен уред. При инцидента собственичката на къщата е вдишала отделящи се при горенето газове. Същата е откарана в болница, където е прегледана и оставена за наблюдение и лечение, без опасност за живота ѝ.", "date": "2019.02.07", "title": "Търговище: 81-годишна жена е пострадала при пожар в село Руец"}
{"url": "http://www.focus-news.net/news/2019/02/07/2620805/pazardzhik-zadarzhan-e-40-godishen-mazh-ot-selo-malo-konare-podal-falshiv-signal-za-bomba-v-kmetstvoto.html", "text": "Задържан е 40-годишен мъж от село Мало Конаре, подал фалшив сигнал за бомба в Кметството, съобщиха от  ОДМВР - Пазарджик . На 6 февруари в следобедните часове на телефона за спешни повиквания 112 е получен сигнал. Мъжки глас съобщил, че в сградата на Кметството в пазарджишкото село Мало Конаре има поставена бомба. Незабавно към мястото били изпратени екипи на полицейски и младши-полицейски инспектори обслужващи района, които евакуирали сградата и блокирали периметъра. Към тях се присъединили и служители от сектор „Криминална полиция“ при Районното управление, като била извършена щателна проверка на всички помещения. След като за радост взривно устройство не било открито с решение на кмета на селото работата на служителите продължила. Междувременно криминалистите предприели действия по установяване на самоличността на подалия сигнала. Не след дълго станало ясно, че авторът на обаждането е 40-годишният жител на същото село с инициали В.Б. Той е задържан за срок от 24 часа, а спрямо него е образувано полицейско производство.", "date": "2019.02.07", "title": "Пазарджик: Задържан е 40-годишен мъж от село Мало Конаре, подал фалшив сигнал за бомба в Кметството"}
{"url": "http://www.focus-news.net/news/2019/02/07/2620801/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Препятствията пред проекта за газопровода „Северен поток-2“, поредното посещение в Брюксел на премиера на Обединеното кралство Тереза Мей за преговори с европейските лидери за Брекзит и жалба на „Алтернатива за Германия“ срещу Федералната служба за защита на Конституцията са част от основните теми, върху които акцентират изданията във ФРГ. \r\n***  Министър-председателят на Обединеното кралство Тереза Мей ще търси разрешение на спора за Брекзит с посещение в Брюксел, припомня германският национален ежедневник  Die Frankfurter Allgemeine Zeitung. \r\nИнформацията бе обявена по-рано тази седмица от говорител на Европейската комисия. Предвижда се дискусия с председателя на ЕК Жан-Клод Юнкер. Мей обяви, че ще се стреми към промяна на споразумението за излизането на Великобритания от структурите на Общността. Особено спорен в Лондон е въпросът за откритата граница между Ирландия и Северна Ирландия. По план Великобритания трябваше да напусне ЕС на 29 март. \r\n***  Франция ще се противопостави на ФРГ по въпроса за съдбата на проекта за газопровода „Северен поток-2“, поставяйки под въпрос бъдещето му, съобщава най-тиражираният германския вестник -  Die Sueddeutsche Zeitung , позовавайки се на източници, пожелали анонимност.  \r\n„Не искаме да засилваме зависимостта си от Русия и едновременно с това да нанесем ущърб на страни от Европейския съюз като Полша и Словакия“, цитира изданието един от източниците си. Съгласно думите му, „Северен поток-2“ вече е довел до многобройни „стратегически проблеми“ между Брюксел и Москва. В същото време изданието подчертава, че нито в Париж, нито в Брюксел не са потвърдени намеренията на Франция.  \r\nПрипомня се, че на 8 февруари страните от ЕС ще гласуват за изменение на правилата за гарантиране на конкуренцията и правата на потребителите на газовия пазар в Европа (Трети енергиен пакет). Съгласно корекциите, предложени през 2017 г. от Европейската комисия, към газопроводите на трети страни следва да се прилагат правилата на вътрешния пазар, преди всичко да се забрани доставчикът на природен газ да бъде едновременно с това и оператор на газопровода. Ако промените бъдат приети, реализирането на проекта за „Северен поток 2“ ще бъде сериозно затруднено, тъй като доставчик и оператор е руският енергиен гигант „Газпром“.  \r\nГермания се надява на подкрепата на Франция, Австрия, Нидерландия, Белгия, Гърция и Кипър по въпроса. За приемането на измененията са необходими 16 гласа „за“ от 28-те страни-членки на ЕС, които представляват не по-малко от 65% от населението на Общността. Към края на януари тази година предложението на ЕК бе подкрепено от 12 държави. \r\n***  „Алтернатива за Германия“ подаде жалба срещу Федералната служба за защита на Конституцията, съобщава водещото издание  Der Spiegel . \r\nВ документа с обем от 97 страници партията настоява службата да бъде забранена от Окръжния съд в Кьолн. Няма никакво правно основание за „дискредитиращото представяне\" на партията пред обществото, се казва в краткото изложение на „Алтернатива за Германия“. Жалбата е входирана на 4 януари, става ясно от медийни доклади. \r\nНа конференция в Любтайн в края на януари вицепредседателят на фракцията на „Алтернатива за Германия“ в Бундестага, Лайф-Ерик Холм, обяви, че партията ще предприеме правни действия срещу класификацията на органа. \r\nПо-рано Федералната служба за защита на Конституцията определи „Алтернартива за Германия“ като структура, която следва да бъде под наблюдение от страна на властите, припомня изданието. \r\n***", "date": "2019.02.07", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2019/02/07/2620795/danail-kirilov-gerb-psihicheskoto-nasilie-stana-sashtestven-komponent-ot-ponyatieto-za-domashno-nasilie.html", "text": "Психическото насилие стана съществен компонент от понятието за домашно насилие. Това каза пред журналисти председателят на Правна комисия и депутат от ГЕРБ Данаил Кирилов във връзка с приетите на второ четене промени в Наказателния кодекс, инкриминиращи домашното насилие, предаде репортер на  Агенция „Фокус“ . „Психичното насилие стана елемент във всички престъпления, които имат физически или сексуален характер, спрямо партньор в брака или в съвместното съжителство. След двукратен дебат в работната група, като отчетохме становищата на Министерство на правосъдието, на гражданските и обществени организации и на правната наука, отнесохме елемента психическо насилие в  дефиницията за престъпление, извършено при домашно насилие. Т.е. психическото насилие стана компонент съществен от понятието за домашно насилие. Ред престъпления - убийството, принудата, заплахата, лишаване от свобода в рамките на семейството или на фактическото съжителство, станаха квалифицирани състави, които се преследват с по-тежки наказания“, заяви още Кирилов. \r\nДеница КИТАНОВА", "date": "2019.02.07", "title": "Данаил Кирилов, ГЕРБ: Психическото насилие стана съществен компонент от понятието за домашно насилие"}
{"url": "http://www.focus-news.net/news/2019/02/07/2620781/parlamentat-inkriminira-domashnoto-nasilie.html", "text": "Парламентът инкриминира домашното насилие, предаде репортер на  Агенция „Фокус“ . Това се случи, след като депутатите приеха на второ четене промените в Наказателния кодекс. Законопроектът бе внесен от председателя на парламента Цвета Караянчева и група народни представители. Целта на промените е да гарантират всеобхватна наказателноправна защита от всякакви актове на насилие над жени, включително домашно насилие. Предложените с него изменения и допълнения имат за цел подобряване на българската законова рамка с оглед превенцията и противодействието на тези форми на престъпно поведение. С проекта се допълват квалифицираните състави на убийство и телесните повреди с цел инкриминиране на всички форми на домашно насилие, които ескалират до посегателство срещу живота или здравето на лицата.   \r\nДепутатите решиха за принуда в условията на домашно насилие да е между 3 и 10 години затвор. Който противозаконно лиши някого от свобода в условията на домашно насилие също ще се наказва с лишаване от свобода от 3 до 10 години. Депутатите решиха, който системно следи другиго и това би могло да възбуди основателен страх за живота или здравето му, или за живота и здравето на негови ближни, ако извършеното не съставлява по-тежко престъпление, се наказва с лишаване от свобода от 1 година или пробация.  \r\nДепутатите дефинираха и понятието „следене“. Съгласно текстовете, това е поведение със заплашителен характер срещу конкретно лице, което може да се изразява в преследване на другото лице, показване на другото лице, че е наблюдавано, навлизане в нежелана комуникация с него чрез всички възможни средства за комуникация. Ако деянието е извършено в условията на домашно насилие, наказанието е затвор до 5 години.  \r\nНародното събрание реши насилственото сключване на брак да се наказва с лишаване от свобода от 1 до 6 години. Наказанието ще се налага и на лице, което отвлече другиго с цел да го принуди да встъпи в брак, както и на лице, което за тази цел го склони да премине на територията на друга държава. Със затвор от 3 до 8 години ще бъде наказанието, когато деянието е извършено от родител, друг сродник или настойник, по отношение на непълнолетно лице и по отношение на две или повече лица. При принуда за съжителство на съпружески начала ще се наказват извършителите с лишаване от свобода от 1 до 6 години.  \r\nДеница КИТАНОВА", "date": "2019.02.07", "title": "Парламентът инкриминира домашното насилие"}
{"url": "http://www.focus-news.net/news/2019/02/07/2620791/premierat-boyko-borisov-bolnitsi-v-moe-upravlenie-nyama-da-zakriya-iskam-reshenie.html", "text": "„Болници в мое управление няма да закрия, парите за здраве се увеличават всяка година, затова искам решение. Не приемам сестри и лекари с години трудов стаж, които всеки ден ни лекуват и помагат, да се чувстват без подкрепа, изоставени и забравени“. Това заяви министър-председателят Бойко Борисов на среща с представители на Сдружението на общинските болници, съобщиха от  Правителствената информационна служба . По време на разговора присъстваха също вицепремиерът Томислав Дончев, министърът на здравеопазването Кирил Ананиев и управителят на НЗОК д-р Дечо Дечев. Поводът за срещата са финансовите проблеми на общинските болници и недостатъчните възнаграждения за труда на медицинските специалисти.   \r\nМинистър-председателят Борисов разпореди на Министерството на здравеопазването да започне анализи на финансовото състояние на всяка една от  общинските болници в страната. „Правителството ще търси финансови възможности да дотира общинските болници, на които средствата не достигат“, подчерта премиерът. До утре Министерството на здравеопазването трябва да изготви предложение с конкретни решения на проблемите в общинското здравеопазване, което да представи на министър-председателя.  \r\nОт Сдружението на общинските болници заявиха, че също ще представят анализ на състоянието на лечебните заведения.", "date": "2019.02.07", "title": "Премиерът Бойко Борисов: Болници в мое управление няма да закрия, искам решение"}
{"url": "http://www.focus-news.net/news/2019/02/07/2620806/stara-zagora-okrazhnata-prokuratura-razsledva-smartta-na-31-godishen-mazh-sled-intsident-v-rudnik.html", "text": "Окръжната прокуратура разследва смъртта на 31-годишен мъж след инцидент в рудник. Това съобщиха от пресцентъра на  Апелативна прокуратура - Пловдив . Досъдебното производство е образувано срещу неизвестен извършител за за това, че на 2 февруари 2019 г., в рудник в село К., област Стара Загора, при възникнал производствен инцидент настъпила смъртта на 31-годишен мъж поради незнание или немарливо изпълнение на занятие или друга правно регламентирана дейност, представляващи източник на повишена опасност.  \r\nПо делото е извършен оглед на местопроизшествие, назначена е съдебно-медицинска експертиза и химическа експертиза, разпитани са свидетели. Към делото са приобщени множество доказателства – документи, касаещи безопасността на труд и технологични документи. \r\nНаказанието, което се предвижда за престъпление по чл. 123, ал.1 от НК, е лишаване от свобода от 1 до 6 години.", "date": "2019.02.07", "title": "Стара Загора: Окръжната прокуратура разследва смъртта на 31-годишен мъж след инцидент в рудник"}
{"url": "http://www.focus-news.net/news/2019/02/07/2620811/smolyan-78-godishen-mazh-e-postradal-pri-intsident-s-karutsa-v-selo-sokolovtsi.html", "text": "78-годишен мъж е пострадал при инцидент с каруца в село Соколовци. Това съобщиха от  ОДМВР – Смолян . Инцидентът е станал на 06 февруари 2019 г. около 12.15 часа на път ІІ-86 при км 95 в центъра на село Соколовци, община Смолян. Мъж с инициали С. И. на 78 години от село Соколовци е управлявал каруца с конска тяга. Вследствие на подплашване на коня той тръгва рязко и се качва на заснежен тротоар, при което водачът пада от каруцата. Леко ранен е 78-годишния мъж, който е получил комоцио и разкъсна рана на челото. Закаран е за преглед е в МБАЛ „Д-р Братан Шукеров“ АД - Смолян и е оставен за наблюдение. Произшествието е посетено от екип на „Пътна полиция“ и е взето отношение по Закона за движение по пътищата.", "date": "2019.02.07", "title": "Смолян: 78-годишен мъж е пострадал при инцидент с каруца в село Соколовци"}
{"url": "http://www.focus-news.net/news/2019/02/07/2620797/ivilina-aleksieva-robinsan-tsik-izborite-sa-vazhni-za-demokratsiyata-i-grazhdanite-zatova-iziskvat-otgovorno-otnoshenie.html", "text": "Изборите са важни за демокрацията и гражданите, затова изискват отговорно отношение. Това каза председателят на Централната избирателна комисия Ивилина Алексиева-Робинсън по време на редовното заседание на Комисията, предаде репортер на  Агенция „Фокус“ .  \r\n„Традиционно ЦИК организира Ден на отворените врати на този ден – Ден на световния ден на изборите, който се отбелязва всеки първи четвъртък на февруари. И днес искам да обявя новината, че българската ЦИК ще бъде домакин на седмото заседание на Изпълнителното бюро на A-WEB, което ще се проведе на 20 – 21 февруари“, заяви Алексиева-Робинсън. \r\nТя коментира, че изборите са важни за демокрацията, обществото и гражданите. „Затова те изискват отговорно отношение, поведение и решения. Затова се обръщам днес към всички колеги да изкажа благодарност за това, че дават най-доброто от себе си за тази високо отговорна мисия“, каза още председателят на ЦИК. \r\nЦветилена СИМЕОНОВА", "date": "2019.02.07", "title": "Ивилина Алексиева-Робинсън, ЦИК: Изборите са важни за демокрацията и гражданите, затова изискват отговорно отношение"}
{"url": "http://www.focus-news.net/news/2019/02/07/2620813/ivaylo-gotsev-tsentar-za-litsa-s-psihichni-razstroystva-simitli-predlagame-tsyalostna-grizha-na-potrebitelite-s-hrana-i-rehabilitatsionni-i-zdravni-grizhi.html", "text": "8 души е капацитетът на Центъра за настаняване от семеен тип за лица с психични разстройства в Симитли. Той е от смесен тип и в него има както мъже, така и жени. Това каза за  Радио „Фокус“ – Пирин  Ивайло Гоцев, ръководител на социалното звено към Общината. Той обясни, че се предоставя 24-часова грижа за всички, настанени в Центъра. „Услугата, която предлагаме, е цялостна грижа на потребителите чрез предоставяне на храна, задоволяване на ежедневни, рехабилитационни и здравни потребности, както и организация на свободното време“, каза още Гоцев. Той подчерта, че Центърът за лица с психични разстройства се намира в сградата на Спешния медицински център, а в съседство е Защитеното жилище за лица с психични разстройства. Гоцев допълни, че материалната база на сградата е в много добро състояние, като е осигурен и необходимият персонал, който да се грижи за лицата, използващи социалната услуга. Ръководителят на социалното звено добави, че Центърът е бил открит през 2012 година. \r\nЛивия НИНОВА", "date": "2019.02.07", "title": "Ивайло Гоцев, Център за лица с психични разстройства - Симитли: Предлагаме цялостна грижа на потребителите с храна и рехабилитационни и здравни грижи"}
{"url": "http://www.focus-news.net/news/2019/02/07/2620814/spetsializiraniyat-nakazatelen-sad-nalozhi-po-4-godini-zatvor-na-chetirimata-mazhe-obvineni-za-uchastie-v-organizirana-grupa-za-danachni-prestapleniya.html", "text": "от по 4 години лишаване от свобода при първоначален общ режим наложи Специализираният наказателен съд на четирима участници в организирана престъпна група, създадена с цел избягване плащането на дължим ДДС от търговска дейност. Това съобщиха от пресцентъра на  Апелативна специализирана прокуратура . На всеки от четиримата е наложена конфискация на леки автомобили и на по една втора от идеалната част на недвижимите им имоти. \r\nУчастниците в групата са осъществявали легална търговска дейност – внос и търговия с месо и млечни продукти от Холандия, Гърция, Полша, Испания, Германия и Великобритания. За да избегнат установяването и плащането на дължим данък те декларирали продажби на дружества без реална търговска дейност, без офиси, персонал,  дълготрайни материални активи - регистрирани на малограмотни и малоимотни лица и непосредствено контролирани от групата. Така участниците минимизирали  данъчния резултат от реалната си търговска дейност и ощетили бюджета с близо 1,5 милиона лева. \r\nПрестъпната дейност на групата е прекратена през 2012 г. при специализирана операция на Главна дирекция „Национална полиция“, Областната дирекция на МВР - Пловдив, НАП и Специализираната прокуратура. В хода на разследването са извършени десетки експертизи, анализирани са стотици хиляди страници документация, разпитани са огромен брой свидетели. \r\nПрисъдата не е окончателна и може да се обжалва пред Апелативния специализиран наказателен съд. Специализираната прокуратура ще внесе протест по отношение размера на наложените наказания и ще поиска по-тежка присъда за всеки от участниците в престъпната група.", "date": "2019.02.07", "title": "Специализираният наказателен съд наложи по 4 години затвор на четиримата мъже, обвинени за участие в организирана група за данъчни престъпления"}
{"url": "http://www.focus-news.net/news/2019/02/07/2620816/kyustendil-vazpomenatelna-vecher-po-povod-130-godini-ot-rozhdenieto-na-vladimir-kurtev-shte-se-provede-v-chitalishte-bratstvo.html", "text": "Възпоменателна вечер по повод 130 години от рождението на Владимир Куртев ще се проведе в читалище „Братство”. Това съобщи за  Радио „Фокус” – Кюстендил  доцент д-р Ангел Джонев, историк към Регионален исторически музей – Кюстендил. Възпоменателната вечер ще започне от 17.00 часа в „Синята зала” на читалището.  \r\nВладимир Спиридонов Куртев е роден в Плевен на 19 октомври 1888 г. Той е син е на бесарабски българин, офицер от армията. Включването му в редовете на освободителната организация на македонските и тракийските българи – ВМОРО се отнася към средата на първото десетилетие на ХХ в., а негов посветител се явява Иван Гарванов. От изпълнението на първите куриерски функции, с които е натоварен през четничеството, Куртев получава образ на храбър и последователен деец на революционното движение. Участието му във войните допълва облика му на жертвоготовен, но и хладнокръвен патриот, окичен с ордени за храброст и множество рани. Без кръвна връзка с Македония и Кюстендил, той обвързва съществена част от живота си с тези географски предели. Деветнадесетомайският преврат заварва Куртев сред основните ръководни дейци на ВМРО. Той е арестуван и осъден, но в началото на 40-те години на ХХ в. е амнистиран и отново се включва в борбите на македонските българи. Изградените отношения и връзки с кюстендилското гражданство водят след години отново Куртев в Кюстендил, за да вземе дейно участие в акцията по спасяването на българските евреи в началото на март 1943 г. Той е един от първите, които научават за готвените събития и съобщават на местната общност. Не се ограничава само с информирането им, но се включва в делегацията, която заминава за столицата. Куртев заедно с Асен Суйчмезов, Иван Момчилов, Петър Михалев търсят подкрепата на подпредседателя на Народното събрание Димитър Пешев и на редица други видни личности, с цел да се спре депортацията на евреите от довоенните предели на Царството. Тяхната съвместна дейност се оказва успешна и планираните дейности са отменени. В края на ХХ в. за участие в спасяването на българските евреи е награден посмъртно с орден „Стара планина” I ст., а през 1910 г. е провъзгласен  от Държавата Израел за „праведник на народите”. Удостоен е със званието „Почетен гражданин на Кюстендил”. \r\nВенцеслав ИЛЧЕВ", "date": "2019.02.07", "title": "Кюстендил: Възпоменателна вечер по повод 130 години от рождението на Владимир Куртев ще се проведе в читалище „Братство”"}
{"url": "http://www.focus-news.net/news/2019/02/07/2620808/yunmik-izyavlenieto-na-ramush-haradinay-e-plod-na-pogreshno-talkuvane.html", "text": "Временната администрация на ООН в Косово (ЮНМИК) остава ангажирана с ролята си да служи на народа на рамките на мандата, даден на мисията от Съвета за сигурност. Това подчерта говорителят на ЮНМИК Санам Долатшахи по повод решението за прекъсване на комуникациите с мисията от страна на Прищина, обявено от косовския министър-председател Рамуш Харадинай, предава македонската електронна медия  A1 On . \r\n„Изявлението на премиера на Косово Рамуш Харадинай вероятно е резултат от погрешно тълкуване на доклада на генералния секретар на ООН Антониу Гутереш в някои медии“, заяви Долатшахи. \r\nВ сряда Харадинай обяви, че Прищина е прекъснала комуникацията с ЮНМИК, като подчерта, че писмата, изпратени от мисията до международната организация не отговарят на реалността. \r\nХарадинай направи изявлението, след като генералният секретар на ООН Антониу Гутереш посочи като най-голям проблем в отношенията между Белград и Прищина 100-процентните мита за вноса на сръбски стоки в страната.  \r\n„Ние не комуникираме вече с ЮНМИК. Те пишат писма и ги изпращат там (в Ню Йорк – бел.р.), а писмата не отразяват истината. Напрежението между Косово и Сърбия доведе до войната, щетите и голямата болка, както и неуспеха да се решат отношенията със споразумение за признаване”, категоричен бе Харадинай. Тереза Герова", "date": "2019.02.07", "title": "ЮНМИК: Изявлението на Рамуш Харадинай е плод на погрешно тълкуване"}
{"url": "http://www.focus-news.net/news/2019/02/07/2620818/veliko-tarnovo-prodalzhava-izdirvaneto-na-mazha-shofiral-s-nad-280-kmchas-v-grada.html", "text": "Продължава издирването на мъжа, шофирал с над 280 км/час в града. Това съобщи за  Радио „Фокус“ – Велико Търново  говорителят на Областна дирекция на МВР Марияна Христова. Тя уточни, че тече набиране на допълнителни материали по случая. Видът на автомобила е установен, но не е ясно дали той е заснет с техническо средство на търновската полиция, тъй като това е единственият начин за доказване на нарушение в Съда. „Все още не е ясно дали скоростта е точно такава, каквато е заснета в клипа, който бе пуснат в социалните мрежи, дали е минал от там с колата, защото всеки клип може да бъде манипулиран. Нещата са много относителни, има още какво да се проверява“, посочи Христова. \r\nВече има образувано и досъдебно производство по случая срещу неизвестен извършител, след като Районната прокуратура се самосезира. Разследването е възложено на разследващ полицай. \r\nЛуиза ТРАНЧЕВА", "date": "2019.02.07", "title": "Велико Търново: Продължава издирването на мъжа, шофирал с над 280 км/час в града"}
{"url": "http://www.focus-news.net/news/2019/02/07/2620807/valeri-simeonov-kontseptsiyata-na-krasimir-karakachanov-za-problema-s-nesotsializiranite-tsiganski-grupi-e-zalozhena-v-programata-na-nfsb.html", "text": "Концепцията на Красимир Каракачанов за проблема с несоциализираните цигански групи е заложена в програмата на НФСБ. Това каза лидерът на НФСБ Валери Симеонов във връзка с Концепцията за решаване на проблема с несоциализираните цигански групи, публикувана от Красимир Каракачанов, предаде репортер на  Агенция „Фокус“ . „Не съм се запознал детайлно. Най-общо погледнах върху тази програма - това са заложените неща в програмата на НФСБ, след това в Патриотичния фронт. Основните пунктове са тези: образованието, гетата, раждаемостта, деца раждат деца. Не мога да говоря детайлно, защото не съм запознат“, заяви още Симеонов.  \r\nТой посочи, че не му харесва нещо, че се подчертава, че е за циганския етнос. \"От същите недъзи страдат и други етноси, включително и представители на нашия“, заяви още Симеонов.  \r\nДеница КИТАНОВА", "date": "2019.02.07", "title": "Валери Симеонов: Концепцията на Красимир Каракачанов за проблема с несоциализираните цигански групи е заложена в програмата на НФСБ"}
{"url": "http://www.focus-news.net/news/2019/02/07/2620809/d-r-vanya-kashukeeva-nusheva-asotsiatsiya-prozrachnost-bez-granitsi-41-ot-balgarite-ne-biha-podali-signal-za-koruptsiya.html", "text": "41% от българите не биха подали сигнал за корупция. Това каза програмният директор на Асоциация „Прозрачност без граници“ д-р Ваня Кашукеева-Нушева по време на кръгла маса, на която се представят резултатите от изследването на „Алфа рисърч“ и асоциацията-  „Противодействие на корупцията 2018: обществени очаквания и постигнати резултати“, предаде репортер на  Агенция „Фокус“ . Тя обясни, че според изследването българите биха подали сигнал при три условия. „Биха подали сигнал, ако са уверени, че по сигналите ще се процедира безпристрастно и ефективно“, посочи д-р Кашукеева. „Второто ключово условие на гражданите е да бъде опазена тяхната анонимност“, допълни тя. „Третото много важно условие, за да бъдат активни при подаването на сигнали за корупция, е ако бъде осигурена защита на подалите сигнала“, каза още Ваня Кашукеева. „Начело на институциите, до които българите биха подали сигнал, са медиите, следвани от полицията и от антикорупционната агенция“, обяви тя. „Антикорупционната агенция разполага с относително нисък дял на разпознаваемост към момента на създаването си“, коментира д-р Кашукеева и уточни, че изследването е проведено от началото до средата на юни миналата година, което дава своето отражение на резултатите. „33% от всички отговарят, че не биха съдействали и не биха подали сигнал в случай, че имат данни за корупционно провинение“, посочи тя. „На първо място при мотивите да не подават сигнали излиза страхът от негативни последици в личен и професионален план, почти 33%“, обърна внимание Ваня Кашукеева. „Само 1% считат, че е нормално да дадеш нещо за благодарност. Това означава, че е налице нетърпимост към корупцията в обществения ни живот“, каза още тя. \r\nБиляна ИВАНОВА", "date": "2019.02.07", "title": "Д-р Ваня Кашукеева-Нушева, Асоциация „Прозрачност без граници“: 41% от българите не биха подали сигнал за корупция"}
{"url": "http://www.focus-news.net/news/2019/02/07/2620820/ministar-kiril-ananiev-postavihme-nachaloto-i-nyama-da-se-otkazhem-da-postignem-svoite-tseli-balgarskite-patsienti-da-imat-po-dobar-shans-za-zhivot.html", "text": "Поставихме началото и няма да се откажем да постигнем своите цели българските пациенти да имат по-добър шанс за живот. Това каза министърът на здравеопазването Кирил Ананиев по време на изслушването си в Народното събрание за трансплантационната политика, предаде репортер на  Агенция „Фокус“ . „2018 г. националната политика на здравеопазване беше свързана с преодоляване на следните важни предизвикателства в сферата на трансплантациите: да се насърчи донорството, да се осигурят необходимите условия за провеждане на белодробна трансплантация в България, да се подпише нов договор за квалификация и обучение за осъществяване на белодробна трансплантация, да се изработи национална програма за трансплантация с план за нейното реализиране. Ангажирахме се да изпълним стратегически мерки за развитието на модерна програма за трансплантации в България, която следва да бъде подкрепена от обществеността, за да можем да осигурим съвременна трансплантация на българските пациенти\", каза още Кирил Ананиев.  \r\nДеница КИТАНОВА", "date": "2019.02.07", "title": "Министър Кирил Ананиев: Поставихме началото и няма да се откажем да постигнем своите цели българските пациенти да имат по-добър шанс за живот"}
{"url": "http://www.focus-news.net/news/2019/02/07/2620821/dimitar-margaritov-kzp-rannite-zapisvaniya-imat-mnogo-predimstva-ot-koito-potrebitelite-mogat-da-se-vazpolzvat.html", "text": "„При ранни резервации могат да се спестят до 50% от това, което бихме заплатили, ако изберем в последния момент. Прагматичният подход е да помислим отсега за летните си почивки, за да се възползваме от всички предимства на това планиране”. Това напомни председателят на Комисията за защита на потребителите (КЗП) Димитър Маргаритов в Новините на TV+, съобщиха от пресцентъра на  КЗП .  \r\n„Важно е да се уверим, че става дума за реална отстъпка заради ранното записване, а не за компромис с качеството. Когато анализираме с какъв процент отстъпка закупуваме дадения туристически пакет, трябва да имаме предвид реалната цена. Защото, когато Ви примамят с много ниска цена, това по-скоро клони към заблуждаване. Но, когато имате възможност реално да се уверите, че стаята в нормални условия струва например 150 лв. на вечер, а при запазване четири месеца преди сезона, ще я вземете за 80 лв., това вече е нещо реално и си заслужава човек за обърне внимание на такава оферта”, коментира Маргаритов.   \r\nПо думите му един от недостатъците на ранното резервиране, е че невинаги можем да знаем кога ще имаме възможност да ползваме отпуск и при анулиране ще заплатим неустойки. „Но хората, които работят на постоянни трудови договори, имат график за отпуските през годината, биха могли да изберат още отсега мястото и времето, в което да почиват, защото – освен спестяването на пари, това им дава предимството в спокойна атмосфера да съпоставят повече различни оферти и да се спрат на най-подходящото за тях. Особено семействата с малки деца или хората със специални потребности могат много по-внимателно да анализират инфраструктурата на съответното място за настаняване и да се ориентират доколко са налице условията за нормално изкарване на почивката”, обърна внимание председателят на КЗП.   \r\nПо думите му има вероятност при отказ на резервацията потребителят да дължи цялата сума. Но това е информация, която трябва да е предоставена на клиента преди той да купи пакета.  \r\nСпоред него сред предимствата на ранните резервации е това, че при тях не се изисква всичко да се плаща напред. „Възможно е и в последната минута да попаднете на нещо изключително изгодно, например защото някой с ранно записване е анулирал своята резервация в последния момент, но тогава обикновено се изисква 100% авансово плащане. Докато при ранните записвания обикновено се заплаща аванс от порядъка на 20-30% и ако впоследствие решите да не пътувате, в някои случаи това капаро може да бъде използвано като неустойка за провалената резервация”, каза Маргаритов. Той допълни, че съществува и хипотеза, в която при промяна на плановете и благоприятно стечение на обстоятелствата същият туроператор да предложи нещо по-изгодно.  \r\nПредседателят на КЗП подчерта, че в договорните отношения между потребителите и търговците е важно да има симетрия в правата и задълженията и на двете страни. „Ако ще платите капаро и впоследствие то ще бъде използвано като неустойка за това, че не сте отишли, трябва да бъде предвидено насрещно задължение за търговеца, ако по причини, които се дължат на него, той да Ви дължи същата такава сума за несъстоялата се по негова вина почивка”, обясни още Маргаритов.", "date": "2019.02.07", "title": "Димитър Маргаритов, КЗП: Ранните записвания имат много предимства, от които потребителите могат да се възползват"}
{"url": "http://www.focus-news.net/news/2019/02/07/2620810/valentin-kasabov-nfsb-kontseptsiyata-na-krasimir-karakachanov-e-na-nfsb-prepisana-e-edno-kam-edno.html", "text": "Всичко, за което се говори в концепцията на Красимир Каракачанов, е на НФСБ - едно към едно преписана. Това каза заместник-председателят на НФСБ Валентин Касабов във връзка с Концепцията за решаване на проблема с несоциализираните цигански групи, предложена от вицепремиера и лиер на ВМРО Красимир Каракачанов, предаде репортер на  Агенция „Фокус“ . Касабов уточни, че текстовете са в програмата на НФСБ от 10 години с малки изключения.  \r\nДеница КИТАНОВА", "date": "2019.02.07", "title": "Валентин Касабов, НФСБ: Концепцията на Красимир Каракачанов е на НФСБ - преписана е едно към едно"}
{"url": "http://www.focus-news.net/news/2019/02/07/2620812/kameliya-neykova-tsik-tehnicheski-nyama-kak-prez-may-2019-g-da-se-osashtestvi-elektronno-glasuvane-zashtoto-e-promenen-srokat-za-vavezhdane-na-elektronnata-identifikatsiya.html", "text": "Технически няма как през май 2019 г. да се осъществи електронно гласуване, защото е променен срокът за въвеждане на електронната идентификация. Това каза пред журналисти говорителят на Централната избирателна комисия Камелия Нейкова, предаде репортер на  Агенция „Фокус“ . \r\n„Електронно гласуване има как да има, но то трябва да бъде синхронизирано със сроковете за електронна идентификация. Защото такива са изискванията на Изборния кодекс в частта за електронно гласуване - всеки един избирател, който желае да гласува електронно, трябва първо да направи успешна електронна идентификация. А такава към момента нямаме. Освен това проектът за разработване на пилотната система за електронно гласуване има такова изискване – системата за електронно гласуване да бъде в съответствие с националната схема за електронна идентификация. Така че не би могло тези две системи да се работят отделно без сроковете да бъдат синхронизирани“, посочи Нейкова и обясни, че технически няма как през май 2019 г. да се осъществи електронно гласуване, защото законодателят е променил срока за въвеждане на електронната идентификация. \r\nНейкова обясни, че и машинното гласуване зависи от текстовете, които ще бъдат приети между първо и второ четене на промените в Изборния кодекс от Народното събрание. „Там е предвидено машините за гласуване да бъдат доставени или изработени от „Информационни системи“. Дали това ще стане факт и ние не знаем към този момент. Но ЦИК трябва да има готовност с техническото задание независимо какъв ще бъде финалният текст“, заяви тя. \r\nЦветилена СИМЕОНОВА", "date": "2019.02.07", "title": "Камелия Нейкова, ЦИК: Технически няма как през май 2019 г. да се осъществи електронно гласуване, защото е променен срокът за въвеждане на електронната идентификация"}
{"url": "http://www.focus-news.net/news/2019/02/07/2620815/kameliya-neykova-tsik-dopustimo-e-segashniyat-sastav-na-komisiyata-da-prodalzhi-da-osashtestvyava-pravomoshtiyata-si-i-sled-iztichane-na-mandata.html", "text": "Съгласно разпоредбите на Изборния кодекс е допустимо сегашният състав на ЦИК да продължи да осъществява правомощията си и след изтичане на мандата. Това каза пред журналисти говорителят на Централната избирателна комисия Камелия Нейкова, предаде репортер на  Агенция „Фокус“ . \r\nВъв връзка с искания за смяна на състава на ЦИК, Нейкова отговори, че този въпрос не е от компетентността на Комисията. „В Изборния кодекс се съдържа разпоредба, която определя реда, по който се сформира състава на ЦИК – това е в компетентността на Народното събрание. Не мога да кажа дали мандатът на сегашния състав ще бъде удължен. Но е допустимо, съгласно разпоредбите на Изборния кодекс, сегашният състав да осъществява правомощията си и след изтичане на мандата“, заяви тя. Нейкова коментира, че на страницата на ЦИК вече може да бъде открита отделна секция за изборите за Европейски парламент. \r\nНейкова коментира, че би било по-добре по-рано да се приемат промените в Изборния кодекс. „За да може чисто организационно не само ЦИК, но и всички институции, които имат отношение към Изборния процес, да могат спокойно да подготвят произвеждането на избори. Иначе на нашия състав на тази ЦИК не веднъж се е случвало в последния момент да има промени в изборното законодателство. Така беше ситуацията през 2016 г. с квадратчето „Не подкрепям никого“, но въпреки това ние се справихме“, заяви тя. \r\nЦветилена СИМЕОНОВА", "date": "2019.02.07", "title": "Камелия Нейкова, ЦИК: Допустимо е сегашният състав на Комисията да продължи да осъществява правомощията си и след изтичане на мандата"}
{"url": "http://www.focus-news.net/news/2019/02/07/2620823/shumen-politsiyata-razsledva-smartta-na-mazh-i-zhena-otkriti-v-zhilishteto-im-v-tsentralnata-chast-na-grada.html", "text": "Полицията разследва смъртта на мъж и жена, открити в жилището им в централната част на града. Това съобщиха от  ОДМВР - Шумен . Криминалисти от  РУ - Шумен изясняват обстоятелствата, при които е възникнала смъртта на възрастното семейство от град Шумен. Сигнал за намерените тела е подаден от техни близки. По техни данни след влизане в жилището им в централната част на град Шумен са открили починала възрастната жената, а в друго помещение мъжа. На място са старши комисар Ялчън Расим - директор на ОДМВР - Шумен, окръжният прокурор Маргарита Георгиева – административен ръководител на Окръжна прокуратура - Шумен и Делян Димитров – заместник окръжен прокурор, който е наблюдаващ прокурор по случая. Предстои да бъдат извършени процесуално следствени действия за изясняване на обстоятелствата, при които е настъпила смъртта на възрастните хора.", "date": "2019.02.07", "title": "Шумен: Полицията разследва смъртта на мъж и жена, открити в жилището им в централната част на града"}
{"url": "http://www.focus-news.net/news/2019/02/07/2620826/pp-abv-reshenieto-na-problema-s-martvite-dushi-i-fantomite-v-izbiratelnite-spisatsi-e-edno-aktivna-registratsiya-predi-vseki-vid-izbori.html", "text": "Решението на проблема с мъртвите души и фантомите в избирателните списъци е едно – активна регистрация преди всеки вид избори. Това се посочва в  позиция на ПП АБВ  по подготовката и провеждането на избори за европарламент, предстоящи избори за местни органи на самоуправление и Народно събрание на България и предложенията за промени в изборната нормативна уредба. \r\n\"Очевидно, за евроизборите се закъсня с един нормален шестмесечен срок, но решение има. Още повече, това е инструмент и срещу купуването на цигански гласове\", посочват от АБВ. \r\n\"Очерталият се през последните 10 години голям проблем с броенето на бюлетините в избирателните секции и подмяната на протоколите (т.нар. „проблем втори протокол“), има едно ясно решение. Членовете на Секционните избирателни комисии (СИК), независимо от нейния мащаб, се свеждат до петима, в зависимост от големината на секцията, формира се една преброителна секция във всеки един избирателен район или област, гласуването се извършва в СИК, а броенето – в преброителен център в района, обезпечен с достатъчно преброители\", заявиха от АБВ. Според партията процесът се гарантира от наблюдатели, застъпници, участници в надпреварата. \"Спестяваме средства от членовете на СИК и избягваме втория протокол, свеждаме до минимум възможността за манипулиране процеса на преброяването\", се посочва още в позицията на партията.  \r\n\"Недопустимо е да се разрешава огласяването на прогнозни данни в деня за размисъл. Това практически го обезсмисля и в изборния ден. Това не е пряка предпоставка, а гаранция за манипулиране, бетониране на двуполюсния модел с арбитър ДПС и недопускане на реален политически сблъсък\", посочват от АБВ. Според партията такова решение би превърнало статуквото от днес в трайна перспектива. \"Аргументът, че тази законова забрана масово се нарушава е ярка илюстрация за срив в държавността, за отказ от правоприлагане, за неспособност и нежелание да се гарантира честния, неповлиян и неманипулиран избор на гражданите. Смяната на ЦИК практически по време на изборен процес ще е груба грешка, която ще създаде предпоставки за провал, поставяне под съмнение на изборния резултат. Спазването на буквата на закона се реализира с решение на Народното събрание за удължаване на мандата на сегашния състав на ЦИК или с промяна в Изборния кодекс, с което този мандат се удължава\", се посочва още в позицията.", "date": "2019.02.07", "title": "ПП АБВ: Решението на проблема с мъртвите души и фантомите в избирателните списъци е едно – активна регистрация преди всеки вид избори"}
{"url": "http://www.focus-news.net/news/2019/02/07/2620830/ministar-kiril-ananiev-42-sa-transplantiranite-patsienti-v-balgariya-prez-2018-g.html", "text": "През 2018 г. броят на трансплантираните пациенти в България беше 42 души. Това каза министърът на здравеопазването Кирил Ананиев по време на изслушването си в Народното събрание за трансплантационната политика, предаде репортер на  Агенция „Фокус“ . „Данните през 2018 г. са красноречиви по отношение на донорството. През 2018 г. общият брой на трансплантираните пациенти в България беше 42 души, от които бяха проведени 25 бъбречни трансплантации, 4 сърдечни трансплантации и 13 чернодробни трансплантации“, каза още Ананиев.  Министърът на здравеопазването допълни, че през 2018 в УМБАЛ „Александровска“ са проведени 16 на брой бъбречни трансплантация, в УМБАЛ „Св. Екатерина“ са извършени 4 на брой сърдечни трансплантации. В университетска болница „Лозенец“ са изпълнени 9 бъбречни и 7 чернодробни трансплантации. Във ВМА са осъществени 6 на брой чернодробни трансплантации. Основните затруднения при трансплантацията на органи се дължат на техния недостиг както в България, така и в световен мащаб“, коментира още Ананиев. Той отчете, че през периода 2010-2018 г. при 20% от донорските ситуации има отказ от близките на донорите. По думите му една от основните причини за недостатъчния брой органи е липсата на пълна информация при близките на пациентите в мозъчна смърт, които могат да предоставят съгласието си за донорство. „По данни на изпълнителната агенция по трансплантации към 2 януари 2019 г. броят на нуждаещите се в България от трансплантации на бъбрек е 1039 пациенти, на черен дроб - 47 пациенти, на сърце  - 447 пациенти и на бял дроб  -15 пациенти“, допълни министърът. По думите му в същото време броят на трансплантациите в страната остава нисък. \r\nДеница КИТАНОВА", "date": "2019.02.07", "title": "Министър Кирил Ананиев: 42 са трансплантираните пациенти в България през 2018 г."}
{"url": "http://www.focus-news.net/news/2019/02/07/2620831/sport-braytan-e-posledniyat-18-finalist-za-fa-kap.html", "text": "Брайтън е последният осминафиналист в турнира за Купата на Англия – ФА Къп. Гостите спечелиха с 3:1 след продължения при визитата си на втородивизионния Уест Бромич в преиграване от четвъртия кръг. Първата среща помежду им бе завършила 0:0. \r\nПълният жребий за 1/8-финалите: \r\nБристъл Сити – Уулвърхемптън \r\nУимбълдън – Милуол \r\nДонкастър – Кристъл Палас \r\nНюпорт Каунти – Манчестър Сити \r\nЧелси – Манчестър Юнайтед \r\nСуонзи – Брентфорд \r\nКуинс Парк Рейнджърс – Уотфорд \r\nБрайтън – Дарби Каунти", "date": "2019.02.07", "title": "Спорт: Брайтън е последният 1/8-финалист за ФА Къп"}
{"url": "http://www.focus-news.net/news/2019/02/07/2620832/sliven-piyan-shofyor-e-katastrofiral-v-kashta-v-selo-topolchane.html", "text": "Неправоспособен Шофьор с алкохол 2.78 промила е предизвикал пътно произшествие в село Тополчане. Това съобщиха от  ОДМВР – Сливен . Инцидентът е станал на 6 февруари около 19.40 часа. 30-годишният Г.Г. от същото село е управлявал лек автомобил „Пежо“ без да притежава необходимата правоспособност. Той губи управление, излиза от пътното платно и се удря в къща на улица „Хр. Смирненски“, продължава движението си и се удря в уличен стълб. От произшествието няма пострадали. Пристигналите на място полицейски служители установяват, че Г.Г. е неправоспособен и управлява с концентрация на алкохол 2.78 промила. Той е отведен в РУ-Сливен и задържан за 24 часа. Номерата на автомобила са свалени и регистрацията прекратена. Образувано е досъдебно производство.", "date": "2019.02.07", "title": "Сливен: Пиян шофьор е катастрофирал в къща в село Тополчане"}
{"url": "http://www.focus-news.net/news/2019/02/07/2620834/kyustendil-78-targovtsi-na-martenitsi-sa-podali-zayavlenie-za-razpolagane-na-vremenni-shtandove-v-grada.html", "text": "78 търговци на мартеници са подали заявление за разполагане на временни щандове в Кюстендил. Това съобщиха за  Радио „Фокус” – Кюстендил  от Общината. Първите търговци се появиха на пешеходната улица „Демокрация” и вече предлагат своята продукция, като в цените на пролетните символи няма промяна. В зависимост от вложените материали в мартениците, както и тяхната големина, продажните цени започват от 30 стотинки и достигат до 20 лева за брой. Към момента Община Кюстендил приема заявления за временен търговски щанд, на който да се продават мартеници. Към 7 февруари са подадени 78 заявления, процесът продължава. Наемът за този вид търговска дейност не е променян и е в размер на 1.50 лева за кв. метър търговска площ. Най-много търговци се разполагат в централната градска част, улица „Цар Освободител”, площад „Велбъжд” и площад „1-ви май”. \r\nВенцеслав ИЛЧЕВ", "date": "2019.02.07", "title": "Кюстендил: 78 търговци на мартеници са подали заявление за разполагане на временни щандове в града"}
{"url": "http://www.focus-news.net/news/2019/02/07/2620833/ministar-kiril-ananiev-ministerstvo-na-zdraveopazvaneto-podgotvya-natsionalna-mediyna-kampaniya-v-podkrepa-na-donorstvoto-koyato-shte-startira-prez-tozi-mesets.html", "text": "Министерство на здравеопазването подготвя национална медийна кампания в подкрепа на донорството, която ще стартира през този месец. Това каза министърът на здравеопазването Кирил Ананиев по време на изслушването си в Народното събрание за трансплантационната политика, предаде репортер на  Агенция „Фокус“ . „Основната ни цел ще бъде да привлечем вниманието на българските граждани към донорството на органи и трансплантациите, които спасяват човешки живот. За целите на задълбочаване на двустранното сътрудничество по въпросите на донорството и трансплантацията през месец януари 2019 г. Министерство на здравеопазването проведе срещи със специалисти от Хърватия и Австрия“, отчете още Ананиев. По думите му основни цели на визитите са били да се обсъдят необходимите мерки за развитие на белодробната трансплантация в българската страна и проучване на възможността за стартиране през 2019 г. на обучение на български медицински специалисти и координатори в сферата на белодробната трансплантация“, допълни още Ананиев. \r\nДеница КИТАНОВА", "date": "2019.02.07", "title": "Министър Кирил Ананиев: Министерство на здравеопазването подготвя национална медийна кампания в подкрепа на донорството, която ще стартира през този месец"}
{"url": "http://www.focus-news.net/news/2019/02/07/2620825/premierat-boyko-borisov-razporedi-proverka-vav-vrazka-sas-subsidiite-za-prevoz-na-patnitsi-v-malkite-naselenite-mesta.html", "text": "Министър-председателят Бойко Борисов разпореди на Министерството на транспорта, информационните технологии и съобщенията да извърши проверка във връзка с отпускането на субсидии за превоз на пътници по нерентабилни автобусни линии в слабо населени планински и гранични райони в страната. Премиерът проведе среща с министъра на транспорта, информационните технологии и съобщенията Росен Желязков и председателя на Конфедерацията на автобусните превозвачи Магдалена Милтенова, съобщиха от  правителствената информационна служба . \r\nМинистър-председателят разпореди да се проверят всички конкретни случаи, изнесени в медиите. “Повече пари сме дали, а има недоволни хора, това няма как да се случва“, заявява министър-председателят. Премиерът Борисов изтъква, че са отпуснати 4 милиона лева повече за дотиране на линии, които са за малки населени места. Борисов поиска да се мисли в посока промяна на модела - за повече справедливост и отговорност, не само от държавата, а и от общините в субсидирането и компенсирането на обществените автобусни превози. Премиерът поиска и конкретни мерки срещу нерегламентирания сив сектор в транспорта. \r\nПредседателят на Конфедерацията на автобусните превозвачи Магдалена Милтенова заяви, че от организацията са отворени към всички предложения на Министерството на транспорта, информационните технологии и съобщенията за „изсветляването“ на бранша и подобряването на транспортните услуги.", "date": "2019.02.07", "title": "Премиерът Бойко Борисов разпореди проверка във връзка със субсидиите за превоз на пътници в малките населените места"}
{"url": "http://www.focus-news.net/news/2019/02/07/2620835/ministar-kiril-ananiev-osnovnata-ni-tsel-e-v-nachaloto-na-2021-g-v-balgariya-da-mozhe-da-se-provede-parvata-belodrobna-transplantatsiya.html", "text": "Основната ни цел е в началото на 2021 г. в България да може да се проведе първата белодробна трансплантация. Това каза министърът на здравеопазването Кирил Ананиев по време на изслушването си в Народното събрание за трансплантационната политика, предаде репортер на  Агенция „Фокус“ . Министърът допълни, че в рамките на следващите три години ще бъдат предприети действия за изграждане на организационни структури в България за предоставяне на белодробни трансплантационни дейности. Български медицински специалисти ще преминат в обучение в отделението по гръдна хирургия във Виенската многопрофилна болница за придобиване на основни познания по белодробна трансплантация и усвояване на всички необходими тактически умения за трансплантация на бял дроб“, каза още Ананиев.    \r\nДеница КИТАНОВА", "date": "2019.02.07", "title": "Министър Кирил Ананиев: Основната ни цел е в началото на 2021 г. в България да може да се проведе първата белодробна трансплантация"}
{"url": "http://www.focus-news.net/news/2019/02/07/2620839/varna-29-godishna-zhena-e-zaginalata-pri-katastrofata-na-aksakovskata-panorama-po-patya-varna-dobrich.html", "text": "29-годишна жена е загиналата при катастрофата на „Аксаковската панорама“ по пътя Варна – Добрич. Това съобщиха за  Радио „Фокус“ – Варна  от Областната дирекция на МВР. Сигнал за инцидента е получен около 19.20 часа на 6 февруари. Според първоначалната информация, 19-годишният водач на лек автомобил с инициали Г.Р. от село Изворско, поради движение с несъобразена скорост при попътен десен завой и по време на изпреварване, губи контрол над автомобила си. Моторното превозно средство се поднася странично, като навлиза в лентата за насрещно движение и става причина за пътнотранспортно произшествие с бетоновоз. Вследствие на инцидента е загинала 29-годишна жена, пътувала на задната седалка на лекия автомобил. Водачът му е настанен за лечение в МБАЛ „Св. Анна“ с фрактура на черепа и опасност за живота. При инцидента е пострадал леко и 26-годишен пътник от друг лек автомобил, който е освободен за домашно лечение. Работата по изясняване на детайлите и обстоятелствата около инцидента продължава. Има образувано досъдебно производство.", "date": "2019.02.07", "title": "Варна: 29-годишна жена е загиналата при катастрофата на „Аксаковската панорама“ по пътя Варна – Добрич"}
{"url": "http://www.focus-news.net/news/2019/02/07/2620837/sliven-chast-ot-tsentara-na-grada-e-bez-voda-poradi-avariya.html", "text": "Част от центъра на града е без вода поради авария, съобщиха от  ВиК . Поради извършване на авариен ремонт до 16.00 часа е прекъснато водоподаването в централна част на град Сливен – района на EVN – Сливен, хипермаркета, Общински пазар и хотел „Сливен“.", "date": "2019.02.07", "title": "Сливен: Част от центъра на града е без вода поради авария"}
{"url": "http://www.focus-news.net/news/2019/02/07/2620842/velko-tarnovo-ot-sredata-na-fevruari-zapochva-podmyanata-na-ulichnoto-osvetlenie-v-svishtov.html", "text": "От средата на февруари започва подмяната на уличното осветление в Свищов. Планирано е монтирането на 3 000 LED осветителни тела, които първоначално ще бъдат поставени по главните улици в града, съобщиха за  Радио „Фокус“ – Велико Търново  от Община Свищов. Дейностите стартират на 18 февруари (от източната част на Свищов) и ще продължат до началото на март. Новите лампи са енергийно ефективни, екологични и безопасни. Средствата, които ще бъда вложени са в размер на 150 000 лв. и са заложени в капиталовите разходи на общината за 2019 година.  Новата LED технология, на която залага общинското ръководство, ще допринесе за редица ползи в икономически план и е безспорно щадяща околната среда. „Фокус“ припомня, че подобен проект вече бе реализиран в свищовското село Вардим. Там бяха монтирани близо 300 LED улични осветители, които вече доказват своите предимства. \r\nЛуиза ТРАНЧЕВА", "date": "2019.02.07", "title": "Велко Търново: От средата на февруари започва подмяната на уличното осветление в Свищов"}
{"url": "http://www.focus-news.net/news/2019/02/07/2620841/evrodeputatat-momchil-nekov-v-novata-obshta-selskostopanska-politika-varvim-kam-obvarzana-podkrepa-za-med.html", "text": "Щастлив съм да открия това специално събитие, което вече 17 години дава възможност на пчеларския сектор да обменя опит, да комуникира проблеми и най-вече да изисква. Радвам се, че секторът е обединен и има амбиция да се развива, това може да се каже за много малко земеделски сектори в България“, с това Момчил Неков приветства многобройните посетители на изложението „Пчеларство - Плевен 2019“, което беше открито от него. Това съобщиха от  пресофиса на евродепутата . \r\nБългарският евродепутат обяви, че ЕП застава на страната на българските пчелари и след негово настояване, институцията изисква производството на мед да бъде включено сред програмите за обвързана подкрепа. „Новината за финансовата помощ за пчеларите е добра, подкрепата е силно необходима. Но не можем да се заблуждаваме, че нещата ще се оправят само с това. Секторът има много проблеми, а хората заети в него протестираха преди по- малко от два месеца, и не само заради невъзможността да се справят с определените към момента помощи.“ каза по повода Неков. \r\n„От друга страна през миналата година в ЕП приехме Доклада за пчеларството, където бяха включени мерки за по-добро финансиране, справяне с наличието на фалшив мед на пазара, проблемите с етикетирането и запазване на разнообразието от регионални видове пчели. В този доклад, както и в този, който приехме за пестицидите, държах специално внимание да се обърне на справянето на проблема с нелегалните препарати, внос от страни извън ЕС, които влияят върху смърността и тровят пчелите. Важно е да следим ситуацията и да подпомагаме сектора, защото дори сега на средностатистическия гражданин на Европа, да му се струва маловажен проблемът със съхраняването на пчелите и тяхното видово разнообразие, техните проблеми повлияват цялата екосисистема“, каза Момчил Неков. \r\nНа изложението Неков се срещна с представители на сектора и взе участие  в пресконференция. Той коментира, че 84% от растителните видове и 76% от производството на храни в Европа зависят от опрашването от пчели. В икономически параметри, това са 14,2 милиарда евро годишно. „Това не бива да се пренебрегва, важно е да има такива форуми като този, за да се срещаме с хората, които се справят с тези проблеми всеки ден и да ги подкрепяме. Комуникирам с тях от години, знам, че те извършват много важна работа за биоразнообразието. Трябва да полагаме усилия в подпомагането на сектора, защото той влияе и върху много други земеделски сектори.“ \r\nПрез декември 2018 Момчил Неков внесе поправки в ОСП специфично свързани с опрашването и на сектор Пчеларство като цяло.", "date": "2019.02.07", "title": "Евродепутатът Момчил Неков: В новата Обща селскостопанска политика вървим към обвързана подкрепа за мед"}
{"url": "http://www.focus-news.net/news/2019/02/07/2620840/ministar-kiril-ananiev-prilozhim-za-balgariya-e-ispanskiyat-model-na-bolnichnata-organizatsiya-pri-transplantatsiite-zashtoto-ne-iziskva-golyam-dopalnitelen-finansov-resurs.html", "text": "Приложим за България е испанският модел на болничната организация при трансплантациите, защото не изисква голям допълнителен финансов ресурс. Това каза министърът на здравеопазването Кирил Ананиев по време на изслушване в Народното събрание за трансплантационната политика, предаде репортер на  Агенция „Фокус“ . \r\n„Отчитаме необходимостта от подобряване на болничната организация при трансплантациите. Приложим за България е моделът на Испания с координатори по донорство, анестезиолози и реаниматори, тъй като не изисква допълнителен голям финансов ресурс за обучение. Във всяко лечебно заведение с отделение Клиника по интензивно лечение, където са потенциалните трупни донори, има координатори по донорство – лекари на непълно работно време и медицински сестри на пълно работно време. Тези специалисти владеят основите на реанимационното лечение и от огромна полза е опитът им в комуникация с близките на пациентите с живото застрашаващи заболявания“, заяви Ананиев и посочи, че това помага за преодоляване на проблемите, водещи до пропуснати възможности за донорство. \r\n„Необходимо е да се разработят политики, които да насърчават лечебните заведения да се ангажират активно в донорството на органи. Такива политики трябва да се отнасят до финансовите и други ресурсни въпроси, свързани с донорството на органи – например броят на леглата за интензивно лечение, разходите за поддържане на пациентите на мониторинг на такова лечение, както и тежката процедура по установяване на мозъчна смърт и по вземане на органи да бъдат достатъчни и добре организирани така, че лечебните заведение да се стремят да осигурят максимален брой донори“, обясни Ананиев. \r\nЗдравният министър уточни, че сред стратегическите приоритети за модернизиране на системата за трансплантациите са в дейностите на политиката по донорство да бъдат включени всички големи лечебни заведения, провеждането на кампания за публично образование и събуждането на проблема за донорството сред обществото, въвеждането на програма за оценка и кондициониране на донори в болничните звена и др. „Предвиждаме да извършим и промени, които ще обхванат наредбата от 2007 г. за възстановяване на разходите и за относителния дял на средствата за труд и за дейности по трансплантация, финансирани от Министерството на здравеопазването“, каза Ананиев. \r\nЦветилена СИМЕОНОВА", "date": "2019.02.07", "title": "Министър Кирил Ананиев: Приложим за България е испанският модел на болничната организация при трансплантациите, защото не изисква голям допълнителен финансов ресурс"}
{"url": "http://www.focus-news.net/news/2019/02/07/2620819/aleksandar-andreev-tsik-tsentralnata-izbiratelna-komisiya-e-napravila-vsichko-v-svoite-pravomoshtiya-za-da-podpomogne-zakonodatelya-pri-resheniya-svarzani-s-promenite-v-izbornoto-zakonodatelstvo.html", "text": "Централната избирателна комисия е направила всичко, което е в правомощията ѝ, за да подпомогне промените в изборното законодателство. Това каза пред журналисти говорителят на Централната избирателна комисия Александър Андреев, предаде репортер на  Агенция „Фокус“ . \r\n„ЦИК работи за подготовката на изборите за членове на Европейския парламент от България. В момента тече и работата по работни групи“, заяви Андреев.   \r\nТой посочи, че има внесени проекти за изменение на Изборния кодекс, но това не е въпрос от компетентността на ЦИК. „На изборите ние ще приложим тези правила, които са приети в кодекса. ЦИК е дала своите препоръки във връзка със срещнатите затруднения и проблеми, които установи по време на предходните избори. Така че ние сме направили това, което е по нашите правомощия, за да може да подпомогнем законодателя при взимането на решения, свързани с промените в изборното законодателство“, обясни Андреев. Той посочи, че предложения от ЦИК са били дадени по темите за машинно гласуване, електронно и дистанционно гласуване, системи за електронна идентификация и др. \r\nВъв връзка с доклада на „Сова-5“, Андреев посочи, че целта му е била ЦИК да получи пълна картина за машинното гласуване – къде се провежда то, какви видове машини се използват, кои са техните производители и т.н. „С оглед на това да можем да изготвим техническите задания, за да може да бъде заложено след това производството или закупуването на машините. Затова считаме, че дози доклад ни даде възможността да допълним информацията, която в някаква степен вече съществуваше в ЦИК“, посочи той.  \r\nЦветилена СИМЕОНОВА", "date": "2019.02.07", "title": "Александър Андреев, ЦИК: Централната избирателна комисия е направила всичко в своите правомощия, за да подпомогне законодателя при решения, свързани с промените в изборното законодателство"}
{"url": "http://www.focus-news.net/news/2019/02/07/2620843/parlamentat-vazlozhi-na-zdravniya-ministar-do-1-april-2019-g-da-predostavi-plan-za-deystvie-s-konkretni-zadachi-s-koyto-balgariya-da-stane-chlen-na-evrotransplant.html", "text": "Парламентът възложи на здравния министър до 1 април 2019 г. да предостави план за действие с конкретни задачи, с който България да стане член на Евротрансплант. Депутатите приеха проекторешението към разискванията с министъра по темата, внесено от БСП със 144 гласа „за“ и нито един „против“ или „въздържал се“, предаде репортер на  Агенция „Фокус“ . В този срок министър Кирил Ананиев трябва да изготви анализ на трансплантационната дейност. До 1 април 2019 г. министърът трябва да предостави на парламента и Национална програма за промоция на дарителство на органи, клетки и кръвни продукти, изработена на базата на междуинституционално сътрудничество, както и необходимите промени в Закона за трансплантация на органи, тъкани и клетки.  \r\nДеница КИТАНОВА", "date": "2019.02.07", "title": "Парламентът възложи на здравния министър до 1 април 2019 г. да предостави план за действие с конкретни задачи, с който България да стане член на Евротрансплант"}
{"url": "http://www.focus-news.net/news/2019/02/07/2620846/burgas-okrazhna-prokuratura-vnese-iskane-za-postoyanen-arest-na-dvamata-zadarzhani-za-krazhba-na-zlatni-nakiti-pari-i-aktsizni-stoki-ot-targovki-obekti.html", "text": "Окръжна прокуратура внесе искане за постоянен арест на двамата задържани за кражба на златни накити, пари и акцизни стоки от търговки обекти. Злати И. и Пенчо М. са обвинени за това, че в периода от 03 март 2017 г. до 01 юни 2018 г. в град Бургас и в град Айтос, в условията на продължавано престъпление, при което са осъществени четири деяния, в съучастие по между си като съизвършители, чрез разрушаване на прегради, здраво направени за защита на имот и чрез използване на техническо средство отнели движими вещи от владението на различни лица без тяхното съгласие. Двамата обвиняеми са се сговорили предварително за извършване на кражбите, като откраднатите вещи са на обща стойност 322 024 лева, съставляващи особено голям размер и представляващи особено тежък случай .  \r\nОкръжен съд –Бургас е насрочил заседанието си за 15.30 часа.", "date": "2019.02.07", "title": "Бургас: Окръжна прокуратура внесе искане за постоянен арест на двамата задържани за кражба на златни накити, пари и акцизни стоки от търговки обекти"}
{"url": "http://www.focus-news.net/news/2019/02/07/2620817/prof-yavor-notev-ataka-iska-mi-se-da-vzemem-polezno-za-vsichki-reshenie-za-kontseptsiyata-na-krasimir-karakachanov-i-da-izlezem-s-obshto-stanovishte-na-obedineni-patrioti.html", "text": "Иска ми се да вземем полезно за всички решение за концепцията на Красимир Каракачанов и да излезем с общо становище на „Обединени патриоти“. Това каза заместник-председателят Народното събрание и депутат от Атака проф. Явор Нотев във връзка с Концепцията за решаване на проблема с несоциализираните цигански групи, публикувана от Красимир Каракачанов, предаде репортер на  Агенция „Фокус“ .  \r\n„Това не са теми, които са чужди на Атака, нито теми, стоящи от вчера или днес. Ще имате пълната информация за общата позиция“, заяви още проф. Нотев. Той посочи, че няма да коментира концепцията в детайли.  \r\nДеница КИТАНОВА", "date": "2019.02.07", "title": "Проф. Явор Нотев, „Атака“: Иска ми се да вземем полезно за всички решение за концепцията на Красимир Каракачанов и да излезем с общо становище на „Обединени патриоти“"}
{"url": "http://www.focus-news.net/news/2019/02/07/2620822/yens-stoltenberg-v-ekskluzivno-intervyu-za-euronews-rusiya-se-opitva-da-povliyae-na-balkanskite-strani-po-vaprosa-za-prisaedinyavaneto-im-kam-nato.html", "text": "Русия се опитва да повлияе на балканските страни по въпроса за присъединяването им към НАТО. Това заяви генералният секретар на Алианса Йенс Столтенберг в ексклузивно интервю за  Euronews , дадено в деня на подписването на Протокола за членството на Македония в Организацията на Северноатлантическия пакт.  \r\n„Русия се опитва да се меси, да се намеси в политическите процеси на суверенните държави. И мисля, че това е грешно. Ние уважаваме решенията на независими суверенни нации, независимо дали искат или не да се присъединят към НАТО. В Скопие видяхме, че мнозинството в парламента, мнозинството от политическите партии искаха да се присъединят към НАТО – и ние приветствахме решението им. Но в Сърбия ясно заявиха, че не искат да се присъединят към Алианса. Ние уважихме и това решение. Така че Русия трябва да зачита също решенията, взети от суверенните държави, дори ако искат да се присъединят към НАТО“, подчерта Столтенберг. \r\nГенералният секретар на НАТО говори също за изтеглянето на Вашингтон и Москва от Договора за ракети със среден и малък обсег на действие. \r\n„Не искаме нова надпревара във въоръжаването и това, което ще направим, е да се опитаме да убедим Русия да се върне към спазване на договора. Ще има период от шест месеца, докато процесът на оттегляне бъде завършен и през този период Русия може да се върне“, изрази увереност норвежкият политик.  \r\nСтолтенберг подчерта, че НАТО обмисля как да отговори на ситуацията и какви инициативи да предприеме за контрол над въоръженията. „Но трябва да сме сигурни, че НАТО в свят без ДРСМО и повече руски ракети е в състояние да осигури ефективно сдържане и отбрана\", поясни норвежецът.  Тереза Герова", "date": "2019.02.07", "title": "Йенс Столтенберг в ексклузивно интервю за Euronews: Русия се опитва да повлияе на балканските страни по въпроса за присъединяването им към НАТО"}
{"url": "http://www.focus-news.net/news/2019/02/07/2620838/konstantin-kosachev-predsedatel-na-komisiyata-za-mezhdunarodni-vaprosi-pri-saveta-na-rf-prisaedinyavaneto-na-makedoniya-kam-nato-nyama-da-donese-nishto-dobro.html", "text": "Председателят на Комисията за международни въпроси при Съвета на Руската федерация Константин Косачев е на мнение, че присъединяването на Македония към НАТО няма да донесе никому нищо добро, отбелязва електронното издание на скопския вестник  „Нова Македония“ . \r\n„Това е по-скоро символична, отколкото практическа стъпка, защото става въпрос за малка държава, която няма никакво значение за НАТО. Това все пак е важно за Алианса, имайки предвид споровете с Русия, която непрекъснато изтъква разрушителната роля на НАТО като остатък от Студената война“, коментира Косачев. \r\nСъгласно думите му, казусът около Македония показва, че недоволството на Русия от Алианса е оправдано. Той също така посочи, че критиката на президента на САЩ Доналд Тръмп за бюджета на НАТО изигра ключова роля в това отношение. \r\n„Несъмнено тя е сигнализирала на служителите на Алианса в Брюксел, които сега правят всичко, за да покажат на Вашингтон, че НАТО е добре и че се разширява“, обяснява Косачев. \r\nРуският сенатор смята, че присъединяването към НАТО няма да донесе нищо добро нито за Македония, нито за европейската сигурност. „Сегашното поколение европейски политици обаче не може да види това и непрекъснато се опитва с рецепти да решава проблемите на XXI-ви век с рецепти от XX“, обобщава Косачев. Тереза Герова", "date": "2019.02.07", "title": "Константин Косачев, председател на Комисията за международни въпроси при Съвета на РФ: Присъединяването на Македония към НАТО няма да донесе нищо добро"}
{"url": "http://www.focus-news.net/news/2019/02/07/2620847/gabrovo-registriran-e-nov-sluchay-na-laymska-bolest-v-oblastta.html", "text": "Регистриран е нов случай на лаймска болест в областта. Пациентът е регистриран в болницата в Севлиево през миналата седмица, съобщиха за  Радио „Фокус“ – Велико Търново  от Регионалната здравна инспекция в Габрово. За периода 28 януари – 3 февруари в областта са установени 10 случая на ентероколити – три в Габрово, шест в Севлиево и един в Трявна, петима заболели от варицела – четирима в Габровска община и един в Дряново, както и два случая на скарлатина – в областния център. Регистриран е и един пациент с грип. Средната заболеваемост от остри респираторни заболявания за миналата седмица е 205.35 на 10 000 човека, което наложи премахване на обявената от Министерство на здравеопазването грипна епидемия. \r\nЛуиза ТРАНЧЕВА", "date": "2019.02.07", "title": "Габрово: Регистриран е нов случай на лаймска болест в областта"}
{"url": "http://www.focus-news.net/news/2019/02/07/2620850/smolyan-arhimandrit-visarion-shte-otsluzhi-praznichna-sveta-liturgiya-za-hramoviya-praznik-na-tsarkvata-sv-teodor-stratilat-na-8-fevruari.html", "text": "Архимандрит Висарион ще отслужи празнична света Литургия за храмовия празник на църквата „Св. Теодор Стратилат“ в квартал „Райково\", който ще се чества на 8 февруари. Това съобщиха от  Архиерейско наместничество – Смолян . Празничната св. Литургия ще започне от 9.00 часа, възглавена от  архиерейския наместник на Смолянска духовна околия  Негово Високопреподобие архимандрит Висарион. С него ще съслужат енорийският свещеник на празнуващия храм Живко Желев, секретарят на Архиерейското наместничество иконом Запян Шиков от храм „Св. Неделя“ и др. Песенното звучение ще бъде на църковния хор с диригент Златка Маргаритова. За всички празнуващи ще има благословен обяд. Непобедимият във вярата си военачалник великомъченик Теодор Стратилат е живял през четвърти век в Мала Азия. \r\nЦърквата почита и св. вмчк. Теодор Тирон, чийто паметен ден е на 17 февруари. А двамата канонизирани войни-великомъченици св. Теодор Стратилат и св. Теодор Тирон заедно ще бъдат почетени във всички храмове и на Тодорова събота – първата събота на Великия пост, който тази година се пада на 16 март.", "date": "2019.02.07", "title": "Смолян: Архимандрит Висарион ще отслужи празнична света Литургия за храмовия празник на църквата „Св. Теодор Стратилат“ на 8 февруари"}
{"url": "http://www.focus-news.net/news/2019/02/07/2620852/blagoevgrad-prodalzhavat-investitsiite-vav-vodoprovodnata-mrezha-v-petrich.html", "text": "Подмяната на вътрешноградската водопроводна мрежа в Петрич продължава и през тази година с още 1 млн. лв. Това съобщиха от пресцентъра на  Община Петрич . Процесът се извършва, след като екипът на кмета Димитър Бръчков успя да защити проект пред МРРБ. През миналата година бяха отпуснати 500 хил. лв. Проектът предвижда подмяна на водопроводите общо на девет улици в града и полагането на нова асфалтова настилка след ремонтите. През 2018 година, на първи етап от реализирането бяха подменени водопроводите по две от критичните улици – „Пейо Яворов“ и „Яне Сандански“. На втори етап от проекта, тази година ще се подменят водопроводите на другите седем улици. До момента старите етернитови тръби са сменени с нови полиетиленови също на ул. „Васил Кънчев“. Остават: ул. „Демир Хисар“, ул. „Кочо Мавродиев“, ул. „Тетово“, ул. „Капитан Джингаров“ и ул. „Стоян Търнаджиев“. Работи се по ул. „Екзарх Йосиф“.  \r\n„Във връзка с ремонтите ще има нарушения във водоподаването\", предупреждават от Община Петрич. Полагането на новата асфалтова настилка по същите улици ще се извърши през пролетта. „С подмяната на тръбите ще намалим загубите на питейна вода, ще намалим и огромните разходи за отстраняване на аварии, ще осигурим нормално водоподаване на населението. Това е наша основна задача, която последователно изпълняваме“, посочи кметът Димитър Бръчков, припомняйки, че през 2017 г също бяха подменяни водопроводи на критични улици, като 600 хил. лв. от тази инвестиция отново се осигури след защитен проект от Общината пред МРРБ.", "date": "2019.02.07", "title": "Благоевград: Продължават инвестициите във водопроводната мрежа в Петрич"}
{"url": "http://www.focus-news.net/news/2019/02/07/2620853/kardzhali-patnite-nastilki-v-oblastta-sa-mokri-no-obraboteni-i-prohodimi-pri-zimni-usloviya.html", "text": "Пътищата в област Кърджали са мокри, но обработени и проходими при зимни условия. Няма заледени участъци. Това съобщиха за  Радио „Фокус“  от Областно пътно управление - Кърджали. Слаб дъжд вали в селата Мост, Овчево и Рогозче. Мъгла има само на пътя между селата Йончево, Дaладжа, Звездел и Чaл.  \r\nДарина ДЕЕНИЧИНА", "date": "2019.02.07", "title": "Кърджали: Пътните настилки в областта са мокри, но обработени и проходими при зимни условия"}
{"url": "http://www.focus-news.net/news/2019/02/07/2620824/dzheyhan-ibryamov-dps-kontseptsiyata-na-krasimir-karakachanov-e-protivokonstitutsionna.html", "text": "Концепцията на Красимир Каракачанов е противоконституционна. Това каза народният представител от ПГ на ДПС Джейхан Ибрямов във връзка с Концепцията за решаване на проблема с несоциализираните цигански групи, предложена от вицепремиера и лидер на ВМРО Красимир Каракачанов предаде репортер на  Агенция „Фокус“ .  \r\n„Ако г-н Каракачанов се беше запознал обстойно с Конституцията на Република България щеше да разбере, че това е противоконституционно. Всички ние се раждаме с равни права, имаме свободно движение. Тук става дума за един вид крепостничество. Ако някой не иска да се занимава със земята, която му се предостави, това не е ли вид принуда. Когато говорим да ограничим български граждани да имат повече от 2-3 деца, това не е ли форма отново да принуда. Дори говорим за преднамерена намеса в държавата. Когато говорим за така наречените детски надбавки, детски помощи, някаква комисия щяла да определя видите ли кой да получава и кой да не получава. Задавам отново въпроса - България няма ли деца от неромски произход, които не посещават училища. Законово е установено, че всеки родител, който има деца, получава детски надбавки. Законът трябва да бъде спазван и има определени принципи в тази държава“, заяви Ибрямов. По думите му Красимир Каракачанов и ВМРО подхождат по този начин, защото наближават европейски избори и някои политически партии трябва да си търсят позагубените рейтинги, за да изкарат поне един евродепутат. „Г-н Каракачанов, тъй като е завършил История в Софийския университет, много добре трябва да познава чия програма и философия копира тяхната концепция. Това е философията на нацизма“, допълни Ибрямов. Според него всички тези действия отдалечават България от европейския ѝ път и демократичните принципи. Ибрямов обърна внимание, че след една седмица ще се видят привърженици на ВМРО в предстоящия Луковмарш. „Един антисемитски митиниг, който показва, че в България съществуват наченки на фашизъм. Това е антихуманно действие от страна на ВМРО“, допълни депутатът от ДПС.  \r\nДеница КИТАНОВА", "date": "2019.02.07", "title": "Джейхан Ибрямов, ДПС: Концепцията на Красимир Каракачанов е противоконституционна"}
{"url": "http://www.focus-news.net/news/2019/02/07/2620854/plovdiv-55-godishen-mazh-ot-selo-vasil-levski-e-zadarzhan-za-nezakonno-pritezhanie-na-ognestrelno-orazhie-i-boepripasi.html", "text": "55-годишен  мъж от село Васил Левски е задържан за незаконно притежание на огнестрелно оръжие и боеприпаси. Това съобщиха за  Радио „Фокус“ – Пловдив  от Областната дирекция на МВР. На 6 февруари полицейската мярка за неотклонение е взета спрямо 55-годишния мъж, след като в имота му служителите на реда открили да се съхраняват без необходимите документи ловна пушка, пистолет и над 1200 патрона от различен калибър. По случая е образувано досъдебно производство. Уведомена е Районната прокуратура.", "date": "2019.02.07", "title": "Пловдив: 55-годишен  мъж от село Васил Левски е задържан за незаконно притежание на огнестрелно оръжие и боеприпаси"}
{"url": "http://www.focus-news.net/news/2019/02/07/2620855/sofiya-nyama-postradali-pri-pozhara-v-zhilishtna-sgrada-v-zhk-nadezhda-2.html", "text": "Няма пострадали при пожара в жилищна сграда в ж.к. „Надежда“ 2. Това съобщиха за  Агенция „Фокус“  от пресцентъра на МВР. Огънят е пламнал в апартамент в блока. Няма пострадали хора, унищожено е само домашно имущество. Сигналът за пожара е бил подаден към 20.40 часа снощи. Не се е налагало извеждане на хора от сградата.", "date": "2019.02.07", "title": "София: Няма пострадали при пожара в жилищна сграда в ж.к. „Надежда“ 2"}
{"url": "http://www.focus-news.net/news/2019/02/07/2620856/byurata-po-truda-v-stranata-zapochvat-priema-na-zayavki-ot-rabotodateli-za-vklyuchvane-v-nasarchitelni-merki-i-programi-za-zaetost-i-obuchenie.html", "text": "Работодателите вече могат да подават документи в бюрата по труда в страната за включване в насърчителни мерки за заетост и обучение по чл. 50, ал. 3 от Правилника за прилагане на Закона за насърчаване на заетостта (ППЗНЗ). Това съобщиха от пресцентъра на  Агенцията по заетостта . Свободен финансов ресурс има и по Програмата за обучение и заетост на продължително безработни лица. Работодателите могат да кандидатстват за държавно финансиране при разкриване на работни места за безработни от уязвимите групи на пазара на труда - младежи до 29 години, хора с трайни увреждания, продължително безработни лица, майки с деца до 5 години, безработни без квалификация и други.  \r\nИ тази година програмите и мерките предлагат различни възможности със средства от държавния бюджет да се осигури заетост на пълно или непълно работно време, за стажуване, чиракуване или обучение, за зелени работни места и др. Продължителността по отделните преференции варира от 3 до 24 месеца. Размерът на субсидията по всяка от тях също е различен, в съответствие с Националния план за действие по заетостта през 2019 г. \r\nСъветите за сътрудничество към бюрата по труда ще разгледат и оценят подадените заявки от работодателите до 20 февруари 2019 г. и ще одобрят работните места, които могат да се субсидират в рамките на наличния свободен финансов ресурс.   \r\nИзвън горепосочения срок, работодателите могат да кандидатстват и за други преференции (финансови средства), които се реализират по реда на чл.50, ал. 4 от ППЗНЗ (без процедура). \r\nПовече информация може да бъде получена в бюрата по труда в страната, както и на страницата на Агенцията по заетостта в рубрика „Обяви за финансиране по региони”.", "date": "2019.02.07", "title": "Бюрата по труда в страната започват приема на заявки от работодатели за включване в насърчителни мерки и програми за заетост и обучение"}
{"url": "http://www.focus-news.net/news/2019/02/07/2620845/sergey-ryabkov-rusiya-e-otvorena-za-predlozheniya-na-sasht-za-nov-dogovor-za-kontrol-nad-vaorazheniyata.html", "text": "Русия ще бъде готова да обмисли нови предложения от САЩ за подписването на ново, по-широко споразумение, което да замени Договора за ракети със среден и малък обсег (ДРСМО). Това заяви заместник-министърът на външните работи на Руската федерация Сергей Рябков, предава  Reuters . \r\nРусия излезе от ДРСМО през уикенда, след като САЩ обявиха, че ще се изтеглят от него в шестмесечен срок, ако Москва – съгласно думите на Вашингтон, не прекрати нарушенията му. \r\nМиналата седмица държавният глава на САЩ Доналд Тръмп заяв, че би искал да проведе преговори с цел създаването на нов договор за контрол над въоръженията. „Разбира се, видяхме изявлението на президента Тръмп за възможността за нов договор, който може да бъде подписан в красива стая, и че този договор трябва да включва и други страни като участници. Очакваме с нетърпение това предложение да бъде направено конкретно и да бъде поставено на хартия или по друг начин...\", подчерта Рябков на пресконференция в Москва, като поясни, че към настоящия момент САЩ не са изпратили на Москва предложения за нов пакт. Тереза Герова", "date": "2019.02.07", "title": "Сергей  Рябков: Русия е отворена за предложения на САЩ за нов договор за контрол над въоръженията"}
{"url": "http://www.focus-news.net/news/2019/02/07/2620849/tass-amerikanskite-poslanitsi-v-germaniya-daniya-i-es-prizovaha-za-priemaneto-na-popravkite-sreshtu-severen-potok-2.html", "text": "Посланиците на САЩ в Германия, Дания и при Европейския съюз – Ричард Гренел, Карла Сандс и Гордън Сондлънд призоваха партньорите на ФРГ да приемат поправките в Газовата директива, предвиждаща въвеждането на ключови принципи в регулирането на европейския пазар. Съответният призив дипломатите отправиха в стратия за  Deutsche Welle , цитирана от  TACC . \r\nСпоред американските посланици проектът „Северен поток-2“ ще направи Европа още по-уязвима „за руския шантаж в енергийната област“. Съгласно думите им, зависимостта на ЕС от природния газ на Русия създава рискове за Европа и за Запада като цяло. \r\nПо-рано най-тиражираният германския вестник - Die Sueddeutsche Zeitung съобщи, че Франция ще се противопостави на ФРГ по въпроса за съдбата на проекта за газопровода „Северен поток-2“. \r\nПрипомня се, че на 8 февруари страните от ЕС ще гласуват за изменение на правилата за гарантиране на конкуренцията и правата на потребителите на газовия пазар в Европа (Трети енергиен пакет). Съгласно корекциите, предложени през 2017 г. от Европейската комисия, към газопроводите на трети страни следва да се прилагат правилата на вътрешния пазар, преди всичко да се забрани доставчикът на природен газ да бъде едновременно с това и оператор на газопровода. Ако промените бъдат приети, реализирането на проекта за „Северен поток 2“ ще бъде сериозно затруднено, тъй като доставчик и оператор е руският енергиен гигант „Газпром“.  \r\nГермания се надява на подкрепата на Франция, Австрия, Нидерландия, Белгия, Гърция и Кипър по въпроса. За приемането на измененията са необходими 16 гласа „за“ от 28-те страни-членки на ЕС, които представляват не по-малко от 65% от населението на Общността. Към края на януари тази година предложението на ЕК бе подкрепено от 12 държави.  Тереза Герова", "date": "2019.02.07", "title": "ТАСС: Американските посланици в Германия, Дания и ЕС призоваха за приемането на поправките срещу „Северен поток-2“"}
{"url": "http://www.focus-news.net/news/2019/02/07/2620860/mvr-dvama-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 21 са пострадали при 18 тежки катастрофи в страната през изминалото денонощие. Това съобщиха от пресцентъра на  МВР . В столицата са станали 2 тежки и 45 леки пътни инцидента, при които са пострадали двама души. От началото на годината са регистрирани 551 катастрофи, при които са загинали 40 души, а 689 са ранени.  \r\nДанните за 2019 г. са динамични и не се считат за окончателни. При сравнение с реалните данни за загиналите (52) през същия период на 2018 г. се отчитат 12 по-малко загинали участници в движението по пътищата през 2019 г.", "date": "2019.02.07", "title": "МВР: Двама души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2019/02/07/2620844/boris-yachev-obedineni-patrioti-ima-ideya-za-zakonodatelna-initsiativa-koyato-da-varne-tsentraliziranata-proverka-za-konflikt-na-interesi.html", "text": "Зароди се идея за законодателна инициатива, която да върне обратно централизираната проверка за конфликт на интереси. Това каза секретарят на ПГ на „Обединени патриоти“ и председател на Комисията за борба с корупцията Борис Ячев на кръгла маса за представяне на данните от проучване „Противодействие на корупцията 2018: обществени очаквания и постигнати резултати“ на „Алфа рисърч“ и Асоциация „Прозрачност без граници“, предаде репортер на  Агенция „Фокус“ . Той обясни, че е възможно КПКОНПИ да поеме тази функция, като ѝ се осигури допълнителен капацитет. „Може би е необходимо завръщане на централнизираната проверка за конфликт на интереси“, коментира Борис Ячев. Той обясни, че тази идея идва от сигналите, които се получават в парламентарната комисия за борба с корупцията за конфликт на интереси в местната власт. „Регулярните ни срещи с КПКОНПИ навеждат голяма част от народните представители от различни парламентарни групи да мислят в тази посока“, каза още Борис Ячев. \r\nБиляна ИВАНОВА", "date": "2019.02.07", "title": "Борис Ячев, „Обединени патриоти“: Има идея за законодателна инициатива, която да върне централизираната проверка за конфликт на интереси"}
{"url": "http://www.focus-news.net/news/2019/02/07/2620859/blagoevgrad-predstavlenieto-printsesa-turandot-na-dramatichen-teatar-nikola-vaptsarov-e-nominirano-za-nagradite-ikar-v-kategoriya-avtorska-muzika.html", "text": "Представлението „Принцеса Турандот“ на Драматичен театър „Никола Вапцаров“ е номинирано за наградите „Икар“ за 2019 г. в категория „Авторска музика“. Това съобщи за  Радио „Фокус“ – Пирин  Симона Спасова, експерт „Връзки с обществеността“ към културната институция. Представлението е дело на Пламен Мирчев – Мирона. Спасова уточни, че за композитора Пламен Мирчев – Мирона това е втори проект в Благоевградския театър, след представлението Вампир. „Пламен Мирчев е известен български композитор, който пише музика за театър вече повече от 20 години – от 1990г., като е композирал през това време музиката за над 80 драматични и куклени спектакъла. Носител е на награди за оригинална музика на различни национални фестивали, като от тях отбелязваме „Аскеер” през 1996г. за  музиката на постановката на Пазарджишкия театър „Тайното Евангелие на Йоан”“, каза още Спасова. Тя добави, че номинацията на „Принцеса Турандот” по Карло Гоци, с режисьор Маргарита Мачева, подрежда представлението в програмата на предстоящия Софийски театрален салон, който е част от календара на културните събития на Столична община. \r\nЛивия НИНОВА", "date": "2019.02.07", "title": "Благоевград: Представлението „Принцеса Турандот“ на Драматичен театър „Никола Вапцаров“ е номинирано за наградите „Икар“ в категория „Авторска музика“"}
{"url": "http://www.focus-news.net/news/2019/02/07/2620861/atanas-kambitov-kmet-na-blagoevgrad-glavniyat-arhitekt-na-obshtinata-vasil-tinchev-e-uvolnen-distsiplinarno.html", "text": "Главният архитект на Община Благоевград Васил Тинчев е уволнен дисциплинарно от 6 февруари. Това каза пред медии кметът на Благоевград д-р Атанас Камбитов, предаде репортер на  Радио „Фокус“ - Пирин . Камбитов посочи, че е проведено разследване във връзка с жалба от гражданин на Благоевград, в която е изразено съмнение около законността на строително разрешение, касаещо негов обект, в съседство на новострояща се сграда. „Хронологично с архитект Тинчев преди 2 - 3 месеца имах един разговор, като най-приятелски го посъветвах да не правят глупости. На 28 декември много преди да започне темата в медиите го извиках и му казах, че има жалба срещу него. Ние вече бяхме направили проверката и констатирахме всички нередности – от неспазени отстояния до над 15% завишена РЗП, сменени паркоместа и т.н. Още тогава съвсем коректно му показах резултатите и поисках от него становище“, заяви д-р Атанас Камбитов. Кметът подчерта, че в рамките на 4 изречения архитектът го е излъгал 4 пъти, като първо е казал, че тази жалба е разгледана от Административен съд и решението е законосъобразно. Според Камбитов това не е вярно, защото Съдът разглежда жалбата по допустимост, а не по същество. По думите му второто, което е казал архитект Тинчев е, че той не е запознат с въпросния проект, което също не е вярно. „Третото, което каза е, че РДНСК е разгледала проекта и той отговаря на всички изисквания, което също не е вярно тъй като РДНСК няма такъв ангажимент. И тук интересен факт е, че строителното разрешение е издадено по чл.154, най-образно казано кметът на Общината одобрява ПУП-а, а инвестиционният проект и цялата тази процедура след това се одобрява само от архитекта, без да влиза на експертен съвет. Последното, което каза Васил Тинчев беше, че не е ангажимент на главния архитект да следи дали проектите отговарят на изискванията, което също не е вярно“, допълни д-р Камбитов. Той каза още, че вчера също е било посочено, че проектът отговаря на всички изисквания, но е интересен фактът, че самият инвеститор внася промяна като маха 2 етажа, защото те са в повече. \r\nНатали СТЕФАНОВА", "date": "2019.02.07", "title": "Атанас Камбитов, кмет на Благоевград: Главният архитект на Общината Васил Тинчев е уволнен дисциплинарно"}
{"url": "http://www.focus-news.net/news/2019/02/07/2620851/pp-abv-se-protivopostavya-na-neobmisleni-i-bezprintsipni-promeni-v-izbornoto-zakonodatelstvo.html", "text": "ПП АБВ категорично се противопоставя на необмислени и безпринципни промени в изборното законодателство. Това се посочва в позиция на партията по повод обсъжданите промени в изборното законодателство. \r\n\"Подобни мерки грубо нарушават европейското и световно законодателство и практика във връзка с провеждането на изборите, а именно извършване на промени в изборния закон в последния момент, по-малко от шест месеца преди вота\", посочват от АБВ.  \r\n\"С решенията си парламентарно представените партии рискуват да подложат държавата ни отново на мониторинг и остри критики от страна на Венецианската комисия и Организацията за сигурност и сътрудничество в Европа (ОССЕ) към ЕП\", гласи позицията на партията.  \r\nПП АБВ заявява, че парламентарното ни представителство не спазва приетия от демократичните държави стандарт, в който Венецианската комисия препоръчва минимум 6 месеца, преди датата на изборите, изборните правила да не се променят.", "date": "2019.02.07", "title": "ПП АБВ се противопоставя на необмислени и безпринципни промени в изборното законодателство"}
{"url": "http://www.focus-news.net/news/2019/02/07/2620848/korneliya-ninova-bsp-mandatat-na-tsik-izticha-na-21-mart-da-ne-dopuskame-porednata-gavra-sas-zakona-i-podmyana-na-istinata.html", "text": "Мандатът на ЦИК изтича на 21 март - да не допускаме поредната гавра със закона и подмяна на истината. Това написа лидерът на БСП Корнелия Нинова във  „Фейсбук“ . „Слушам коментарите на ГЕРБ и на платените им говорители за избор на нова Централна избирателна комисия и ви призовавам да не допускаме поредната гавра със закона и подмяна на истината. Мандатът на ЦИК изтича на 21.03.2019 г. Изборният кодекс казва, че трябва да започне процедура за нов избор. Срокът за него е до 21.02.2019г. Пожелахме да се спазва законът и ревнаха в хор, че БСП иска да саботира изборите. За ГЕРБ прилагането на закона е саботаж. Нарушаването му е норма. И настъпи една суматоха - защо БСП искат нов избор, като имат своята квота в ЦИК. Отговорът е прост - защото над квотите и партиите стои законът“, пише още Корнелия Нинова.", "date": "2019.02.07", "title": "Корнелия Нинова, БСП: Мандатът на ЦИК изтича на 21 март - да не допускаме поредната гавра със закона и подмяна на истината"}
{"url": "http://www.focus-news.net/news/2019/02/07/2620862/plovdiv-38-godishen-kriminalno-proyaven-mazh-e-proyavil-agresiya-sreshtu-shofyor-i-konduktor-na-gradski-avtobus.html", "text": "38-годишен криминално проявен мъж е проявил агресия срещу шофьор и кондуктор на градски автобус в Пловдив. Това съобщиха за  Радио „Фокус“ – Пловдив  от Областната дирекция на МВР. Към 21.30 часа на 6 февруари на тел. 112 постъпил сигнал за конфликт на последна спирка на градския транспорт на бул. „България“. Пътник във видимо неадекватно състояние отказал да слезе от автобус, чиято работна смяна приключвала и се насочвал към гаража. След като шофьорът и кондукторът успели да изведат навън мъжа, той счупил чистачка и нанесъл удари по предно обзорно стъкло. Пристигналите незабавно на място полицаи от Трето РУ установили самоличността на извършителя – 38-годишен криминално проявен, изтърпял преди дни ефективна присъда в пловдивския затвор. Мъжът насочил агресията си към униформените и оказал яростна съпротива при задържането му. С белезници той бил отведен в районното управление, където продължил да буйства и отказал да даде кръвна проба за химичен анализ. Няма пострадали. По разпореждане на дежурен районен прокурор срещу пловдивчанина е образувано бързо производство. Задържан е за срок до 24 часа.", "date": "2019.02.07", "title": "Пловдив: 38-годишен криминално проявен мъж е проявил агресия срещу шофьор и кондуктор на градски автобус"}
{"url": "http://www.focus-news.net/news/2019/02/07/2620865/sport-berdih-dade-samo-dva-geyma-na-per-i-e-na-chetvartfinal-v-monpelie.html", "text": "Томаш Бердих не даде никакви шансове на осмия поставен Беноа Пер и продължава към четвъртфиналите в Монпелие безпроблемно. Чехът се нуждаеше по-малко от час, за да преодолее опонента си с 6:2, 6:0. \r\nБившият № 4 в света спечели цели 80% от точките, изиграни на втори сервис на французина. Бердих стигна до 10 брейкбола в мача и реализира 5 от тях, за успеха си. \r\nВ следващия кръг Бердих излиза срещу сърбина Филип Краинович, който отстрани втория поставен в схемата на турнира Давид Гофен от Белгия с 6:4, 6:4.", "date": "2019.02.07", "title": "Спорт: Бердих даде само два гейма на Пер и е на четвъртфинал в Монпелие"}
{"url": "http://www.focus-news.net/news/2019/02/07/2620864/svilen-shitov-kmet-na-devnya-s-evrosredstva-obnovyavame-chitalishta-i-uchebni-zavedeniya-v-devnya.html", "text": "Чрез европроекти осигуряваме финансиране за обновяването на стари обществени сгради в Девня, които не са ремонтирани от повече от 30 години. Разходите не са по силите на общинския бюджет, затова се стараем да оползотворим ефективно възможностите, които предлагат европейските програми. Това коментира кметът на Девня и общински ръководител на ГЕРБ Свилен Шитов по време на среща в клуба на партийната организация с кмета на Варна и областен координатор на ГЕРБ Иван Портних, съобщиха от пресцентъра на  ПП ГЕРБ – Варна . „Инвестираме в образователна и културна инфраструктура. С евросредства ремонтираме СУ „Васил Левски” в Девня. Проектът за енергийна ефективност в училището вече е почти напълно реализиран, а междувременно подписахме договор с фирмата – изпълнител, избрана да санира читалище „Просвета” в кв. „Девня-1”, отчете Шитов. Той информира, че чрез МИГ Девня – Аксаково ще се осъществят проекти за цялостно обновяване на читалище „Христо Ботев” в с. Кипра и на читалище „Съзнание – 1927” в кв. „Повеляново”, както и на старото кметство в кв. „Девня-1”, където, освен това, предстои и обновяване на детска градина „Незабравка” и филиала към нея. „Пред подписване на договор по Мярка 7.2 сме и за ремонта на Младежкия дом в кв. „Повеляново”. Проектът е на стойност 1 млн. лв. Други 1,2 млн. лв. сме осигурили за рехабилитация на пътната настилка на бул. „Съединение” в Девня, така че правим всичко възможно чрез европейските програми да обновяваме и уличната мрежа в общината”, допълни кметът. „Европроектите, които подобряват средата за живот в общините, всъщност са прекият и видим ефект, който успешните европейски политики имат върху хората. Ширят се спекулации, че европарите свършват след 2020 г., но това съвсем не отговаря на истината. Тъкмо обратното – предвидените за България европейски средства през следващия програмен период са с 8% повече”, отбеляза Иван Портних. Той изтъкна, че това е резултат от силните позиции, които българското правителство и лично премиерът Бойко Борисов са извоювали за страната ни сред европейските партньори. „Гласът на България се чува, а успехите на българското председателство на Съвета на ЕС бяха високо оценени от всички. Компетентни и активни, българските евродепутати от ГЕРБ/ЕНП се ползват с авторитет в европейските институции и защитават националните ни интереси”, коментира областният координатор на ГЕРБ. По думите му  заслужено признание получават и усилията на българския еврокомисар Мария Габриел, която в много кратки срокове успя да защити програма „Цифрова Европа” с бюджет от 9 млрд. евро. „Така се откриват широки перспективи за високотехнологични производства и икономически растеж, а благодарение на своя потенциал в IT сферата Варна получи шанса да стане дигитален иновационен хъб”, припомни Портних.", "date": "2019.02.07", "title": "Свилен Шитов, кмет на Девня: С евросредства обновяваме читалища и учебни заведения в Девня"}
{"url": "http://www.focus-news.net/news/2019/02/07/2620867/ministar-kiril-ananiev-predvizhdame-sazdavaneto-na-karta-v-koyato-chovek-da-mozhe-da-zapishe-che-e-saglasen-da-bade-donor.html", "text": "Предвиждаме създаването на карта, в която човек да може да запише, че е съгласен да бъде донор. Това каза пред журналисти в Народното събрание министърът на здравеопазването Кирил Ананиев, предаде репортер на  Агенция „Фокус“ . \r\n„Подготвяме кампания в областта на донорството и един от инструментите, който ще използваме в нея, предвиждаме да бъде една карта, която да прилича на личните карти. Тя ще може да се взима например от големите хипермаркети, бензиностанции и по-големите обществени заведения. В тази карта човек ще може да запише „Да, съгласен съм за донорството“. И той ще си я носи заедно с останалите документи, което предварително ще установи, че този човек е съгласен да бъде донор“, заяви Ананиев. \r\nЗдравният министър посочи, че това се прилага в доста държави и има ефект. „Донорството няма да е законодателно регламентирано. Тук вече е въпрос на морал и на желание да се спаси друг човешки живот“, каза още той. \r\nЦветилена СИМЕОНОВА", "date": "2019.02.07", "title": "Министър Кирил Ананиев: Предвиждаме създаването на карта, в която човек да може да запише, че е съгласен да бъде донор"}
{"url": "http://www.focus-news.net/news/2019/02/07/2620868/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия. \r\nВенцеслав ИЛЧЕВ", "date": "2019.02.07", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/02/07/2620869/pregled-na-mezhdunarodnite-novini-do-13-chasa-agentsiya-fokus.html", "text": "Министерството на външните работи на Гърция предаде на парламентарната комисия по национална отбрана и външни работи законопроекта за протокола, който проправя пътя на Бившата югославска република Македония (БЮРМ) към членство в НАТО под името „Република Северна Македония“, съобщава електронното издание на атинския вестник  Kathimerini . \r\nОбсъждането в комисията ще започне в 14:00 часа местно време (българско време) и ще бъде завършено в пленарното заседание на парламента в петък с гласуване. \r\nПостоянните представители на 29-те страни-членки на Алианса подписаха протокола за присъединяване на Македония на специална церемония в седалището на НАТО в Брюксел. Генералният секретар на НАТО Йенс Столтенберг приветства случая като „исторически“, като допълни, че отбелязва началото на процеса на ратификация. \r\n***  Посланиците на САЩ в Германия, Дания и при Европейския съюз – Ричард Гренел, Карла Сандс и Гордън Сондлънд призоваха партньорите на ФРГ да приемат поправките в Газовата директива, предвиждаща въвеждането на ключови принципи в регулирането на европейския пазар. Съответният призив дипломатите отправиха в стратия за  Deutsche Welle , цитирана от  TACC . \r\nСпоред американските посланици проектът „Северен поток-2“ ще направи Европа още по-уязвима „за руския шантаж в енергийната област“. Съгласно думите им, зависимостта на ЕС от природния газ на Русия създава рискове за Европа и за Запада като цяло. \r\nПо-рано най-тиражираният германския вестник - Die Sueddeutsche Zeitung съобщи, че Франция ще се противопостави на ФРГ по въпроса за съдбата на проекта за газопровода „Северен поток-2“. \r\nПрипомня се, че на 8 февруари страните от ЕС ще гласуват за изменение на правилата за гарантиране на конкуренцията и правата на потребителите на газовия пазар в Европа (Трети енергиен пакет). Съгласно корекциите, предложени през 2017 г. от Европейската комисия, към газопроводите на трети страни следва да се прилагат правилата на вътрешния пазар, преди всичко да се забрани доставчикът на природен газ да бъде едновременно с това и оператор на газопровода. Ако промените бъдат приети, реализирането на проекта за „Северен поток 2“ ще бъде сериозно затруднено, тъй като доставчик и оператор е руският енергиен гигант „Газпром“.  \r\nГермания се надява на подкрепата на Франция, Австрия, Нидерландия, Белгия, Гърция и Кипър по въпроса. За приемането на измененията са необходими 16 гласа „за“ от 28-те страни-членки на ЕС, които представляват не по-малко от 65% от населението на Общността. Към края на януари тази година предложението на ЕК бе подкрепено от 12 държави. \r\n***  Временната администрация на ООН в Косово (ЮНМИК) остава ангажирана с ролята си да служи на народа на рамките на мандата, даден на мисията от Съвета за сигурност. Това подчерта говорителят на ЮНМИК Санам Долатшахи по повод решението за прекъсване на комуникациите с мисията от страна на Прищина, обявено от косовския министър-председател Рамуш Харадинай, предава македонската електронна медия  A1 On . \r\n„Изявлението на премиера на Косово Рамуш Харадинай вероятно е резултат от погрешно тълкуване на доклада на генералния секретар на ООН Антониу Гутереш в някои медии“, заяви Долатшахи. \r\nВ сряда Харадинай обяви, че Прищина е прекъснала комуникацията с ЮНМИК, като подчерта, че писмата, изпратени от мисията до международната организация не отговарят на реалността. \r\nХарадинай направи изявлението, след като генералният секретар на ООН Антониу Гутереш посочи като най-голям проблем в отношенията между Белград и Прищина 100-процентните мита за вноса на сръбски стоки в страната.  \r\n„Ние не комуникираме вече с ЮНМИК. Те пишат писма и ги изпращат там (в Ню Йорк – бел.р.), а писмата не отразяват истината. Напрежението между Косово и Сърбия доведе до войната, щетите и голямата болка, както и неуспеха да се решат отношенията със споразумение за признаване”, категоричен бе Харадинай. \r\n***  „Алтернатива за Германия“ подаде жалба срещу Федералната служба за защита на Конституцията, съобщава водещото издание  Der Spiegel . \r\nВ документа с обем от 97 страници партията настоява службата да бъде забранена от Окръжния съд в Кьолн. Няма никакво правно основание за „дискредитиращото представяне\" на партията пред обществото, се казва в краткото изложение на „Алтернатива за Германия“. Жалбата е входирана на 4 януари, става ясно от медийни доклади. \r\nНа конференция в Любтайн в края на януари вицепредседателят на фракцията на „Алтернатива за Германия“ в Бундестага, Лайф-Ерик Холм, обяви, че партията ще предприеме правни действия срещу класификацията на органа. \r\nПо-рано Федералната служба за защита на Конституцията определи „Алтернартива за Германия“ като структура, която следва да бъде под наблюдение от страна на властите, припомня изданието. \r\n***  Обсъждането на идеята за корекция на границите на Косово представлява риск за ресурсите на на най-младата държава на Балканите, коментират в редакцията на прищинския ежедневник  Koha Ditore . \r\nИзданието подчертава, че изявленията на официални лица от Брюксел за необходимостта от включването на въпроса за „Трепча“ в дневния ред на преговорите между Прищина и Белград предизвикаха остри реакции. Ден по-късно обаче от Европейския съюз „коригираха“ коментарите си, като заявиха, че двете страни трябва сами да определят темите в дискусиите за нормализиране на отношенията.  \r\nМеждувременно Сърбия полага последователни усилия да повдигне въпроса за ресурсите на Косово, които са географски разположени в северната част на най-младата държава на Балканите, населена с етнически сърби. \r\n***  След посещението на гръцкия министър-председател Алексис Ципрас в Турция, контактите между Атина и Анкара ще продължат следващата седмица в контекста на среща на върха на министрите на отбраната на двете страни. Евангелос Апостолакис и турският му колега Хулуси Акар ще обсъждат мерки за изграждане на доверие, съобщава електронното издание на водещия атински ежедневник  Kathimerini . \r\nВ същото време външните министерства на двете страни ще изготвят процедури, които ще доведат до предварителни преговори по кипърския мирен процес и системата за гаранции за острова.  \r\nЦипрас завърши двудневното си посещение в Турция в сряда със „силно символична\" обиколка на богословското училище на един от Принцовите острови, затворено от турските власти през 1971 г. \r\nПридружен от Вселенския патриарх Вартоломей, Ципрас стана първият гръцки премиер, посещавал семинарията за почти девет десетилетия. Ципрас и Вартоломей изразиха надежда, че тя ще бъде отворена отново.  \r\nВъв вторник Ердоган свързва възобновяването на училището с правото на мюсюлманското малцинство в Тракия, Североизточна Гърция, да назначи свои мюфтии.  \r\nВ отговор Ципрас заяви, че решението за възобновяване на семинарията „ще бъде доказателство за приятелство, взаимно разбирателство и братство“, като добави, че защитата на правата на религиозните малцинства е очевидно задължение, „а не въпрос за преговори“.Религиозната вяра „трябва да събира хората, а не да ги разделя\", допълни гръцкият премиер. \r\nВ миналото Европейският съюз е отправял призиви към Турция да открие историческата семинария, заявявайки, че нейното затваряне подкопава свободата на религията. \r\nБлокът също така обвърза въпроса с амбициите на Анкара за членство. Натиск има и от страна на САЩ. В реч пред турския парламент през 2009 г. тогавашният американският президент Барак Обама призова Анкара да отвори отново семинарията като средство за насърчаване на свободата на религията и изразяването. \r\nПо-рано през деня Ципрас посети Света София, изградена през VI век от византийския император Юстиниан. Ципрас описа училището и Света София като „паметници на елинизма\". \r\n***  Официалната Черна гора подкрепя позицията на европейските партньори относно необходимостта от провеждане на свободни и демократични избори във Венецуела, предава балканската редакция на телевизия  Al Jazeera , като се позовава на съобщение от Министерството на външните работи в Подгорица. \r\nДесет европейски държави признаха лидера на опозицията Хуан Гуадал за временен президент на Венецуела и го призоваха да призове за нови избори за държавен глава.  \r\nЧерногорското външно министерство съобщи, че Подгорица подкрепя позицията на ЕС и осъжда задълбочаването на кризата във Венецуела, довело до масови нарушения на правата на човека и до насилие. \r\n„Ние подкрепяме съвместното изявление на нашите европейски партньори, в което се предоставя подкрепа на Гуайдо и в съответствие с Конституцията, в качеството си на временен президент, той ще гарантира провеждането на свободни, демократични и легитимни президентски избори\", се казва в изявлението на външнополитическото ведомство в Подгорица. \r\nПодчертава се още, че Черна гора подкрепя всички усилия на международната общност, насочени към осигуряване на необходимата хуманитарна помощ и мирно разрешаване на кризата във Венецуела. \r\n***", "date": "2019.02.07", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/02/07/2620870/gabrovo-v-grada-shte-bade-predstavena-fotoizlozhba-na-natsionalen-park-muzey-shipka-buzludzha-po-povod-141-godini-ot-osvobozhdenieto-na-balgariya.html", "text": "В града ще бъде представена фотоизложба на Национален парк-музей „Шипка-Бузлуджа“ по повод 141 години от Освобождението на България. Това съобщиха за  Радио „Фокус“ – Велико Търново  от Музея. Експозицията, носеща наименованието „И днес йощ Балканът…“, ще бъде открита на 12 февруари от 15.00 часа. Ще бъдат представени 44 творби на 20 автора и може да бъде разгледана до края на месец март. \r\nФотоизложбата е в резултат на обявеният на 17 март 2016 година от Национален парк-музей „Шипка-Бузлуджа“ национален фотографски конкурс „И днес йощ Балканът…“, посветен на 60 години от създаването си. Разположен на самия театър на военните действия, музеят обхваща района на историческите места, свързани с отбраната на Шипченския проход по време на Руско-турската война от 1877/78 г. Целта на конкурса бе да се разкаже за историята и развитието на Национален парк-музей „Шипка“ и да се опише със средствата на художествената фотография това изпълнено с исторически събития, патриотизъм и красива природа място. \r\nВ конкурса участваха български фотографи – професионалисти и любители, без възрастови ограничения, за да се насърчат за изява младите фотолюбители. Жури определи най-добрите творби, които да бъдат включени в представителната изложба. Конкурсът се проведе под егидата на Министерството на културата и съорганизатор – Национално сдружение Фотографска академия „Янка Кюркчиева“. \r\nЖурито класира на първо място творбата “Пазители” на Веселин Бонев, на второ място творбата “Скреж – 2″ на Калин Недков, третото място бе отредено на Ирена Пейчева за творбата “Залез – 2″. Присъдени бяха и две поощрителни награди на Деян Косев за творбата “Битката” и на Кольо Пейчев за творбата “На Шипка всичко е спокойно – 3″. \r\nНадежда КРЪСТЕВА", "date": "2019.02.07", "title": "Габрово: В града ще бъде представена фотоизложба на Национален парк-музей „Шипка-Бузлуджа“ по повод 141 години от Освобождението на България"}
{"url": "http://www.focus-news.net/news/2019/02/07/2620857/kathimerini-gratskiyat-parlament-zapochva-debata-za-protokola-za-makedonskoto-chlenstvo-v-nato.html", "text": "Министерството на външните работи на Гърция предаде на парламентарната комисия по национална отбрана и външни работи законопроекта за протокола, който проправя пътя на Бившата югославска република Македония (БЮРМ) към членство в НАТО под името „Република Северна Македония“, съобщава електронното издание на атинския вестник  Kathimerini . \r\nОбсъждането в комисията ще започне в 14:00 часа местно време (българско време) и ще бъде завършено в пленарното заседание на парламента в петък с гласуване. \r\nПостоянните представители на 29-те страни-членки на Алианса подписаха протокола за присъединяване на Македония на специална церемония в седалището на НАТО в Брюксел. Генералният секретар на НАТО Йенс Столтенберг приветства случая като „исторически“, като допълни, че отбелязва началото на процеса на ратификация. Тереза Герова", "date": "2019.02.07", "title": "Kathimerini: Гръцкият парламент започва дебата за протокола за македонското членство в НАТО"}
{"url": "http://www.focus-news.net/news/2019/02/07/2620872/st-komisar-yalchan-rasim-odmvr-shumen-pri-sluchaya-s-otkritite-martvi-sapruzi-ima-namereno-predsmartno-pismo.html", "text": "При случая с откритите мъртви съпрузи има намерено предсмъртно писмо. Това заяви пред журналисти ст. комисар Ялчън Расим, директор на ОДМВР - Шумен, предаде репортер на  Радио „Фокус“ - Шумен . „Мъжът е роден през 1932 година, а жената - 1934 година. Тя е била със здравословни проблеми. По двете тела има огнестрелни рани в областта на гърдите\", каза още ст. комисар Ялчън Расим. По думите му най-вероятно става въпрос за убийство и последващо самоубийство. „Открито е оръжието - законно притежавана ловна пушка. Двете тела са намерени днес, сигнал в полицията са подали роднини на възрастното семейство. Извършват се процесуално-следствени действия за установяване на причините и обстоятелствата за смъртта на двамата съпрузи\", добави ст. ком. Расим. \r\nИвелина ИВАНОВА", "date": "2019.02.07", "title": "Ст. комисар Ялчън Расим, ОДМВР - Шумен: При случая с откритите мъртви съпрузи има намерено предсмъртно писмо"}
{"url": "http://www.focus-news.net/news/2019/02/07/2620873/blagoevgrad-kmetat-d-r-atanas-kambitov-otkri-renoviranata-sgrada-na-obshtinata.html", "text": "Кметът д-р Атанас Камбитов откри реновираната сграда на Общинска администрация, предаде репортер на  Радио „Фокус“ - Пирин . По време на откриването кметът отбеляза, че в момента се изпълняват 11 подобни проекта. „Около 85% сме покрили от изискването по програмата. Крайният срок за откриването на сградата на Общинска администрация е 21 март, така че сега откриваме предсрочно. Целият този комплекс, който ремонтирахме и реновирахме – сградата, площадното и подплощадното пространство, не бяха ремонтирани повече от 30 години. Ремонтите бяха повече от неотложни“, добави кметът. Д-р Камбитов благодари на екипа на Общината, както и на изпълнителите за добрата работа. \r\nНа откриването на обновената сграда на Общинска администрация присъстваха и омбудсмана на Благоевград д-р Валентин Василев, председателят на Общински съвет - Благоевград Радослав Тасков, евродепутатът Андрей Новаков, заместник-кметовете на Общината Зорница Кралева, Иво Николов, Емилия Тунева и Христина Шопова, както и граждани на Благоевград. Отец Стоян Бербатов направи водосвет на сградата. \r\nНатали СТЕФАНОВА", "date": "2019.02.07", "title": "Благоевград: Кметът д-р Атанас Камбитов откри реновираната сграда на Общината"}
{"url": "http://www.focus-news.net/news/2019/02/07/2620875/dots-yulian-stanchev-oblasten-pchelarski-sayuz-pleven-balgariya-e-na-edno-ot-poslednite-mesta-v-evropa-po-konsumatsiya-na-med.html", "text": "България е на едно от последните места в Европа по консумация на мед. Това каза доц. Юлиан Станчев, председател на Областния пчеларски съюз в Плевен по време на пресконференция при откриването на деветнайстото пчеларско изложение в Плевен, предаде кореспондентът на  Радио „Фокус“ . „Пчеларството заема важно място между земеделието и животновъдството. Фактът, че 3/4 от храните в Европа и света дължим на пчелите, е показателен сам по себе си. В общественото съзнание обаче хората не оценяват този факт“, каза още доц. Станчев. По думите му проблемите в областта на пчеларството са много, като през тази година основният е трудността на пчеларите в реализацията на пчелния мед. Голяма част от проблемите идват от земеделието, пръскането, отравянията, използването забранените неоникотиноиди, които са крайно опасни за пчелите, коментира доц. Станчев. Ниската консумация на пчелен мед също затруднява реализацията му, отбеляза той. „В България годишно се произвеждат 100 хил. тона глюкозо-фруктозен сироп и само 10 хил. тона мед. Ние сме на едно от последните места в Европа по консумация на мед. Не се оценява стойността му и тази на останалите пчелни продукти от хората“, добави доц. Станчев. \r\nВиолета КРЪСТЕВА", "date": "2019.02.07", "title": "Доц. Юлиан Станчев, Областен пчеларски съюз - Плевен: България е на едно от последните места в Европа по консумация на мед"}
{"url": "http://www.focus-news.net/news/2019/02/07/2620874/ek-zimna-ikonomicheska-prognoza-2019-g-umeren-rastezh-na-fona-na-globalna-nesigurnost.html", "text": "През 2019 г. се очаква европейската икономика да нарасне за седма поредна година, като е налице прогноза за растеж за всички държави членки. Като цяло се очаква темпото на растеж да бъде умерено в сравнение с високите нива през последните години, а перспективите се характеризират с висока степен на несигурност, съобщават от  пресслужбата на ЕК. \r\nИкономическият растеж ще продължи, макар и по-умерено. Европейската икономика ще продължи да се възползва от подобрени условия на пазара на труда, благоприятни условия за финансиране и леко експанзионистична фискална позиция.  \r\nПрез 2018 г. българската икономика отчита малко по-нисък ръст (3.2%) в сравнение с предвиждания в есенната икономическа прогноза (3.5%), главно  заради по-слабия износ. Въпреки това, темпът на растеж се запазва значително над средния за ЕС от 1.9%. Брутният вътрешен продукт се очаква да продължи да расте стабилно през 2019 и 2020, с 3.6% годишно.  \r\nКомисията запазва очакванията си за инфлацията през следващите две години, съответно 2% и 1.8% през 2019 и 2020 г.  \r\nКонтекст  \r\nТази прогноза се основава на набор от технически допускания относно валутните курсове, лихвените проценти и цените на стоките, актуални към 25 януари 2019 г. По отношение на всички други входящи данни, в прогнозата е взета под внимание информацията, налична до 31 януари.", "date": "2019.02.07", "title": "ЕК: Зимна икономическа прогноза – 2019 г.: умерен растеж на фона на глобална несигурност"}
{"url": "http://www.focus-news.net/news/2019/02/07/2620866/banka-dsk-obyavi-nachaloto-na-natsionalna-finansiada-obrazovatelna-initsiativa-za-povishavane-na-finansovata-gramotnost-na-mladite-hora-v-balgariya.html", "text": "Банка ДСК обяви началото на „Национална финансиада“ – образователна инициатива за повишаване на финансовата грамотност на младите хора в България. Това съобщиха от пресцентъра на  Банка ДСК . Банката вярва, че развитието на младежите е обвързано с техните познания и с уменията им за разумно планиране на личните финанси. Затова и основната цел на Финансиадата е да стимулира и мотивира стремежа към знания във финансовия сектор сред учениците и техните семейства.  \r\nПървото издание на инициативата ще се проведе под формата на състезание между гимназисти на възраст 16 - 19 години и техните родители. Всеки екип ще се състои от двама души от едно и също семейство, които ще имат възможност да се борят за стипендия в размер на 3 000 лв. за следващата учебна година.  \r\nЗа да кандидатстват, отборите трябва да се регистрират в уебсайта на състезанието на адрес   и да попълнят онлайн тест от 20 въпроса. Тестът ще бъде активен от днес до 24-ти февруари. За полуфиналите се класират 12-те отбора с максимален брой верни отговори и с най-добро време. На финалите ще вземат участие първите три отбора от полуфиналите. Участниците ще се състезават един срещу друг в директни елиминации, като отговарят на въпроси, степенувани по трудност и точкуване. \r\n „Младите хора държат в ръцете си не само бъдещото на България, но и своето собствено настояще. Затова бихме искали да ги провокираме да знаят повече за това как да управляват финансите си. Финансовата грамотност започва в семейството и е много важно родителите и децата да говорят на тази тема. Децата копнеят за знания, а родителите са тези, които могат да предадат тази информация по достъпен начин. Тъй като в Банка ДСК следваме една мисия – да инвестираме постоянно в развитието и знанието на хората, ние вярваме, че с инициативата „Национална финансиада“ ще помогнем на родителите и децата да повишат знанията си за парите по забавен и предизвикателен начин. Щастливи сме, че полагаме началото на нови стъпки за развитието на тази сфера в образованието“, заяви г-жа Виолина Маринова, Председател на УС и Главен изпълнителен директор на Банка ДСК.  \r\nПолуфиналите и финалите на първото издание на „Национална финансиада“ ще се проведат на живо в „Сердика център“ в София, съответно на 9-и и 10-и март. Пълните правила за участие в инициативата са достъпни  . Партньор на кампанията е  .", "date": "2019.02.07", "title": "Банка ДСК обяви началото на „Национална финансиада“ – образователна инициатива за повишаване на финансовата грамотност на младите хора в България"}
{"url": "http://www.focus-news.net/news/2019/02/07/2620879/burgas-v-pomorie-byaha-otbelyazani-141-godini-ot-osvobozhdenieto-na-grada.html", "text": "На 7 февруари 1878 г. (26 януари стар стил) II-ри ескадрон на 13-ти Драгунски полк на военния орден, начело с майор Колонжаевски освобождава от Османско владичество Анхиало, днешно Поморие. Днес отбелязваме 141 години от светлата дата. Това съобщиха от пресцентъра на  Община Поморие . В навечерието на празника в препълнената зала на НЧ „Просвета 1888” за първи път беше излъчен най-новият филм за Поморие, част от поредицата „Световните градове на България”, а тържественото честване в центъра на града днес започна с издигане на националния трибагреник под звуците на химна. Като поклон към героите, дали живота си за града и за страната ни, Негово преосвещенство Агатополски епископ Иеротей отслужи благодарствен молебен,  заедно със свещениците от манастир „Свети Георги” и църквата „Свето Рождество Богородично”. „Дори и да забравим войната, имперските интереси, хронология, факти, събития, дали паметта ни ще бъде по-друга? Ще помним ли предците си? Стремежът им към независимост, осъзнатото им чувство към национална принадлежност, бунтът им? Свободата е правото на избор, изпитание за волята. Свободата е за силните. Веднъж пуснала корен, тя бързо израства високо. 141 години след нашето освобождение, ние сме тук, за да преклоним глава пред своите корени”, каза в словото си уредникът в Исторически музей – Поморие Елена Йорданова. Венци и цветя пред паметната плоча на участниците в Освободителната война и пред бюст-паметника на Васил Левски поднесоха кметът Иван Алексиев, заместник-кметът Янчо Илиев, председателят на Общински съвет – Поморие Адам Адамов, общински съветници, учениците от СУ „Иван Вазов” Поморие, общественици, жители и гости на града.", "date": "2019.02.07", "title": "Бургас: В Поморие бяха отбелязани 141 години от Освобождението на града"}
{"url": "http://www.focus-news.net/news/2019/02/07/2620880/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.02.07", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/02/07/2620871/plovdiv-apelativniyat-sad-potvardi-postoyanniya-arest-na-edin-ot-zadarzhanite-v-kv-stolipinovo-s-polovin-kilogram-heroin.html", "text": "Пловдивският апелативен съд потвърди определение на Окръжен съд – Пловдив, с което на 1 февруари 2019 г. е взета най-тежката мярка за неотклонение „Задържане под стража“ спрямо лице с инициали В. Я. (на 43 г.). Това съобщиха от пресцентъра на  Съдебната палата в Пловдив . Останалите двама подсъдими по същото дело Р. Й. (на 40 г.) и Г. К. (на 51 г.) не са обжалвали мерките си и остават в ареста. Срещу всеки от тримата е повдигнато обвинение за държане на 483.32 грама хероин. Тя бяха задържани при полицейски действия в кв. „Столипиново“. \r\nСпоред съда, от доказателствата по делото и проведените разпити на свидетели,  може да се направи обосновано предположение, че В. Я. е извършил престъплението, в което са обвинен.  \r\nАпелативните магистрати приеха, че липсва опасност В. Я. да се укрие, но смятат, че съществува реална опасност да извърши престъпление при мярка, различна от задържане под стража. Съдът отчете водещата роля на В. Я. по транспортиране на наркотичните вещества, които са в голямо количество и на висока стойност.  \r\nОпределението на Апелативния съд е окончателно.", "date": "2019.02.07", "title": "Пловдив: Апелативният съд потвърди постоянния арест на един от задържаните в кв. „Столипиново“ с половин килограм хероин"}
{"url": "http://www.focus-news.net/news/2019/02/07/2620878/sport-cheferin-be-preizbran-za-prezident-na-uefa.html", "text": "Президентът на европейския футбол Александър Чеферин бе преизбран за  нов четиригодишен мандат на поста от 43-ия конгрес на УЕФА в Рим. Преизбирането му ще го изправи пред фундаментални промени на футбола в Европа. Словенският адвокат е длъжен да намери деликатния баланс в защита на интересите на малките клубове и държави, както и удовлетворяването на амбициите на богатите и големи отбори, които заплашват с излизането в собствена суперлига. \r\nЧеферин изкара непълен мандат, след като през септември 2016-а година беше избран на мястото на изгонения за 8 години от футбола Мишел Платини. \r\nВенцислав ДРАГОМАНОВ", "date": "2019.02.07", "title": "Спорт: Чеферин бе преизбран за президент на УЕФА"}
{"url": "http://www.focus-news.net/news/2019/02/07/2620858/ministar-kiril-ananiev-utre-do-obyad-shte-predstavim-na-premiera-boyko-borisov-merki-s-koito-da-okazhem-pomosht-na-obshtinskite-bolnitsi.html", "text": "Утре до обяд ще представим на премиера Бойко Борисов мерки, с които да окажем помощ на общинските болници. Това каза пред журналисти в Народното събрание министърът на здравеопазването Кирил Ананиев, предаде репортер на  Агенция „Фокус“ . \r\n„Сутринта при премиера Бойко Борисов имаше среща с управителя на НЗОК, председателя на Надзорния съвет на НЗОК, както и част от ръководството на Сдружението на общинските болници. Бяха изслушани колегите от сдружението за проблемите, които имат по отношение на финансирането, човешките ресурси, възнагражденията в общинските болници. Като след тяхното изказване се договорихме да представим утре до обяд на премиера ответни мерки, с които да окажем помощ на общинските болници в това затруднено финансово състояние“, обясни Ананиев. \r\nЗдравният министър посочи, че вече работи екип на Министерството на здравеопазването и представители на Сдружението на общинските болници. „Така че утре до обяд ще имаме много работа“, заяви той. \r\nЦветилена СИМЕОНОВА", "date": "2019.02.07", "title": "Министър Кирил Ананиев: Утре до обяд ще представим на премиера Бойко Борисов мерки, с които да окажем помощ на общинските болници"}
{"url": "http://www.focus-news.net/news/2019/02/07/2620876/vazmozhni-vremenni-zatrudneniya-v-dostapa-do-sayta-na-mvr-zaradi-profilaktika.html", "text": "Възможни временни затруднения в достъпа до сайта на МВР заради техническа профилактика, която ще започне след 17.30 часа. Това съобщиха от пресцентъра на  МВР . Може да бъде засегнато и ползването на предоставяни електронни услуги.  \r\nМВР поднася извинения за евентуално причинени неудобства.", "date": "2019.02.07", "title": "Възможни временни затруднения в достъпа до сайта на МВР заради профилактика"}
{"url": "http://www.focus-news.net/news/2019/02/07/2620877/milena-koleva-nap-varna-nay-golemiyat-dlazhnik-na-nap-tryabva-da-vnese-blizo-6-miliona-leva.html", "text": "Най-големият длъжник на Национална агенция за приходите трябва да внесе близо 6 милиона лева. Това съобщи на пресконференция Милена Колева, директор на Териториална дирекция на Национална агенция за приходите, предаде репортер на  Радио „Фокус“ – Варна . Експертът отказа да уточни от кой град е платецът и дали е юридическо лице. На брифинга Милена Колева съобщи, че в момента тече кампания за авансово се възстановява ДДС на бизнеса. „Ние сме партньори на бизнеса. Парите трябва да са вложени в търговската дейност, а тяхно задължение да ни ги върнат под формата на данъци и да бъдат коректни“, добави Милена Колева. Според нея въпреки промените в структурата на ТД на НАП - Варна, за поредна година резултатите са изключително високи. Според Милена Колева близо 2 милиарда лева са събраните вземания през 2018 година. „Висок е и рейтингът на агенцията, което говори, че ТД на НАП - Варна е администрацията с най-висока форма на доверие в обществото“, добави директорът. Стана ясно, че е въведен нов подход по отношение на събираемостта. Милена Колева добави, че гражданите приемат иновациите като въвеждането на ПОС терминали като начин на плащане на дължимите данъци и осигуровки. „Близо 15 милиона лева са платена чрез ПОС терминал, а това е едно изключително голяма удобство за платците“, каза още Милена Колева. По думите ѝ през 2019 година идеята е да се залага на креативността, поставят се нови предизвикателства и се цели излизане от клишето и стандарта. \r\nСияна БУХЛАРСКА", "date": "2019.02.07", "title": "Милена Колева, НАП - Варна: Най-големият длъжник на НАП трябва да внесе близо 6 милиона лева"}
{"url": "http://www.focus-news.net/news/2019/02/07/2620863/vezhdi-rashidov-gerb-nyama-da-ima-etnichesko-naprezhenie-zaradi-predlozheniyata-na-karakachanov.html", "text": "Няма да има етническо напрежение заради предложенията на Каракачанов. Това каза председателят на парламентарната Комисия по култура и депутат от ПГ на ГЕРБ Вежди Рашидов във връзка с Концепцията за решаване на проблема с несоциализираните цигански групи, предложена от вицепремиера и лидер на ВМРО Красимир Каракачанов, предаде репортер на  Агенция „Фокус“ . Той отбеляза, че в Строителни войски са подготвяли професии, необходими за живота - строители, техници, кофражисти и др. \r\n„Някакви правила трябва да се създадат”, заяви Вежди Рашидов и отбеляза, че всичко, което отива за фалшивите социални осигуровки, е на гърба на работещите. \r\nДеница КИТАНОВА", "date": "2019.02.07", "title": "Вежди Рашидов, ГЕРБ: Няма да има етническо напрежение заради предложенията на Каракачанов"}
{"url": "http://www.focus-news.net/news/2019/02/07/2620885/ministar-mladen-marinov-razpolagame-s-dobar-instrumentarium-i-s-mehanizmi-za-obmen-i-satrudnichestvo-vazhnoto-e-te-da-badat-polzvani-v-palnota.html", "text": "В рамките на работната сесия на неформалната среща на Съвета „Правосъдие и вътрешни работи“ министрите на вътрешните работи обсъждат възможностите за засилване на сътрудничеството в борбата с тероризма в ЕС. Това съобщиха от пресцентъра на  МВР . Дискутират се заключенията и препоръките на Специалния комитет по тероризма на Европейския парламент. Участниците във формата изразяват единодушното мнение, че през последните години е постигнато много в противодействието на терористичните предизвикателства и в този смисъл съвместната работа трябва да продължи в посока приемане на законодателни предложения за взаимната оперативна съвместимост и терористичното съдържание онлайн.  \r\nБе споделено мнението, че създадените вече възможности за информационен обмен трябва да се използват в пълна степен. \"България оценява високо ангажираността на Европейския парламент с въпросите на борбата с тероризма\", посочи министър Младен Маринов. Той изрази убеденост, че  разполагаме с добър инструментариум и с механизми за обмен и сътрудничество и посочи необходимостта те да бъдат използвани в пълнота. Българският вътрешен министър постави акцент на изключителната важност на своевременния обмен на информация на национално ниво, както и с партньорките служби и европейски агенции.  \r\nПо време на форума министър Младен Маринов проведе срещи с колегата си от Словения Бощян Поклукар  и с министъра на имиграцията и интеграцията на Кралство Дания Ингер Стьойберг.", "date": "2019.02.07", "title": "Министър Младен Маринов: Разполагаме с добър инструментариум и с механизми за обмен и сътрудничество, важното е те да бъдат ползвани в пълнота"}
{"url": "http://www.focus-news.net/news/2019/02/07/2620887/varna-obshtinski-savetnik-ot-gerb-izraboti-i-dari-za-blagotvoritelna-kauza-6-300-martenitsi.html", "text": "Общинският съветник от ГЕРБ Марица Гърдева изработи и дари за благотворителна кауза 6 300 мартеници. Те вече са в каталога на Фондация „Св. Св. Константин и Елена”, а със събраните средства ще бъдат подпомогнати деца и младежи в неравностойно положение, със специални потребности и лишени от родителска грижа. Това съобщават от пресцентъра на  ПП ГЕРБ – Варна . „Каталогът включва 53 модела ръчно изработени мартеници – за ръка, за ревер, за дома, за офиса. Като част от благотворителната кампания те са не просто традиционен символ на празника, който отбелязваме на 1 март, а и жест на внимание към децата в нужда”, коментира Марица Гърдева, която за поредна година участва в инициативата на фондацията. „Добрите каузи заслужават и времето, и силите, които всеки един от нас би могъл да им посвети. Надявам се повече хора да подкрепят кампанията, за да помогнем, да подарим радост и вяра в доброто”, каза Гърдева, която е председател на групата на ГЕРБ в Общинския съвет във Варна.", "date": "2019.02.07", "title": "Варна: Общински съветник от ГЕРБ изработи и дари за благотворителна кауза 6 300 мартеници"}
{"url": "http://www.focus-news.net/news/2019/02/07/2620881/varna-prof-mario-hosen-e-noviyat-artistichen-direktor-na-mmf-varnensko-lyato.html", "text": "Виртуозният цигулар и диригент проф. Марио Хосен е новият артистичен директор на Международния музикален фестивал „Варненско лято“, който всяка година разширява времевия диапазон на провеждането си, предаде репортер на  Радио „Фокус“ – Варна . Професорът ще бъде в основата на фестивалните програми за тазгодишното 93-то издание, както и на това, което предстои през 2020 година. „С екипа ще се опитаме да докажем престижа и реномето на един от най-старите фестивали в Европа. Твърдо отстояваме позицията да стъпим на традициите, отстоявани в продължение на десетилетия. Амбицията е този фестивал да се позиционира в културното пространство на Европа. Имайки предвид, че той е обграден с два други фестивала – в Букурещ и Истанбул. Аз смятам че „Варненско лято“ има място на световния културен календар, както и като добра възможност за културен туризъм“, посочи Марио Хосен. Той добави, че 93-тото издание на фестивала ще започне три месеца преди официалното откриване. Още на 24 март публиката ще може да се наслади на концерт на Виенския камерен оркестър, под диригентската палка на проф. Хосен. Програмата включва произведения на Йохан Себастиян Бах, Франц Йозеф Хайдн, Отторино Респиги, Едвард Григ и Николо Паганини, обхващащи период от времето на Барока до нашето съвремие. Следващият акцент в програмата е на 6 юни с гостуването на Джазоркестъра на Концертгебау Амстердам. Официалното откриване на фестивала ще се състои на 23 юни с концерт на Варненската филхармония, в който ще вземе участие един от най-уважаваните световни цигулари Бенджамин Шмид. Концертите в основната програма ще продължат до 3 август, а през септември са предвидени и три концерта с барокова тема. В рамките на фестивала са предвидени още Симпозиум на тема „Виртуозността от Барока до 21 век“, Международна лятна академия, открити майсторски класове, Музикална лаборатория и оперни и балетни спектакли на открито. \r\nДиана СТОЕВА", "date": "2019.02.07", "title": "Варна: Проф. Марио Хосен е новият артистичен директор на ММФ „Варненско лято“"}
{"url": "http://www.focus-news.net/news/2019/02/07/2620886/kathimerini-politikata-na-sasht-po-otnoshenie-na-gartsiya-i-kipar-neobhodimost-ot-institutsionalen-podhod.html", "text": "Електронното издание на водещия атински ежедневник  Kathimerini  публикува статия на председателя и главен оперативен директор на Американския гръцки институт Ник Ларигакис, който призовава Атина да работи за институционализиране на гръцките интереси във Вашингтон, така че занапред страната да не зависи от един-единствен служител във Вашингтон за защита на позициите й.  \r\nКогато напусне поста си на 15 февруари, помощникът-държавния секретар по въпросите на европейските и евроазиатските въпроси Уес Мичъл ще освободи ключова позиция в Държавния департамент на САЩ. Той отговаря за отношенията на Америка с 50 страни в Европа и Евразия, както и с НАТО, Европейския съюз и Организацията за сигурност и сътрудничество в Европа (ОССЕ). \r\nКато се има предвид важността на отношенията на САЩ с Европа и тези международни органи, от решаващо значение е администрацията на Доналд Тръмп да назначи незабавно човек на  свободна длъжност, а Сенатът на САЩ да потвърди колкото се може по-скоро кандидат на фона на вече препълнения му дневен ред. \r\nЗа застъпниците на гръцко-американските общности, които са привърженици на силните отношения на САЩ с Гърция и Кипър, оставката на Мичъл бе посрещната с правомерно разочарование. Мичъл беше глътка свеж въздух за онези от нас, които работихме с Държавния департамент по политическите позиции на общността. Той разбра променящата се динамика в Източното Средиземноморие, призна и подкрепи Източно средиземноморския алианс между Гърция, Кипър и Израел, който се засилва от края на 2010 г. насам. \r\nМичъл потвърди мястото на Гърция като стабилна и надеждна демокрация и наблюдаваше първия стратегически диалог между САЩ и Гърция през декември. Той нарече Гърция „фантастичен съюзник\" и призна, че Гърция има принос в операциите на НАТО и САЩ. \r\nМичъл потвърди стратегическите отношения между САЩ и Кипър, а сътрудничеството за сигурност между двете страни се засили с подписването на декларация през ноември. Той също така ясно заяви подкрепата на Вашингтон за Република Кипър в правото й да развива природни ресурси, включително в Изключителната си икономическа зона (ИИЗ). \r\nНапускането на Мичъл обаче също трябва да е сигнал към нашата общност, че не можем да разчитаме или да зависим от един държавен служител за успешното прилагане на политическите ни позиции. В крайна сметка Вашингтон е преходен град и тези държавни служители идват и си отиват. \r\nУспешният напредък, постигнат по време на мандата на Мичъл за засилване на отношенията на САЩ с Гърция и Кипър, не може да бъде загубен. Вместо това, вярвам, че нашите политически позиции и нашите съобщения трябва да станат институционализирани в Държавния департамент и на Капитолийския хълм. Гърция и Кипър като силни, надеждни и лоялни фронтови демократични държави трябва да станат стандарт и норма във Вашингтон. \r\nТози факт трябва да бъде дълбоко вкоренен във външнополитическите кръгове, така че без значение кой е назначен за помощник-секретар за Европа и Евразия, или кой е назначен за председател и член на съответната комисия на Конгреса, посланието и политиката трябва да са институционализирани. \r\nВ крайна сметка такъв стандарт съществува за Турция. Макар Мичъл да признава посоката на външната политика на Турция, той също така заяви следното през декември 2018 г .: „Бих признал, че отношенията между САЩ и Турция са досадни, но от решаващо значение. Ролята, която Турция играе в Близкия изток в подкрепа на усилията ни срещу „Ислямска държава“, нашето сътрудничество в областта на правоприлагането като съюзник в НАТО. Това е наистина необходимо\". \r\nТурция е необходима? Наистина ли? Независимо от това, как Турция е третирала американски граждани, войници и служители на посолството, и независимо от покупката на С-400, или как тя се държви приятелски с Иран или Русия, в крайна сметка е „необходима\". \r\nНикой в кръговете във Вашингтон не иска да бъде този, който ще загуби Турция, включително и Мичъл. Това е институционален начин на мислене във Вашингтон. Той трябва да се промени. Вместо това, какво да кажем за някой, който не трябва да бъде „този\", който губи Гърция или Кипър? Тереза Герова", "date": "2019.02.07", "title": "Kathimerini: Политиката на САЩ по отношение на Гърция и Кипър: Необходимост от институционален подход"}
{"url": "http://www.focus-news.net/news/2019/02/07/2620882/mvr-v-sgradata-na-gdbop-shte-se-provede-rabotno-saveshtanie-na-8-fevruari.html", "text": "В сградата на Главна дирекция „Борба с организираната престъпност“ (ГДБОП) (бул. „Цариградско шосе“ № 133 А) ще се проведе работно съвещание на 8 февруари. Това съобщиха от пресцентъра на  МВР . Съвещанието ще започне в 09.00 часа. На него ще участват представители на структурите, ангажирани с противодействието на контрабандата на горива.", "date": "2019.02.07", "title": "МВР: В сградата на ГДБОП ще се проведе работно съвещание на 8 февруари"}
{"url": "http://www.focus-news.net/news/2019/02/07/2620884/komisar-vasil-pargov-odmvr-kyustendil-za-2018-g-na-teritoriyata-na-oblastna-direktsiya-na-mvr-sa-vazniknali-73-tezhki-katastrofi-zaginali-sa-chetirima-dushi.html", "text": "Полицията в Кюстендил отчете по-малък пътен травматизъм за предходната година, предаде репортер на  Радио „Фокус” – Кюстендил . Данните бяха представени на пресконференция от началника на отдел „Охранителна полиция“ към Областна дирекция на МВР – Кюстендил комисар Васил Паргов. За 2018 година на територията на Областна дирекция на МВР – Кюстендил са възникнали 73 тежки катастрофи. Загинали са четирима души, други 89 души са ранени. През 2017 година по пътищата в областта има десет убити, ранени са 118 души, а тежките катастрофи са били 99. „За 2018 година имаме спасени шест човешки живота. Ранени са с 30 души по-малко. Постигането на тези резултати са в следствие на засилената работа по линия на безопасността на движението. Организирани са множество специализирани полицейски операции”, каза комисар Васил Паргов. Той представи и данни за санкционираните водачи. За четирите районни полицейски управления в областта са съставени общо 6 552 акта, а съставени фишове за нарушения са общо 6 294. Съставените електронни фишове, които са единствено за установяване на превишена максимално разрешена скорост, са общо 24 622 броя. „На база на оценката, която направихме в началото на 2018 година, изведохме това, че скоростта е една от основните причини за инциденти. Поради тази причина и акцентирахме върху спазването на максимално допустимата скорост в населените и в извън населените места”, каза комисар Васил Паргов. Контролирани са и участъци, в които има концентрация на пътни произшествия. \r\nПо думите му трима пешеходци от Кюстендил са глобени от началото на седмицата за неправилно пресичане. Комисар Паргов добави, че от 4 февруари до 15 февруари се осъществява специализирана полицейска операция на територията на Областна дирекция на МВР – Кюстендил. Акцентът е поставен върху неправилно пресичащите пешеходци. „Освен това следим и за водачи, които не пропускат пешеходците на пешеходни пътеки. Към настоящия момент е взето административно отношение и са съставени три акта на жители на град Кюстендил. Работи се по това направление. Действително някой път и самите пешеходци, при неправилно пресичане, затрудняват движението и поради тази причина продължаваме работата”, каза Васил Паргов. Наложените санкции са по 20 лева на нарушител. \r\nВенцеслав ИЛЧЕВ", "date": "2019.02.07", "title": "Комисар Васил Паргов, ОДМВР - Кюстендил: За 2018 г. на територията на Областна дирекция на МВР са възникнали 73 тежки катастрофи, загинали са четирима души"}
{"url": "http://www.focus-news.net/news/2019/02/07/2620883/d-r-atanas-kambitov-kmet-na-blagoevgrad-tarsyat-se-sredstva-za-tsyalosten-proekt-za-sotsializirane-na-arheologicheskiya-obekt-kray-selo-pokrovnik.html", "text": "Вече се търсят средства за реализирането на цялостен проект за социализиране на археологическия обект край село Покровник. Това каза пред журналисти кметът на Община Благоевград д-р Атанас Камбитов, предаде репортер на  Радио „Фокус“-Пирин . Д-р  Камбитов посочи, че инициативата за провеждането на кръгла маса, свързана с археологическият обект край село Покровник, е обявена преди около месец. Той отбеляза, че през 2018 година е имало подобна среща, в която участие са взели представители на Агенция „Пътна инфраструктура“ (АПИ), министърът на културата Боил Банов, Инициативният комитет от граждани на Благоевград и всички други заинтересовани лица. Кметът уточни, че идеята на кръглата маса е да се обсъди темата и всеки един да поеме конкретни ангажименти, които вече са били коментирани по време на предходната среща. „Ангажиментът на Община Благоевград е, след като бъде изместен проектът и бъде осигурен подход така, както се коментираше, в съответствие с всички изисквания – ние да продължим с едно обществено обсъждане от всички заинтересовани. След това ще бъде изготвено и задание за реализирането на цялостен проект. Какво имам предвид – извън това, което се консервира, археолозите казват, че има още около 120 дка евентуално находки. Желанието ни е и те да бъдат проучени, а после ще направим така, че в проекта да бъде заложена цялостна социализация на обекта. Тук имам предвид – да се изгради посетителски информационен център с обходен път, различен от този, които има в момента. Той ще бъде от отбивката при Зелен дол, за да може да се отива до Покровник от туристите. Освен това искаме да бъдат изградени и други туристически обекти за услуги, както и паркинг“, отбеляза той. Кметът добави, че кръгла маса, която ще бъде в рамките на днешния и утрешния ден ще се вземат идеите на абсолютно всички, които са заинтересовани и които имат някакви  предложения. \r\nНатали СТЕФАНОВА", "date": "2019.02.07", "title": "Д-р Атанас Камбитов, кмет на Благоевград: Търсят се средства за цялостен проект за социализиране на археологическия обект край село Покровник"}
{"url": "http://www.focus-news.net/news/2019/02/07/2620888/varna-nad-20-000-patsienta-sa-minali-prez-pet-skenera-v-umbal-sv-marina-za-10-godini.html", "text": "На 1 юли 2009 година в клиниката по нуклеарна медицина в УМБАЛ „Св. Марина\" бе изследван първият пациент в България с така наречения PET скенер или позиторно-емисионен томограф, с което става пионер в тази дейност в страната. Това съобщиха от пресцентъра на  Медицински университет – Варна . По това време процедурата вече е стандартно диагностично изследване във водещите медицински центрове в Европа и по света. В САЩ например се провеждат над 2 милиона процедури всяка година. За тези 10 години екипът от лекари, физици и медицински сестри придобива ценен клиничен опит, а изследването е направено на повече от 20 000 пациента от цялата страна. \r\n„PET/CT сканирането е базирано на най-съвременна технология, която ни помага да диагностицираме огнищата на рак, за да може да се състави план за незабавно лечение на пациентите. Спасили сме много човешки животи за тези 10 години, заради високата прецизност на изследването, което локализира огнището на заболяването и показва разспространението му в човешкото тяло\". Това обясни доц. Борислав Чаушев от Клиниката по нуклеарна медицина в УМБАЛ „Св. Марина\". \r\nНай-голям процент от изследванията са направени при пациенти  с различни тумори -  белодробен рак, колоректален рак, рак на гърдата, кожата, костите, или храносмилателната система, хематологични заболявания и други онкологични заболявания. Апаратът се използва обаче и в неврологията при изследвания за болест на Алцхаймер, болест на Паркинсон или при търсене на епилептично огнище. Тъй като сме единствената болница, която разполага с PET/CT скенер в Източна България, приемаме пациенти от Варна, Бургас, Добрич, Силистра, Добрич, Шумен, Търговище, Разград, Русе, Велико Търново, Габрово. Чести са случаите, в които идват пациенти от цялата страна, дори от по-отдалечени населени места, допълва доц. Чаушев. \r\nДоц. Чаушев посочи, че в началото лекари и пациенти са чакали да кацне самолетът с радиофармацевтика (контрастното вещество), необходим за изследването, а вече повече от 5 години болница „Св. Марина\" разполага със собствен циклотронен комплекс, в който се произвежда. \r\nДоц. Чаушев разясни основните неща, които вълнуват онкоболните пациенти по отношение на тази важна диагностична процедура. \r\nPET или позиторно-емисионната томография е образна диагностика, която медиците провеждат за проверка на някои заболявания. PET сканирането позволява на лекарите да разберат дали е налице заболяване от една страна, но също и да използват информацията за планиране на терапията, наблюдение на състоянието и проверка на това, как се движи лечението. \r\nPET сканирането се използва като медицински метод, за да покаже съществуващи или потенциални проблеми на клетъчно ниво. Това помага на лекарите да открият и диагностицират сложни системни заболявания като рак и мозъчни заболявания. \r\nТова се случва, защото при изследването се използват бързоразпадащи се радиоктивни маркери, които попадат в органите и тъканите, а при някои болести има високо ниво на метаболитна активност. Например раковите клетки поглъщат голямо количество от веществото и затова на екрана те са ярко осветени. Така лекарите могат да използват изследването за откриване на първичното огнище на рака, неговите метастази, проследяват неговата агресията и контролират ефективността от лечението на болестта. \r\nPET сканирането в УМБАЛ „Св. Марина\" се извършва в рамките на 1 ден. Преди самото изследване, пациентът получава контрастно вещество (радиофармацевтик), който се натрупва в тялото за около 1 час. Времето може да се различава, в зависимост от това, в коя част от тялото ще се проведе изследването. Самата процедура на скенера е с продължителност между 30 и 40 минути. \r\nСлед приключване на процедурата, пациентът може да се прибере в къщи или да продължи с обичайните си задължения. Лекарите препоръчват употреба на по-големи количества вода, за да се отведе по-бързо от организма използваният маркер. \r\nПроцедурата е безболезнена. Въпреки че контрастът е радиоактивен маркер, то лъчевото натоварване за пациента е изключително ниско. Хора, които имат алергия към йод, аспартам или захарин, трябва да съобщят предварително за това на лекарите. Изследването не се извършва на бременни жени, а на майките-кърмачки се препоръчва 24 часа след изследването да не кърмят бебетата си. \r\nРЕТ-СТ изследването се назначава минимум 30 дни след химиотерапия, минимум 4-6 седмици след оперативни интервенции и 12 седмици след лъчелечение. \r\nИзследването с РЕТ/СТ скенер е безплатно. Необходими документи, с които пациентът трябва да разполага, за да си запише час, са направление 8А, зелен талон или амбулаторен лист, издаден от специалист, на който е изписана диагнозата и показанията за провеждане на РЕТ/СТ, епикризи от проведено хирургично лечение, химиотерапия, лъчелечение, туморни маркери свързани с онкологичното заболяване, както и образни изследвания, ако са правени – КТ, МРТ, ехографско изследване на коремни органи и др. \r\nСпециалистите, които насочват пациенти за РЕТ/СТ сканиране обикновено са онколози, лъчетерапевти, коремни, гръдни и неврохирурзи и специалисти вътрешни болести – гастроентеролози, пулмолози, хематолози, уролози, педиатри, кардиолози и невролози. Издледването се поема от НЗОК. За повече информация и записвания можете да се обадите на тел.: 052/978 575.", "date": "2019.02.07", "title": "Варна: Над 20 000 пациента са минали през PET скенера в УМБАЛ „Св. Марина“ за 10 години"}
{"url": "http://www.focus-news.net/news/2019/02/07/2620893/yulian-arnaudov-institut-za-patna-bezopasnost-chast-ot-peshehodtsite-imat-useshtaneto-che-stapvayki-na-peshehodna-pateka-mezhdu-tyah-i-avtomobila-ima-nyakakva-betonna-stena.html", "text": "Голяма част от пешеходците имат усещането, че стъпвайки на пешеходна пътека между тях и автомобила има някаква бетонна стена. Това каза в интервю за  Радио „Фокус“ – Варна , член на постоянната общинска комисия по пътна безопасност и представител за Варна към Института за пътна безопасност. Според него, за да се случи един инцидент, участниците са най-малко двама. Той добави, че пешеходната пътека не означава пълна липса на отговорност от страна на пресичащия човек. „Пешеходците имат някакво усещане, не говоря всички, но много голяма част имат усещането, че стъпвайки на пешеходна пътека между тях и автомобила има някаква бетонна стена, която ще ги спаси. Искам да се обърна към всички пешеходци, малки и големи, няма такава бетонна стена и ако вие не пазите живота си, ако не се държите адекватно, когато пресичате пешеходна пътека, ако не си гледате телефоните, ако не гледане на другата страна, а гледате към евентуалната приближаваща опасност, това би било добре за всички“, обясни Юлиан Арнаудов. По думите му ако един от участниците не е внимателен със заобикалящата го среда, то вероятността да се случи инцидент се увеличава с 50 процента. „Затова моя апел към пешеходците, е да знаят, че пешеходната пътека е мястото, където могат да пресичат, но с абсолютно същото внимание, като когато пресичат и в нарушение. Това не ви дава никаква гаранция, никакво спокойствие“, каза още Юлиан Арнаудов. Според него още един от проблемите на движението в градската среда е ограничението на скоростта. По думите му има водачи, които по една или друга причина си позволяват висока скорост в града, където има множество рискове за инциденти. \r\nБояна АТАНАСОВА", "date": "2019.02.07", "title": "Юлиан Арнаудов, Институт за пътна безопасност: Част от пешеходците имат усещането, че стъпвайки на пешеходна пътека, между тях и автомобила има някаква бетонна стена"}
{"url": "http://www.focus-news.net/news/2019/02/07/2620892/kom-vasil-pargov-odmvr-kyustendil-nad-80-vodachi-na-motorni-prevozni-sredstva-sa-ustanoveni-da-shofirat-pod-vazdeystvieto-na-upoyvashti-veshtestva.html", "text": "Над 80 водачи на моторни превозни средства са установени да шофират под въздействието на упойващи вещества. Това съобщи пред журналисти началникът на отдел „Охранителна полиция“ към Областна дирекция на МВР – Кюстендил комисар Васил Паргов, предаде репортер на  Радио „Фокус” – Кюстендил . Според комисар Паргов това е само броят на водачите, установени да управляват моторни превозни средства под въздействието на наркотици. По думите му има и голям брой на установени пияни шофьори. „От началото на 2019 година има промени в Закона за движение по пътищата. Автоконтрольорите, когато установят нарушение и спрат водача, благодарение на техническите средства могат да извършат в реално време справка относно наложените наказания на водача и съответно наложените глоби. С направената поправка автоконтрольорите имат право да изземат свидетелството за управление на моторното превозно средство на водача, ако той има незаплатени глоби”, каза Васил Паргов. По думите му, ако в срок от два часа шофьорът докаже, че е заплатил глобите или намери начин те да бъдат платени, на място му се връща свидетелството за управление на моторни превозни средства. Извършват се и справки на пътниците в моторните превозни средства. В случай, че се установи, че те имат незаплатени глоби, се съставя протокол. В случай, че водач подновява своето свидетелство за управление на моторно превозно средство, служителите извършват проверка за наличие на влезли в сила наложени наказателни постановления. Ако съществуват такива се прави отказ за подновяване на документа. Дерегистрацията на моторни превозни средства се извършва при случай, че автомобилът се управлява от неправоспособно лице, независимо чия собственост е автомобилът. Деригистрация се извършва и в случаите, при които собственикът на автомобила шофира пиян или под въздействието на наркотици. \r\nВенцеслав ИЛЧЕВ", "date": "2019.02.07", "title": "Ком. Васил Паргов, ОДМВР - Кюстендил: Над 80 водачи на моторни превозни средства са установени да шофират под въздействието на упойващи вещества"}
{"url": "http://www.focus-news.net/news/2019/02/07/2620895/v-ksb-shte-se-provede-kragla-masa-na-tema-mezhdunarodni-strategii-za-visoki-postizheniya-v-stroitelstvoto-na-8-fevruari.html", "text": "КСБ и Българското общество по строително право организират Кръгла маса на тема „Международни стратегии за високи постижения в строителството“ с участието на проф. Дейвид Моузи, директор на Центъра за строително право в King’s College London. Това съобщиха от пресцентъра на  КСБ .  \r\nСъбитието ще се проведе на 8 февруари (петък) от 10.30 ч. в Централния офис на Камарата на строителите в България, ул. „Михаил Тенев“ №6, ет. 1.", "date": "2019.02.07", "title": "В КСБ ще се проведе кръгла маса на тема „Международни стратегии за високи постижения в строителството“ на 8 февруари"}
{"url": "http://www.focus-news.net/news/2019/02/07/2620889/kostadin-georgiev-sgradata-na-obshtina-blagoevgrad-postigna-klas-na-energiyna-efektivnost-a-sled-renoviraneto-si.html", "text": "Сградата на Общинска администрация - Благоевград постигна клас на енергийна ефективност „А“ след реновирането си. Това каза по време на заключителна пресконференция Костадин Георгиев, ръководител на проект „Въвеждане на мерки за енергийна ефективност в общински административни сгради“, предаде репортер на  Радио „Фокус“ - Пирин . „В рамките на проекта въведохме мерки за енергийна ефективност в административната сграда на Община Благоевград“, посочи той. Георгиев допълни, че проектът се финансира по ОП „Региони в растеж“ 2014-2020, като основната му цел е била да се подобри енергийната ефективност, качеството на работната среда и да се осигури достъпа на хора с увреждания до сградата на Общинска администрация.  \r\nСрокът на самия проект е бил 21 месеца. „Стартирахме на 21 юни 2017 година, а официалният краен срок на проекта е 21 март 2019 година. Общата стойност на проекта е 3 502 684 лв. С въвеждането на самите мерки за енергийна ефективност подобрихме експлоатационните характеристики за удължаване на жизнения цикъл на сградата на Общинска администрация. Основните дейности за изпълнение на проекта бяха: организация и управление на проекта; подготовката на документацията за възлагане по Закона за обществени поръчки и провеждане на процедури за избор на изпълнители; изпълнение на инженеринг на обекта на интервенция; осъществяване на строителен надзор и оценка на съответствието на обекта; информация и публичност на проекта и одит“, коментира той. Костадин Георгиев заяви, че с реализацията на проекта е редуцирано енергопотреблението в сградата. „Подмени се дограмата, както и отоплителните тела и осветителните тела“, каза още той. \r\nНа заключителната пресконференция по проекта присъстваха и зам.-кметът по строителство към Община Благоевград инж. Емилия Тунева, зам.-кметът по икономика и финанси Иво Николов, както и директорът на Дирекция „Европейски проекти и програми“ Мария Грозданова. \r\nНатали СТЕФАНОВА", "date": "2019.02.07", "title": "Костадин Георгиев: Сградата на Община Благоевград постигна клас на енергийна ефективност „А“ след реновирането си"}
{"url": "http://www.focus-news.net/news/2019/02/07/2620894/ministar-neno-dimov-vrachi-nagradi-na-uchenitsi-v-mezhdunaroden-konkurs.html", "text": "Министърът на околната среда и водите Нено Димов връчи наградата на участниците от България, които спечелиха второ място в международния конкурс Майстор на изкуството на Дунав 2018 (Danube Art Master Competition 2018). Това съобщиха от пресцентъра на  Министерството на околната среда и водите . Учениците от екоклуб „Зелени идеи за туризъм“ към СУ „Георги Бенковски“ в Тетевен печелят престижно място в състезанието, организирано между страните към Конвенцията за сътрудничество при опазването и устойчивото използване на река Дунав. \r\nПобедителите бяха оповестени в рамките на 21-та редовна среща на Международната комисия за опазване на реката към конвенцията (проведена на 11 и 12 декември 2018 г. във Виена). Учениците от екоклуба са отличени с втора награда в категорията видеоклип сред 110 училища, които участват. Отличеното видео е на тема „Почистване и зарибяване с пъстърва на р. Бели Вит за по-здравословен Дунав“. Учениците получиха камера от организаторите на международната инициатива, а от името на МОСВ – раници, федербал и материали на екологична тематика за всеки от участниците в проекта, които са в 9 и 12 клас. \r\n„Поздравявам ви за инициативата по почистване на реката – с вашия пример сте показали, че когато си почистил, после пазиш природата. Вие успешно сте приложили подхода learning by doing (или учене чрез практика) в опазването на околната среда“, каза министър Димов. Той изрази надежда, че те ще имат принос в прилагането на принципите на кръговата икономика в тяхното кариерно развитие. Ръководителят на клуба и учител по английски език в училището Лора Йорданова разказа, че нейните възпитаници участват в инициативата по почистване и зарибяване на река Вит за трети път, а идеята за филма се е зародила сред децата докато се снимали по време на екоакцията. \r\n Основните цели на клуба са придобиване на знания за отговорното отношение към природата, устойчив екотуризъм, обогатяване знанията и компетенциите на учениците по английски език в област екологичен и биотуризъм, умения за работа в екип, изграждане на отношение към околната среда. Сред дейностите на клуба са съставяне на правилник с добри практики за зелено пазаруване и зелени етикети, популяризиране на основни термини на английски, свързани с околната среда и рециклирането, участие в екоучилище в с. Рибарица и почистване на р. Бели Вит. \r\nКонкурсът Danube Art Master Competition`2018 се организира съвместно от Международната комисия за защита на река Дунав (ICPDR) и Глобалното партньорство за водните ресурси в Централна и Източна Европа (Global Water Partnership Central and Eastern Europe) с цел да насърчи деца и младежи да се запознаят с реките около тях. Участници са деца между 6 и 18 години от училища, НПО и други асоциации по басейна на р. Дунав, които се състезават в две категории: произведение на изкуството и видеоклип. Конкурсът има две нива – национално и международно, и за да участват в международното състезание, участниците трябва да бъдат избрани на национално ниво. Темата на конкурса през 2018 г. е „Бъди активен за по-здравословен Дунав“/„Get active for a healthy Danube“. \r\nКонкурсът International Danube Art Master 2018 беше обявен на Международния ден на Дунав на 29 юни 2018 г. Темата на конкурса се основава на мотото на тазгодишния Ден на р.Дунав - \"Бъдете активни за по-здравословен Дунав\".", "date": "2019.02.07", "title": "Министър Нено Димов връчи награди на ученици в международен конкурс"}
{"url": "http://www.focus-news.net/news/2019/02/07/2620890/vanya-dimitrova-nap-varna-dobrovolno-sa-korigirani-nad-11-miliona-leva-deklarirani-danatsi.html", "text": "Доброволно са коригирани над 11 милиона лева декларирани данъци. Това съобщи на пресконференция Ваня Димитрова, директор на Дирекция „Контрол“ на Териториална дирекция на Национална агенция за приходите, предаде репортер на  Радио „Фокус“ – Варна . Според експерта през 2018 година броят на ревизионните производства спрямо 2017 г. е по-нисък. „Това е обяснимо поради въвеждането на новия подход на данъчната администрация за доброволно деклариране и коригиране на грешки, което правим в хода на контролните  производства“, добави Ваня Димитрова. Тя каза още, че са съставени над 960 акта, при които разкритията са близо за 60 милиона лева и  има над 8.5 милиона лева намалена данъчна загуба. „В хода на всички контролни производства-ревизии и проверки, точно тези корекции, които са извършвани от лицата, на които са им изпратени покани или са извикани на среши, са коригирали доброволно тези 11 милиона лева декларирани данъци“, коментира директорът на Дирекция „Контрол“. Стана ясно, че са извършени над 38 000 проверки - по прихващане и връщане, по установяване на факти и обстоятелства, за съпоставка на недвижимо и движимо имущество на физическите лица и всякакъв вид други проверки. \r\nСияна БУХЛАРСКА", "date": "2019.02.07", "title": "Ваня Димитрова, НАП - Варна: Доброволно са коригирани над 11 милиона лева декларирани данъци"}
{"url": "http://www.focus-news.net/news/2019/02/07/2620891/telesur-okolo-500-publichni-lichnosti-prizovaha-s-pismo-za-nasarchavane-na-dialoga-vav-venetsuela.html", "text": "Около 500 публични личности от 27 страни от Латинска Америка и Европа сложиха подписа си под писмо в подкрепа на инициативата за насърчаване на преговорите и диалога във Венецуела, предава телевизионният канал  TeleSUR . \r\nПисмото ще бъде изпратено на уругвайския президент Табаре Васкес и мексиканския му колега Андрес Мануел Лопес Обрадор, които ще присъстват на встъпителната среща на Международната контактна група за Венецуела в Монтевидео, Уругвай, която ще бъде открита в рамките на деня. \r\n„Притеснени сме, че мирът, стабилността, сътрудничеството и интеграцията в нашия регион са под заплаха, в резултат на външен тормоз и намеса във венецуелския политически живот\", се казва в писмото. В текста се подчертава, че „докато някои участници залагат на войната и намесата, други правителства защитават с много усилия призива за диалог и преговори като легитимни начини на международното право за разрешаване на конфликти\". Тереза Герова", "date": "2019.02.07", "title": "TeleSUR: Около 500 публични личности призоваха с писмо за насърчаване на диалога във Венецуела"}
{"url": "http://www.focus-news.net/news/2019/02/07/2620896/mihail-popov-institut-za-patna-bezopasnost-zadalzhitelnoto-prisastvie-na-pridruzhitel-do-mladite-shofyori-e-dobra-ideya.html", "text": "Задължителното присъствие на придружител до младите шофьори е добра идея. Това каза за  Радио „Фокус“ – Бургас  Михаил Попов, член на управителния съвет на Института за пътна безопасност, по повод нововъведеното предложение за промяна на Закона за движение по пътищата, според което наскоро придобилите свидетелство за правоуправление на МПС задължително трябва да шофират в присъствието на опитен придружител. По думите му тази практика е добър пример в много други държави. „Дори младият водач ще се чувства много по-сигурен по този начин. Неведнъж сме правили предложение по отношение на санкциите и наказанията в тази насока – само с глоби в нито една държава проблемът с пътните инциденти не е бил разрешен“, посочи Попов и добави, че глобата би могла да бъде съпътствана с принудителен труд или друга мярка, която служи като превъзпитателна. Според  него би трябвало да бъдат въведени и допълнителни наказания за системните нарушители и да се помисли за още промени в тази насока, които да доведат до редуциране броят на тежките пътни инциденти. \r\nМария ПОПЧЕВА", "date": "2019.02.07", "title": "Михаил Попов, Институт за пътна безопасност: Задължителното присъствие на придружител до младите шофьори е добра идея"}
{"url": "http://www.focus-news.net/news/2019/02/07/2620902/sputnik-pasazherite-i-ekipazhat-na-norvezhkiya-samolet-sa-evakuirani-izvarshva-se-proverka.html", "text": "Всички пасажери и екипажът на „Боинг“ 737 на норвежка авиокомпания, принуден да обърне курса си заради бомбена заплаха, са евакуирани от машината, предава  Sputnik , като припомня, че на борда е имало 169 пътници. \r\nСамолетът е изпълнявал полет от шведската столица към Ница, но около 30 минути след излитането пилотите са били принудени да върнат назад машината към летище „Арланда“ в Стокхолм.  \r\nПо данни на местните медии полицията разследва инцидента. Потвърдено е, че от авикомпанията са получили заплаха за бомба. \r\nКъм момента не се привеждат други данни. Тереза Герова", "date": "2019.02.07", "title": "Sputnik: Пасажерите и екипажът на норвежкия самолет са евакуирани, извършва се проверка"}
{"url": "http://www.focus-news.net/news/2019/02/07/2620900/burgas-1-066-dvoyki-sa-sklyuchili-brak-prez-2018-godina-v-obshtinata.html", "text": "През 2018 година се запазва тенденцията двойките, които се бракосъчетават в Бургас, да бъдат над 1 000. Точният брой на младоженците през миналата година е 1 066. Това съобщиха от пресцентъра на  Община Бургас . За сравнение преди две години (2016 г.) те са били едва 884. Запазва се и тенденцията за най-предпочитано място за извършване на сватбените ритуали в Бургас – Културен център „Морско казино“. Влюбените двойки масово избират красивата бяла сграда в Морската градина, заради уникалното ѝ местоположение, съчетаващо романтичния изглед към морето и чудесните условия за запечатване със снимки и видео на началото на семейния живот. Най-любимият на жителите на Бургас месец за сключване на брак през 2018 година е бил август. Тогава са се бракосъчетали общо 151 влюбени двойки. Запазват се и предпочитаният период за венчавка, който традиционно е от април до октомври.  \r\n2019 година също започва обещаващо в сферата на брака. Най-нетърпеливите 36 двойки скрепиха любовта си още през първия месец – януари. В първите дни на февруари това направиха още 9 сватбени двойки. Пет са бъдещите семейства, които към момента са избрали да се бракосъчетаят в наближаващия Ден на влюбените – 14 февруари. Има още цяла седмица тази бройка драстично да се увеличи. Въпреки че е само началото на годината, вече има и желаещи да се венчаят на най-лесно запомнящите се дати през годината като 19.02.19 – една двойка, 09.09.2019 – една двойка и 19.09.2019 – две двойки. Статистиката показва, че броят им със сигурност ще се повиши с наближаването им. За сравнение близо 30 двойки са сключили брак миналата година само на две подобни дати – 08.08.2018 и 18.08.2018. Пред бургазлии и гостите на града има богат избор от романтични и незабравими места за женитба. Влюбените могат да си кажат заветното „да“ в Ритуалната зала на ул. „Вардар“ № 1 или в красивата сграда на Експо център „Флора Бургас“, която се намира сред зеленината на Морската градина, едва на 50 метра от брега на морето. Още по-романтично настроените влюбени могат да изберат да сключат граждански брак на открито сред градините на Приморския парк, Парк Езеро, парка във Ветрен или на остров Света Анастасия, който в последните години се оформя като най-романтичното кътче за сключване на брак.", "date": "2019.02.07", "title": "Бургас: 1 066 двойки са сключили брак през 2018 година в общината"}
{"url": "http://www.focus-news.net/news/2019/02/07/2620901/pazardzhik-rayonniyat-sad-shte-gleda-iskaneto-za-postoyanen-arest-na-mazh-uchastval-v-telefonna-izmama.html", "text": "Районен съд – Пазарджик гледа искането за вземане мярка за неотклонение „Задържане под стража“ по отношение на 26-годишен мъж от град Пазарджик, съобщиха от администрацията на  Съда . Той е обвинен за участие в телефонна измама. До момента са установени две жертви на престъпни посегателства с негово участие. Едната е 69-годишна жена, която е предоставила сумата от 28 000 лева. Жертвата поставила парите в найлонова торбичка и ги занесла под пейка в кварталния парк. Работата на разследващите продължава за изясняване на евентуалната му съпричастност и към други извършени престъпления на територията на региона и страната.", "date": "2019.02.07", "title": "Пазарджик: Районният съд ще гледа искането за постоянен арест на мъж, участвал в телефонна измама"}
{"url": "http://www.focus-news.net/news/2019/02/07/2620899/protothema-samolet-sas-169-pasazheri-na-borda-e-promenil-kursa-si-zaradi-bombena-zaplaha.html", "text": "Самолет на норвежка авиокомпания, изпълняващ полет от шведската столица Стокхолм до Ница, е бил принуден да обърне обратно след заплаха за бомба, съобщава електронното издание на гръцкия вестник  Protothema . \r\nУточнява се, че на летище „Арланда“ в Стокхолм са изпратени аварийни екипи.  \r\nКъм момента не се привеждат други данни за инцидента. Тереза Герова", "date": "2019.02.07", "title": "Protothema: Самолет със 169 пасажери на борда е променил курса си заради бомбена заплаха"}
{"url": "http://www.focus-news.net/news/2019/02/07/2620903/veliko-tarnovo-zapochnaha-chestvaniyata-po-povod-134-godini-ot-sazdavaneto-na-darzhavnata-targovska-gimnaziya-dimitar-hadzhivasilev-v-svishtov.html", "text": "В продължение на три дни учители, ученици и гости ще отбележат празника на Професионална държавна търговска гимназия „Димитър Хадживасилев“ в град Свищов, съобщиха от пресцентъра на  Общината . Кръгла маса на тема: „Партньорството с бизнеса – гаранция за успех“ даде началото на разнообразната програма, посветена на 134-годишнината от създаването на едно от най-добрите икономически средни училища в България. На кръглата маса взеха участие работодатели от Свищов и партньори на училището, които споделиха мнението си от работата с възпитаниците и обмениха полезни предложения за оптимизация на партньорството. Повечето от присъстващите работодатели изразиха приятните си впечатления от младите хора – от тяхната ангажираност и отговорност, с които подхождат към възложените им задачи по време на различните практики и стажове. \r\nНа организираното събитие присъстваха представители на община Свищов в лицето на председателя на Общински съвет – Свищов д-р Кристиян Кирилов и началника на отдел „Образование“ Румяна Кузева. В своите приветствени слова д-р Кирилов каза: „Нека запазим завета на Дарителя и Търговската гимназия да съхрани през годините този дух, с който тук се преподават икономика, търговия, туризъм, информатика. Всички ние сме длъжници на учителите, които полагат ежедневни усилия да възпитат в нашите деца този дух на Дарителя, но голяма роля в развитието им имаме и ние, като родители, и работодатели. Убеден съм, че работодателите имат своето важно място в професионалното развитие на учениците.  При провеждането на различните практики и стажове те могат да покажат на младите хора реалните изисквания на пазара на труда и да им предадат безценен опит“. \r\nНа срещата беше разяснена дуалната система на обучение и представени реализираните професии  през 2018/2019 година. Бяха обобщени резултатите от партньорството с бизнеса и показани реални проекти, при които теорията среща практиката. По проект „Ученически практики – мост към бизнеса“, стана ясно, че за периода 2013 – 2018 година са взели участие 273 броя ученици-стажанти и са изплатени стипендии в размер на 81 900 лв. \r\nДиректорката на училището Румяна Иванова благодари на работодателите в град Свищов за подкрепата и предоставянето на реални работни места, за практика на учениците. Тя допълни, че се чувства изключително много подкрепена от работодателите в Свищов и се радва, че чрез дуалната форма на обучение, се преминава към адекватна пригодност за заетост. Иванова изрази благодарност и към общинското ръководство за съвместната работа, и подкрепа. \r\nЧестванията на годишнината от родолюбивото дело на Димитър Хадживасилев ще продължат днес, и утре с културни мероприятия, спортни изяви, и факелно шествие до паметника на Дарителите в Свищов.", "date": "2019.02.07", "title": "Велико Търново: Започнаха честванията по повод 134 години от създаването на Държавната търговска гимназия „Димитър Хадживасилев“ в Свищов"}
{"url": "http://www.focus-news.net/news/2019/02/07/2620898/emil-hristov-avtoinstruktor-v-prakticheskata-chast-na-shofyorskiya-kurs-se-sreshtat-poveche-trudnosti-otkolkoto-v-teoretichnata.html", "text": "В практическата част на шофьорския курс се срещат повече трудности, отколкото в теоретичната. Това каза за  Радио „Фокус“ – Пирин  автоинструкторът Емил Христов. По думите му в момента в нормативната уредба са предвидени 31 часа по кормуване. „По моя преценка тези часове не са достатъчни“, посочи Емил Христов. Той допълни, че няма как да се очаква, че за 31 часа един човек, който не е имал допир до автомобил, ще овладее цялата специфика за управлението и спецификата му. „Има и курсисти, за които тези часове са достатъчни, но често те имат предварителни познания и подготовка“, добави автоинструкторът. Той допълни, че за кандидат-шофьорите е необходимо да придобият и овладеят тези нови умения, реакции и навици. „В практиката те се затрудняват повече като е необходимо повече време, за да придобият тези нови умения и навици“, заяви Христов. Той посочи, че човек в началото трудно се отпуска, когато е зад волана и е необходимо повече време, за да се постигне значителен напредък. \r\nДенис НИКИФОРОВ", "date": "2019.02.07", "title": "Емил Христов, автоинструктор: В практическата част на шофьорския курс се срещат повече трудности, отколкото в теоретичната"}
{"url": "http://www.focus-news.net/news/2019/02/07/2620904/blagoevgrad-obshtinata-obyavyava-svobodni-pozitsii-za-instruktori-za-vazheniya-park-v-mestnostta-bachinovo.html", "text": "Община Благоевград обявява свободни позиции за инструктори за въжен парк, намиращ се в местността Бачиново. Това съобщиха от пресцентъра на  Общината . Документи се подават в кабинет 429 в сградата на Община Благоевград до 1 март 2019 година. Необходимо е да бъде представена автобиография от съответния кандидат. Кандидатите трябва да имат поне завършено средно образование. Не се изискват трудов стаж и професионален опит. Предвид естеството на работа е желателно кандидатите да бъдат в добра физическа форма. \r\nОсновната дейност на инструкторите в парка е да дават указания за безопасността на всеки един посетител, както и да следят за сигурността  на ползвателите. Процедурата по подбора на кандидата ще се извърши по документи и събеседване. За провеждане на събеседването кандидатите ще бъдат допълнително уведомени. \r\nПаркът беше открит през есента на 2014 година. Атракцията е единствена по рода си в региона и представлява ред от въжени препятствия, които стимулират бързина, смелост, сръчност, ловкост и съобразителност. \r\nВъжен парк е място за забавление и спорт, с кръгове, предназначени за различни възрастови групи. \r\nВсички съоръжения отговарят на европейски стандарт за качество и сигурност. Ежедневно се проверява тяхната надеждност и сигурност.", "date": "2019.02.07", "title": "Благоевград: Общината обявява свободни позиции за инструктори за въжения парк в местността Бачиново"}
{"url": "http://www.focus-news.net/news/2019/02/07/2620897/kiriakos-mitsotakis-nova-demokratsiya-shte-pobedim-na-parlamentarnite-izbori.html", "text": "Председателят на най-голямата опозиционна партия в Гърция – „Нова демокрация“, Кириакос Мицотакис, изрази увереност, че водената от него политическа сила ще спечели следващите парламентарни избори в страната, предава македонската информационна агенция  „Макфакс“ , като припомня, че те би трябвало да се проведат през есента. \r\nВотът обаче може да бъде организиран и предсрочно, заедно с изборите за Европейски парламент през месец май.  \r\nКоментирайки правителството в Атина, Мицотакис заяви: „Това е коалиция на популисти, която нанесе щети на държавата, загубихме възможност за развитие“.  Тереза Герова", "date": "2019.02.07", "title": "Кириакос Мицотакис, „Нова демокрация“: Ще победим на парламентарните избори"}
{"url": "http://www.focus-news.net/news/2019/02/07/2620906/originalite-na-tarnovskata-konstitutsiya-i-srebarnata-konstitutsiya-i-lichni-veshti-na-petko-slaveykov-shte-badat-predstaveni-v-narodnoto-sabranie-na-8-fevruari.html", "text": "Оригиналите на Търновската конституция и Сребърната конституция и лични вещи на Петко Славейков ще бъдат представени на 8 февруари 2019 г. на изложба в Народното събрание по повод 140-ата годишнина от Учредителното събрание и приемането на първата българска конституция. Това съобщиха от пресцентъра на  Народното събрание . В парламента ще бъде валидиран и юбилеен пощенски блок с марка, първодневен плик и печат, посветени на годишнината.  \r\nЕкспозицията ще бъде открита от председателя на Народното събрание Цвета Караянчева на 8 февруари 2019 г. в 10.30 часа в Клуба на народния представител. Гражданите ще могат да я разгледат на 10 февруари 2019 г. в Деня на отворени врати на парламента. Тя е организирана със съдействието на Държавна агенция „Архиви“, Националния литературен музей и музей „Петко и Пенчо Славейкови“.  \r\nСред личните вещи на Петко Славейков, включени в изложбата, са първата библия на говорим български език от 1871 г., издадена в Цариград, джобен часовник, калъф за пера, мастилница, перо, с което е писал, сребърна кутия и броеница. Масата, на която депутатите от първия български парламент са положили подписите си под текста на Конституцията, също е част от експозицията.  \r\nВ Народното събрание е представена и пътуващата изложба „140 години от Учредителното събрание и подписването на Търновската конституция“. На 40 пана тя проследява събитията от свикването на Учредителното събрание, неговата дейност и подписването на Търновската конституция, както и промените в нея, до обявяването на Независимостта на България. В рамките на честванията на 140-ата годишнина от Учредителното събрание експозицията ще гостува на всички областни градове.  \r\nСлед откриването на изложбата председателят на Народното събрание Цвета Караянчева ще участва в официалното валидиране на юбилеен пощенски блок с марка, първодневен плик и печат, посветени на годишнината.", "date": "2019.02.07", "title": "Оригиналите на Търновската конституция и Сребърната конституция и лични вещи на Петко Славейков ще бъдат представени в Народното събрание на 8 февруари"}
{"url": "http://www.focus-news.net/news/2019/02/07/2620909/yordan-yordanov-kmet-na-dobrich-priemaneto-na-byudzheta-za-2019g-e-golyam-vot-na-doverie-za-nas-kato-ekip.html", "text": "Приемането на бюджета за 2019г. е голям вот на доверие за нас като екип. Това каза в предаването „Добрич-Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. „Бюджетът беше гласуван с много малки, бих казал незначителни допълнения и корекции. Основната рамка се запази. Как биха го усетили гражданите? Това е най-големият бюджет, който Добрич е виждал може би за повече от 15 години. Като акцентът тази година е насочен към образователна инфраструктура, конкретно към детски градини и ясли. Ще бъдат санирани сградите на няколко детски градини. На всички детски заведения ще бъдат подменени дограмите. Също така ще бъдат изградени по-високи и хубави огради. От една страна родителите да са спокойни за сигурността на децата, от друга страна да успеем по някакъв начин да противодействаме на вандалските прояви. Но тъй като бюджетът в цифри е най-големият за последните години – 66 млн. лева за тази 2019-та, включващ и европейските проекти, бих казал, че той върви с натрупване и приоритетите от миналата година, които не са изпълнени, а те са доста на брой, тъй като в града се реализира най-големият проект до момента, така нареченият воден цикъл, те са преходни, затова казвам, че бюджетът е с натрупване. Това, което сме заложили от миналата година и влиза в тази като изпълнение, ще бъде завършено, плюс надграждането на всички тези всички тези приоритети в сферата на образованието. Няма да пропусна да кажа, че ще санираме над 40 сгради до края на тази година. Ще бъде рехабилитирана над 30 км общинска пътна мрежа, включително с нови тротоари и осветление. Това, което ние всички чакаме толкова много години, ще бъде реализирано тази година“, каза кметът на добруджанския град. Той подчерта, че всичко това е факт не защото са избори, а защото цял мандат администрацията е работила върху началото на административния процес по водния цикъл. В средата на мандата е започната реализацията на водния цикъл и в края му е пред завършване. „Но пък това ще ни даде спокойствието, че след завършването на водния цикъл и асфалтирането на улиците, вече няма да имаме пропадане на пътна настилка, защото загубите на вода се намаляват, подземните и невидими течове също. А и няма как да не отчетем факта, че хората са много доволни, защото водоподаването има налягане и е нормално, там, където са свързани към новия водопровод. Това е двоен ефект за всички нас – от една страна нормалното водоподаване, от друга страна – новата инфраструктура, която ще бъде изградена след приключване на водния цикъл“, коментира Йордан Йорданов.  \r\nЖулиета НИКОЛОВА", "date": "2019.02.07", "title": "Йордан Йорданов, кмет на Добрич: Приемането на бюджета за 2019г. е голям вот на доверие за нас като екип"}
{"url": "http://www.focus-news.net/news/2019/02/07/2620910/vanya-dimitrova-nap-varna-zadalzheniya-za-blizo-za-8-miliona-leva-sa-ustanoveni-chrez-elektronen-softuer-za-analiz-na-danni.html", "text": "Задължения за близо за 8 милиона лева са установени чрез електронен софтуер за анализ на данни. Това съобщи на пресконференция Ваня Димитрова, директор на Дирекция „Контрол“ на Териториална дирекция на Национална агенция за приходите, предаде репортер на  Радио „Фокус“ – Варна . Димитрова коментира, че в контролната дейност на Териториалната дирекция се развива електронната търговия и софтуерът, които се използва за анализ на данни. „Тази година имаме ръст и в тези ревизии и в тези проверки. При използване на този софтуер за анализ на данните имаме извършени над 250 производства, в които са установени тези задължения за близо 8 милиона, а за електронните търговци кампанията продължава“, добави Ваня Димитрова. По думите ѝ миналата година са извършени е над 300 проверки и над 70 ревизии, в които са установени допълнителни задължения за близо 4 милиона лева. Тя добави, че няколко кампании са проведени през 2018 година по отношение на осигурителното законодателство, на т. нар самоосигуряващи се лица, на строителни и производствени обекти за спазване на осигурителното законодателство. По думите ѝ по отношение за данъчното законодателство е проведена кампания за касова наличност, която стартира през 2017 година и продължава, както и кампания за   материални запаси. „Проведохме няколко акции с други органи по т.нар автошколи, тези, които извършват продажба на лекарства, на пътно транспортни средства и други, за които имаме информация, че не плащат данъците си в пълен размер“, каза още Ваня Димитрова . \r\nСияна БУХЛАРСКА", "date": "2019.02.07", "title": "Ваня Димитрова, НАП - Варна: Задължения за близо за 8 милиона лева са установени чрез електронен софтуер за анализ на данни"}
{"url": "http://www.focus-news.net/news/2019/02/07/2620912/yordan-yordanov-kmet-na-dobrich-ako-ne-predlozhim-drugi-varianti-za-dovarshvane-na-zhilishten-blok-dobrich-oznachava-che-abdikirame-ot-otgovornost.html", "text": "Ако Общината не предложи други варианти за довършване на жилищен блок „Добрич“, това означава, че тя абдикира от отговорност. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. „Аз бих казал, че през последния месец, включително и на извънредните сесии се изговориха много спекулативни твърдения. Така или иначе най-добрият вариант за нас беше това, което предложихме на последните три сесии. Не се прие, за съжаление, от общинските съветници от най-голямата група, от всички други групи се прие. Но ние продължаваме да разработваме варианти по простата причина, че тези хора са чакали над 33 години. От една страна справедливостта не е на тяхна страна, от друга – централната градска част няма облагороден вид. Всичко това във времето създава изключително много неудобства не само на необезщетените собственици, но и на всички, които живеем в този град. Не можем да си позволим един такъв дългогодишен казус и проблем да бъде оставен на безвремието. Защото ако ние не предложим други варианти, това означава, че ние абдикираме от отговорност, която носим. По тази линия сме мислили с колегите и на последната сесия направихме предложение, което ще намери място на сесията през февруари и там ще предложим следния модел“, коментира кметът. Той допълни, че средствата за завършване на блока са от порядъка на 4 млн. лв., ще бъде предложен краткосрочен кредит в диапазона от 500 000 до 800 000 лв. и цялото общинско имущество като обезщетение на един бъдещ изпълнител. Обезщетението, което се възнамерява да бъде дадено в случая, е с оценъчна стойност към момента  2 млн. лв. “Но ние правим една стъпка напред и казваме, че на акт 16 когато този блок бъде завършен, според оценителя би струвало (само общинската част) около 3,5 млн. лв. Предстоят ни няколко динамични дни, за да можем да се опитаме максимално конкретно да оценим нашата общинска собственост, за да можем да вземем решение какъв краткосрочен кредит ще ни е нужен. И от там вече да възложим процедурата и се надявам, тъй като е и сложна процедура да има проявен интерес от страна на строители, защото по този начин ние не даваме финансов ресурс на строителя, а му даваме собственост, която всички знаем, в градовете пазарите са различни, но няма сигурност, че тази собственост може да бъде продадена на цената, която ние сме определили“, посочи Йордан Йорданов. \r\nЖулиета НИКОЛОВА", "date": "2019.02.07", "title": "Йордан Йорданов, кмет на Добрич: Ако не предложим други варианти за довършване на жилищен блок „Добрич“, означава, че абдикираме от отговорност"}
{"url": "http://www.focus-news.net/news/2019/02/07/2620914/nachalnikat-na-otbranata-gen-andrey-botsev-otchitam-2018-godina-kato-uspeshna-nezavisimo-ot-trudnostite.html", "text": "Независимо от съпътстващите ни трудности, мога да заявя, че основните планирани мероприятия през годината са изпълнени, резултатите от нашата дейност са положителни. Това ни дава повод да отчетем 2018 година като успешна. Това каза началникът на отбраната ген. Андрей Боцев в началото на представянето на „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“, предаде репортер на  Агенция „Фокус“ . „Видовете Въоръжени сили отчетоха ефективно и цялостно изпълнение на планираните им мероприятия през 2018 година“, отчете той. „Подготовката на Българската армия и структури на пряко подчинение на министъра на отбраната през 2018 г. се проведе в съответствие с поставените цели и стратегически документи в областта на отбраната“, обясни ген. Боцев. „Поддържането на необходимото ниво на готовност за изпълнение на мисии на Въоръжените сили в тясна координация с държавите членки на НАТО и ЕС изискваше търсене на качествени, ефективни подходи за поддържане и развитие на отбранителните способности в контекста на новите предизвикателства“, посочи началникът на отбраната и допълни, че основните подходи при провеждане на подготовката са били свързани с комплектоването с личен състав, въоръжение, техника и наличните ресурси. „На днешния форум ще предоставим обективната картина на състоянието на подготовката и дисциплината. Ще определим основни направления за работа, свързани с наличните ресурси за 2019 година“, заяви Андрей Боцев. \r\nГодишната конференция на началника на отбраната генерал Андрей Боцев продължава втори ден. Темата на форума е: „Тенденции и предизвикателства при организационното изграждане и развитие на въоръжените сили в условията на динамично променяща се среда на сигурност и реалностите с окомплектоване на Въоръжените сили на Република България“. Днес ген. Боцев ще представи „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“. На представянето присъства президентът и върховен главнокомандващ въоръжените сили на Република България Румен Радев, вицепремиерът и министър на отбраната Красимир Каракачанов, висшият команден състав, генерали и офицери от видовете въоръжени сили, национални представители в командните структури на НАТО, ЕС и структури на силите на НАТО от Балканския регион, директори на дирекции в Щаба на отбраната и Министерството на отбраната, началници и командири на структури на пряко подчинение на министъра на отбраната.  \r\nБиляна ИВАНОВА", "date": "2019.02.07", "title": "Началникът на отбраната ген. Андрей Боцев: Отчитам 2018 година като успешна, независимо от трудностите"}
{"url": "http://www.focus-news.net/news/2019/02/07/2620907/afp-bryuksel-i-london-se-sporazumyaha-za-prodalzhavane-na-pregovorite-za-brekzit.html", "text": "Председателят на Европейската комисия Жан-Клод Юнкер и министър-председателят на Обединеното кралство Тереза Мей се споразумяха за продължаване на преговорите за излизане на Великобритания от структурите на Общността, предава  AFP , като допълва, че двамата са описали срещата си като „силна“. \r\nПреговарящият от страна на ЕС Мишел Барние ще се срещне в понеделник в Страсбург с министъра на Лондон за Брекзит Стивън Баркли, а Мей и Юнкер ще се съберат за нови разговори отново преди края на февруари, разкри говорител на ЕК. Тереза Герова", "date": "2019.02.07", "title": "AFP: Брюксел и Лондон се споразумяха за продължаване на преговорите за Брекзит"}
{"url": "http://www.focus-news.net/news/2019/02/07/2620918/emil-hristov-avtoinstruktor-rolyata-na-vseki-edin-prepodavatel-po-kormuvane-e-da-nameri-patya-do-vseki-kursist.html", "text": "Ролята на всеки един преподавател по кормуване е да намери пътя до всеки курсист. Това каза за  Радио „Фокус“ – Пирин  автоинструкторът Емил Христов. По думите му притеснението по време на изпит може да изиграе голяма роля върху представянето на курсиста. „Човек, когато отиде на изпит, винаги се притеснява“, добави Емил Христов. Той посочи, че след „скъсване\" на курсанта на практическия изпит по нормативна уредба е необходимо да бъдат взети още четири учебни часа. „След това е необходимо да се яви отново на изпит, като това е минимумът за взимане на часове. Може да бъдат взети и повече часове, тъй като това е един индивидуален учебен процес“, добави автоинструкторът. Емил Христов коментира, че на лицето Х може да са достатъчни тези часове, но на лицето Y може да са необходими повече от 10 часа. „Това, което е успешно при един курсист, може да не е успешно при други. Необходимо е да се намери индивидуалния път към всеки един“, каза още автоинструкторът. \r\nДенис НИКИФОРОВ", "date": "2019.02.07", "title": "Емил Христов, автоинструктор: Ролята на всеки един преподавател по кормуване е да намери пътя до всеки курсист"}
{"url": "http://www.focus-news.net/news/2019/02/07/2620916/yordan-yordanov-kmet-na-dobrich-tazi-godina-sme-uvelichi-byudzheta-za-bezplatnite-karti-za-gradski-transport.html", "text": "Тази година Общината е увеличила бюджета за безплатните карти за градски транспорт. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. „Ние винаги сме полагали грижи, при това доста големи, със социална насоченост. Тази година сме увеличи бюджета за безплатните карти за градски транспорт за пенсионери. Същата така имаме безплатни карти за учениците. Ако миналата година се възползваха определен брой хора от тези безплатни карти, то тази година очакваме да имаме ръст с около 20% на потребителите на тези карти. Смятам, че това е добра общинска политика да се грижим и за тези, които са отдали живота си да го има този град и за тези, които ще градят неговото бъдеще“, посочи кметът. По думите му в общината има над 13 социални услуги. Той добави, че те са насочени както към нуждаещите се в общината, така и към потребители от други общини в областта. „Като областен град Добрич привлича нуждаещи се извън неговите рамки. Те също използват нашите социални услуги. Смятам, че социалната политика, която водим е изключително балансирана и добре поднесена за всички нуждаещи се“, каза Йордан Йорданов.  \r\nЖулиета НИКОЛОВА", "date": "2019.02.07", "title": "Йордан Йорданов, кмет на Добрич: Тази година сме увеличи бюджета за безплатните карти за градски транспорт"}
{"url": "http://www.focus-news.net/news/2019/02/07/2620915/vanya-dimitrova-nap-varna-nad-5-700-proverki-sa-izvarsheni-prez-lyatnata-kampaniya-na-direktsiya-fiskalen-kontrol.html", "text": "Над 5 700 проверки са извършени през лятната кампания на Дирекция „Фискален контрол“ за периода юли - август. При тях са установени 250 нарушения основно за разлика в касовата наличност. Това съобщи на пресконференция Ваня Димитрова, директор на Дирекция „Контрол“ на Териториална дирекция на Национална агенция за приходите, предаде репортер на  Радио „Фокус“ – Варна . Според Димитрова лятната кампания е основно извършвана от Дирекция „Фискален контрол“, но е подпомагана от цялата Териториална дирекция. „В 40 обекта имаме установено неиздаване на фискален бон и в 6 обекта е установена липса на фискално устройство“, каза още Ваня Димитрова. По думите ѝ на всички 46 обекта са издадени заповеди за налагане на принудителна мярка. „Ефективно са затворени 17 обекта, а останалите са обжалвани и имаме решение на съда“, добави Ваня Димитрова. Стана ясно, че под дистанционно наблюдение през лятната кампания са били поставени т.нар. високооборотни дискотеки и ресторанти, където се наблюдава ръст в оборотите през юли и август с над 17%, а на данъчните приходи с над 8%. „През активния сезон Дирекция „Събиране“, заедно с Дирекция “Фискален контрол“ посетиха 98 обекта. Иззети са парични средства - над 52 000 лева, а междувременно и лицата, които бяха посетени доброволно декларираха още над 475 000 лева“, коментира още Ваня Димитрова. Тя допълни, че Дирекция “Фискален контрол“ се занимава и със стоките, които минават по границата. „През летния сезон са проверени над 9 600 транспортни средства, с  които се следи движението на т.нар. рискови стоки. Оборотите от там са над 9 милиона лева“, съобщи директорът на Дирекция „Контрол“. \r\nСияна БУХЛАРСКА", "date": "2019.02.07", "title": "Ваня Димитрова, НАП - Варна: Над 5 700 проверки са извършени през лятната кампания на Дирекция „Фискален контрол“"}
{"url": "http://www.focus-news.net/news/2019/02/07/2620920/ministar-neno-dimov-ako-bade-spazen-grafikat-za-podavane-na-proektni-predlozheniya-ot-vik-operatorite-nyama-da-se-zatrudni-operativna-programa-okolna-sreda.html", "text": "Ако бъде спазен графикът за подаване на проектни предложения от ВиК операторите, няма да бъде затруднена Оперативна програма „Околна среда“. Това каза министърът на околната среда и водите Нено Димов по време на заседанието на Комисията по околна среда и води в отговор на въпрос на народния представител от ПГ на ГЕРБ Христо Грудев за проект на готовност и дали има подадени проектни предложения за изграждане на ВиК инфраструктура, предаде репортер на  Агенция „Фокус“ . „На 20 юли 2018 г. беше обявено от управителният орган процедура „Изграждане на ВиК инфраструктура“ чрез директно предоставяне на безвъзмездна финансова помощ на 14 консолидирани ВиК оператора. Знаете, че този програмен период се предвижда да се финансират само консолидирани ВиК оператори. Целта е да се реши проблемът с ВиК операторите, които обслужват агломерации с над 10 хил. еквивалент жители“, допълни още Нено Димов. Министърът уточни, че със съдействието на Оперативна програма „Околна среда“ са изготвени регионални прединвестиционни проучвания за 14 ВиК оператори и едно за ВиК – Смолян, което е 15-о. „Миналата година беше подадено и излезе от оценка вече изграждането и реконструкцията на ВиК инфраструктурата в Смолян. Това е единственият проект, който до момента е подаден, минал е през оценка и е оценен. Останалите 14 към този момент не са подадени. МРРБ уверява, че в рамките на месец февруари ще има подадени 5, в рамките на месец март още 3 и след това мисля, че остават още 6. Ако този график бъде спазен, това няма да затрудни Оперативна програма „Околна среда“, обясни Димов.  \r\nМинистърът обърна внимание, че ако до 2021 г. не са започнали реални строителни действия, има всички шансове ЕК да не иска да продължи тази линия. „Така че МРРБ трябва много сериозно да се погрижи в това отношение да спази тези срокове, които са поети като ангажимент“, допълни още Димов.  \r\nДеница КИТАНОВА", "date": "2019.02.07", "title": "Министър Нено Димов: Ако бъде спазен графикът за подаване на проектни предложения от ВиК операторите, няма да се затрудни Оперативна програма „Околна среда“"}
{"url": "http://www.focus-news.net/news/2019/02/07/2620919/elka-dimova-zam-kmet-na-dobrich-nay-golyam-otnositelen-dyal-v-obshtiya-razmer-na-byudzheta-ima-funktsiya-obrazovanie.html", "text": "Най-голям относителен дял в общия размер на бюджета има функция „Образование“. Това каза в предаването „Добрич - Блян вихрен, понесен над степ ековита...“ на Радио „Фокус“ зам.-кметът по направление „Финанси и общинска собственост“ Елка Димова. Тази година общинският бюджет възлиза на 66 300 000 лв. От тях 41 400 000 лв. са делегирани от държавата дейности и 24 800 000 лв. са местните дейности и дофинансиране с местни приходи. 31,8 млн. лв. са за образование. Голямата част от тази сума е делегирана от държавата дейност. Местните средства, предвидени за тази функция са 2,8 млн. лв. Това включва Общинския младежки център, детските градини с всички предложени капиталови разходи. „Ако трябва да погледнем само местна дейност, с най-голям дял е дейността „Жилищно строителство, БКС и опазване на околната среда“. В тази сборна дейност, в която предвиждаме 12,8 млн. лв. е работата по поддържане чистотата на града, плюс ремонтите на улици, плюс ремонтите на инфраструктурни обекти, плюс всички разходи за поддръжка на зелената система и градския парк“, каза Елка Димова. По седем проекти Общината ще привлича средства по различни програми за капиталови разходи. С най-голяма стойност в Капиталовата програма е проектът за обновяване на водния сектор на града. Освен него ще продължат разходите за образователна инфраструктура, също пътна с голям обем, по проект за трансгранично сътрудничество с Румъния. Продължава обновяването на многофамилни жилищни сгради с прилагане на мерки за енергийна ефективност и на сградата на Професионалната гимназия по ветеринарна медицина. „Мисля, че като цяло в края на годината ще се видят реализираните обекти, тъй като за повечето от тях е предвидено те да бъдат завършени през 2019-та. Най-голям е все пак ефектът, когато една дейност е завършена“, отбеляза зам.-кметът. Приет е и Годишният план за очакваните приходи в общината. Планът за местни приходи за годината възлиза на 21 262 000 лв. Относно плановете за данъчни приходи неведнъж администрацията е пояснявала как базира разчетите. В частта приходи от наеми, от разпореждане с общинско имущество, обикновено се „стъпва“ на база съществуващи договори, които Община град Добрич има за концесии и наеми, посочи Елка Димова. Вземат се предвид заявения интерес към конкретни обекти и прогнозни цени. „Мисля, че сме направили едно съвсем реално планиране, което можем да изпълним в рамките на 12 месеца“, каза зам.-кметът.  \r\nЖулиета НИКОЛОВА", "date": "2019.02.07", "title": "Елка Димова, зам.-кмет на Добрич: Най-голям относителен дял в общия размер на бюджета има функция „Образование“"}
{"url": "http://www.focus-news.net/news/2019/02/07/2620921/burgas-mazh-be-osaden-na-9-godini-i-4-mesetsa-zatvor-za-bludstvo-s-14-godishno-momiche.html", "text": "Окръжен съд – Бургас постанови присъда, с която наложи наказание „Лишаване от свобода“ за срок от 9 години и 4 месеца на мъж, подсъдим за блудствени действия. Това съобщиха от  пресцентъра на Окръжен съд – Бургас.  Тричленен съдебен състав призна мъжа за виновен в това, че на 7 юни 2018 г., в град Бургас, к-с „Меден рудник“, при условията на продължавано престъпление, на три пъти, извършил действия с цел да възбуди и удовлетвори собственото си полово желание без съвкупление по отношение на лице, ненавършило 14- годишна възраст, като блудството представлява опасен рецидив. Съдът оправда подсъдимия по обвинението – деянието да представлява особено тежък случай. Окръжен съд – Бургас осъди подсъдимия да заплати на гражданския ищец М. Д., чрез нейните родители и законни представители, сумата от 4 000 лв., представляващи обезщетение за претърпените от пострадалата неимуществени вреди. Присъдата на Окръжен съд – Бургас може да бъде обжалвана или протестирана в 15-дневен срок пред възивна инстанция.", "date": "2019.02.07", "title": "Бургас: Мъж бе осъден на 9 години и 4 месеца затвор за блудство с 14-годишно момиче"}
{"url": "http://www.focus-news.net/news/2019/02/07/2620911/veliko-tarnovo-1-000-leva-globa-nalozhi-rayonen-sad-gorna-oryahovitsa-na-zhenata-napadnala-spetsialist-ot-speshna-pomosht.html", "text": "1 000 лева глоба наложи Районен съд – Горна Оряховица на жената, нападнала специалист от Спешна помощ. Това съобщи за  Радио „Фокус“ – Велико Търново  районният прокурор Даниела Харитонова. Страните имат право да обжалват решението на съда в 15-дневен срок. Като мотиви за размера на наказанието съдебният състав е посочил факта, че подсъдимата е с чисто криминално минало и че тя е изразила критично отношение към деянието. „След като бъдат изготвени писмените мотиви наблюдаващият прокурор ще прецени дали да изготви протест“, посочи Даниела Харитонова. „Фокус“ припомня , че инцидентът се случи в нощта на 20 срещу 21 януари тази година. Тогава 35-годишната Звезда Илиева нападна фелдшерът Наталия Армянова по време на дежурство в Спешна помощ – Горна Оряховица. Още на следващия ден Армянова подаде оставка, това направиха и 27 нейни колеги в знак на съпричастност. От 1 февруари частна охранителна фирма дава дежурства в Центъра в града и пази специалистите. \r\nНадежда КРЪСТЕВА", "date": "2019.02.07", "title": "Велико Търново: 1 000 лева глоба наложи Районен съд – Горна Оряховица на жената, нападнала специалист от Спешна помощ"}
{"url": "http://www.focus-news.net/news/2019/02/07/2620924/borislav-mihaylov-otpadna-ot-izpalkoma-na-uefa.html", "text": "43-ият конгрес на УЕФА гласува за нов Изпълком на футболната централа. Само с 25 гласа „за“, президентът на Българския футболен съюз Борислав Михайлов отпадна от Изпълнителният комитет на европейската футболна централа за нов четиригодишен мандат. Така България загуби мястото си в управителната структура на европейския футбол. \r\nВенцислав ДРАГОМАНОВ", "date": "2019.02.07", "title": "Борислав Михайлов отпадна от Изпълкома на УЕФА"}
{"url": "http://www.focus-news.net/news/2019/02/07/2620923/zhivko-tabakov-obshtinski-savet-burgas-ne-sme-aktivirali-initsiativata-za-razvitie-na-mestnata-demokratsiya-zaradi-predstoyashtite-mestni-izbori.html", "text": "Искам да се разграничим от това, че сме активирали инициативата за развитие на местната демокрация заради предстоящите местни избори, защото не е така. Това каза пред журналисти общинският съветник Живко Табаков по време на пресконференцията по повод новосъздадения Инициативен комитет „За развитие на местната демокрация“, предаде репортер на  Радио „Фокус“ – Бургас . „Ние всички членове на тази Инициативен комитет поставяме темата на дневен ред. Ние не искаме да използваме този Инициативен комитет като предизборен ход и като предизборно обещание, а като граждани, които сме с ясното съзнание, че това би довело до повече ползи“, добави Табаков. По думите му местните избори ще бъдат много интересни и това е състезателен характер за всяка една политическа партия. Той заяви, че очаква да получи подкрепа от независимите общински съветници в Бургас. „Искрено се надявам като партия, която казва, че е демократична – ГЕРБ, да са съгласни с това. Аз си позволявам да кажа от сега, че никой не трябва да си позволява да работи срещу това, защото с тази реформа, която се опитваме да прокараме, със сигурност ще улесним работата на администрацията и ще успеем да развием Бургас много по-добре. Ние не знаем каква е позицията на ГЕРБ и искрено се надяваме да получим подкрепата им“, посочи Табаков. \r\nСпоред Стоян Грозев, член на ПП „Движение България за гражданите“ тази инициатива има за цел Община Бургас да приеме решение за въвеждане на пряко избираеми райони и кметове в град Бургас на мястото на настоящите центрове за административни услуги и техните назначаеми директори. \r\nМария КУРТЕВА", "date": "2019.02.07", "title": "Живко Табаков, Общински съвет - Бургас: Не сме активирали инициативата за развитие на местната демокрация заради предстоящите местни избори"}
{"url": "http://www.focus-news.net/news/2019/02/07/2620917/rtk-live-kosovo-savetat-za-sigurnost-na-oon-zasedava-za-kosovo.html", "text": "Съветът за сигурност на ООН се събира на заседание по-късно през деня, за да обсъди тримесечния доклад на генералния секретар на международната организация Антониу Гутереш за Косово, предава  RTK Live . \r\nСпоред съобщението на официалната страница на ООН срещата е насрочена за 15:00 часа нюйоркско време, или 22:00 часа българско време.  \r\nОчаква се Косово да бъде представлявано от посланика си в САЩ Вльора Читаку, а Сърбия от нейния външен министър Ивица Дачич. \r\nПровеждането на сесията бе под въпрос, тъй като страни като САЩ, Великобритания и Франция са на мнение, че ситуацията в Косово не изисква толкова често провеждане на срещи за най-младата държава на Балканите. Русия и Китай не споделят вижданията им.  Тереза Герова", "date": "2019.02.07", "title": "RTK Live (Косово): Съветът за сигурност на ООН заседава за Косово"}
{"url": "http://www.focus-news.net/news/2019/02/07/2620926/burgas-roditeli-vzeha-uchastie-v-informatsionna-sreshta-na-koyato-byaha-predstaveni-novite-obshtinski-programi-za-zdrave-i-obuchenie-v-detskite-gradini.html", "text": "Родители взеха участие в информационна среща, на която бяха представени новите общински програми за здраве и обучение в детските градини и обучение в детските градини и първите индикативни положителни резултати от тяхното въвеждане. Това съобщиха от пресцентъра на  Община Бургас . На срещата зам.-кметът по образование и култура Йорданка Ананиева презентира в детайли етапите на всяка една от програмите, които до момента е инициирала администрацията по идея на кмета Димитър Николов. Тя подчерта, че въведените преди няколко години програми за ранно чуждоезиково и компютърно обучение, са оценени изключително положително от родителите. Като добър пример за успешна програма зам.-кметът Ананиева посочи и проекта за здравословно и балансирано хранене в детските градини, който беше мултиплициран в училищните столове и в момента се доразвива и прецизира. По време на срещата бе представен и опитът на новата Еко детска градина „Пинокио“ в к-с „Меден рудник“, която вече е носител на престижни награди за архитектура, дизайн и „зелена“ концепция, но и е пилотен проект за реализирането на новите амбициозни програми на Общината.  \r\nОще от откриването на детската градина 4-те групи там провеждат приоритетно по-голяма част от програмата си на открито, децата не ползват еднократни бутилки за вода и вместо с традиционните пластмасови играчки играят с дървени и интерактивни.  \r\nСпоред ръководството на детското заведение и представителите на общественият съвет към детската градина всички нововъведения имат положителен ефект върху здравето и развитието на децата. Пред родителите бе представена и програмата „Първокласно начало“, която предвижда първокласниците от тази година да се обучават в изцяло нови модерни е-кабинети, с електронни учебници и електронни дъски. 20 детски градини вече са заявили участие в програмата „Родители – доброволци в детската градина“, стана ясно още по време на срещата. „Общинските програми за здравословно хранене, игри и занимания на открито и премахването в перспектива на бутилките за еднократна употреба от ежедневието на децата в детските градини са дългосрочна инвестиция в здравето на децата ни“, заявиха родители, представители на обществени съвети към бургаски детски градини.", "date": "2019.02.07", "title": "Бургас: Родители взеха участие в информационна среща, на която бяха представени новите общински програми за здраве и обучение в детските градини"}
{"url": "http://www.focus-news.net/news/2019/02/07/2620928/zhivko-tabakov-obshtinski-savet-burgas-kolkoto-i-trudna-za-razbirane-da-izglezhda-initsiativata-za-razvitie-na-mestnata-demokratsiya-tya-shte-dovede-samo-polzi.html", "text": "Колкото и трудна за разбиране на първо време да изглежда тази инициатива за гражданите, тя ще доведе само ползи. Това каза пред журналисти общинският съветник Живко Табаков по време на пресконференцията по повод новосъздадения Инициативен комитет „За развитие на местната демокрация“, предаде репортер на  Радио „Фокус“ – Бургас . „Когато говорим за избираеми кметове, има няколко много важни неща, които са в техните правомощия, но има и много притеснителни факти като издаването на строителните разрешителни. Един от най-големите проблеми в комплексите и кварталите е застрояването на зелените площи“, добави Табаков. Той заяви, че когато има кой да носи отговорност, а именно кметовете, които са избрани, хората са им гласували доверие. Според Табаков това е един от най-бързите начини този проблем да бъде разрешен. Според Живко Табаков това е и проблемът в малките населени места в момента да няма отделени толкова средства за инфраструктура, за детски площадки и паркове. Той добави, че общини като София, Пловдив и Варна са с избираеми кметове и според него това е огромно предимство.  \r\nТой допълни, че 350 е минималната бройка на жителите на едно населено място, за да може кметът да бъде избираем, а за райони, в които живеят 57 000 човека, се назначават директори. Табаков заяви, че няма да се притеснява да поиска в аванс да чуе какво ще е мнението на администрацията, като призова и кмета на Бургас Димитър Николов да каже в аванс каква му е позицията по този  въпрос, защото според него се говори за наистина пряка демокрация.  \r\nЖивко Табаков посочи, че си дава сметка, че дори и да получат в аванс подкрепа, решението зависи от Общинския съвет на Бургас, както е било и при референдума за мръсния въздух. Табаков допълни, че след създадения вече инициативен комитет, кампанията, която ще се проведе в рамките на два месеца във всички комплекси и квартали, които попадат в районите за избираеми кметове, в началото на април ще се внесе предложението на инициативния комитет, което отговаря на всички законови изисквания до кмета на Бургас. \r\nМария КУРТЕВА", "date": "2019.02.07", "title": "Живко Табаков, Общински съвет - Бургас: Колкото и трудна за разбиране да изглежда инициативата за развитие на местната демокрация, тя ще доведе само ползи"}
{"url": "http://www.focus-news.net/news/2019/02/07/2620927/genoveva-drumeva-oblasten-informatsionen-tsentar-dobrich-odobreno-e-proektnoto-predlozhenie-na-obshtinata-za-prodalzhavane-deynostta-na-tsentara.html", "text": "Одобрено е проектното предложение на Общината за продължаване дейността на центъра и това е било очаквано, тъй като местната администрация е директен бенефициент по процедурата. Това каза в предаването „Добрич - Блян вихрен, понесен над степ ековита...“ на  Радио „Фокус“  Геновева Друмева, ръководител на Областен информационен център (ОИЦ) – Добрич. „От тук нататък започваме да планираме нашата дейност, на първо време за 2019 година. Има много интересни възможности за финансиране с европейски средства за предприятията, за земеделските стопани тази година, както и за рибари и фирми, които развиват дейност в сектор „Рибарство и аквакултури. Ще насочим своето внимание в най-скоро време по една актуална процедура за предприятията, насочена към подобряване на капацитета на малките и средни предприятия. Ще направим специално организирана информационна среща в Добрич за фирмите. Ще продължим да си сътрудничим с местните инициативни групи от областта“, каза Геновева Друмева. Предвидено е провеждането на доста по брой информационни срещи по места в областта. По този начин ОИЦ – Добрич ще продължи своето ползотворно сътрудничество с Националната служба за съвети в земеделието, Търговско-промишлената палата, офиса на мрежата Enterprise Europe Network. Съвсем наскоро ОИЦ проведе първа за годината информационна среща с представители на медиите. Сред представените акценти са възможностите за фирми, предприятия, общини и местни инициативни групи в сектор „рибарство“. Съществуват много опции за училища и обучителни организации. По ОП „Развитие на човешките ресурси“ е заделен доста голям ресурс за хора в неравностойно положение и членове на малцинствени етнически групи. „Доста средства има за 2019-та, от които могат да се възползват потенциалните бенефициенти. Ние ще продължаваме да даваме информация за възможностите за кандидатстване, ще подпомагаме бенефициентите при кандидатстване чрез електронната система за наблюдение и управление на европейските средства и по всякакъв начин ще се стараем да бъдем полезни с информация и съвети за потенциалните бенефициенти“, подчерта Геновева Друмева. Тя допълни, че към момента Община град Добрич изпълнява над 25 проекта със средства от еврофондовете. Дейностите са в различни фази – финална, в процес на същинска реализация, някои сега са започнали. Насочени са към различни обществени сфери – транспорт, образование, градска среда и инфраструктура. Традиционно ОИЦ – Добрич посещава областта с изнесени щандове. Участва също в специализирани панаирни изложения. Тази седмица центърът има свой щанд на специализираното изложение „Борса за семена и посадъчен материал“, чийто последен ден е днес. При всички изнесени приемни на заинтересуваните страни се предоставят информационни материали и брошури, също на място се дават консултации от специалисти. В основната сграда на Община град Добрич се намира главният офис на ОИЦ, а в Центъра за услуги и информация има изнесена приемна, която е постоянна.  \r\nЖулиета НИКОЛОВА", "date": "2019.02.07", "title": "Геновева Друмева, Областен информационен център-Добрич: Одобрено е проектното предложение на Общината за продължаване дейността на центъра"}
{"url": "http://www.focus-news.net/news/2019/02/07/2620922/telma-makedoniya-nakazatelniyat-sad-othvarli-iskaneto-na-zashtitata-na-miyalkov.html", "text": "Мнението на Върховния съд не спаси бившият директор на Управлението за сигурност и контраразузнаване Сашо Миялков от процеса „Тортура“, предава скопската телевизия  „Телма“", "date": "2019.02.07", "title": "„Телма“ (Македония): Наказателният съд отхвърли искането на защитата на Миялков"}
{"url": "http://www.focus-news.net/news/2019/02/07/2620931/blagoevgrad-zapochna-blagotvoritelna-kampaniya-v-pomosht-na-28-godishniya-zlatomir-maksudov-koyto-se-nuzhdae-ot-speshna-operatsiya-v-turtsiya.html", "text": "Започна благотворителна кампания в помощ на 28-годишния Златомир Максудов, който се нуждае от нова спешна хирургична интервенция в Турция. Това съобщиха от пресцентъра на  Община Благоевград . За операцията на момчето са нужни 48 721 евро, непосилни за семейството му. До момента събраната сума е 53 200 лева, но тя е недостатъчна. За лечението на Златомир са нужни още 12 000 евро. \r\nДарителската сметка, по която може да превеждате дарения е: \r\nБанка ОББ АД \r\nIBAN: BG28UBBS80021096905630 – в лева \r\nIBAN: BG60UBBS80021450144910 – в евро \r\nБанков код - UBBSBGSF \r\nБанка ДСК \r\nIBAN: BG50STSA93000020178779 \r\nБанков код- STSABGSF \r\nТитуляр: Златомир Демиров Максудов \r\nПреди 6 години Златомир пада от велосипеда си на Юндола по време на тренировка по труден участък. Опитва се да стане, но разбира, че не може сам. Намерен е от негови приятели, които го транспортират до болница. В последствие Златомир претърпява операция на гръбначния стълб, следват продължителни рехабилитации и физиотерапии, но без резултат. Оттогава 28-годишния младеж е прикован за леглото и живее с надеждата отново да проходи.", "date": "2019.02.07", "title": "Благоевград: Започна благотворителна кампания в помощ на 28-годишния Златомир Максудов, който се нуждае от спешна операция в Турция"}
{"url": "http://www.focus-news.net/news/2019/02/07/2620930/haskovo-obshtinata-predostavi-spetsializiran-bus-na-tsentara-za-spetsialni-obrazovatelni-potrebnosti-d-r-petar-beron.html", "text": "Специализиран бус предостави Община Хасково на Центъра за специални образователни потребности „Д-р Петър Берон“. Това съобщиха от пресцентъра на  Общината . Ключът на новата придобивка бе връчен от кмета Добри Беливанов на директора на Центъра Кристина Кумчева. Тя изрази благодарността си към вниманието, към децата в Центъра и подчерта, че са се нуждаели точно от такова превозно средство.  \r\nКъм момента в центъра са 82 деца, две от тях са с инвалидни колички. Бусът е необходим за да могат децата да бъдат превозвани до ЦСОП и до Дневни центрове. До сега институцията разполагаше само с един подобен бус, който е крайно недостатъчен. Родителите на децата са осигурявали сами транспорта им.  \r\nНовият бус е закупен след обществена поръчка за близо 59 хиляди лева с ДДС със средства от бюджета на Общината. Разполага с 8+1 места. Има рампа за инвалидни колички и две места обезопасени със специални колани за тях.", "date": "2019.02.07", "title": "Хасково: Общината предостави специализиран бус на Центъра за специални образователни потребности „Д-р Петър Берон“"}
{"url": "http://www.focus-news.net/news/2019/02/07/2620913/pazardzhik-otmenya-se-gripnata-epidemiya-na-teritoriyata-na-oblastta.html", "text": "Отменя се грипната епидемия в област Пазарджик, съобщиха от  РЗИ - Пазарджик . Поради значително намаляване на броя на заболелите от грип и остри респираторни заболявания и достигане средно ниво на интензивност на епидемичния процес, считано от 08 февруари 2019 година се отменя обявената грипна епидемия за област Пазарджик и всички разпоредени противоепидемични мерки.", "date": "2019.02.07", "title": "Пазарджик: Отменя се грипната епидемия на територията на областта"}
{"url": "http://www.focus-news.net/news/2019/02/07/2620934/ministar-neno-dimov-kam-31-dekemvri-2018-g-riskat-ot-zaguba-na-sredstva-ot-operativna-programa-okolna-sreda-beshe-sveden-do-nula.html", "text": "Към 31 декември 2018 г. рискът от загуба на средства от Оперативна програма „Околна среда“ беше сведен до нула. Това каза министърът на околната среда и водите Нено Димов по време на зеседанието на Комисията по околна среда  и води в отговор на въпрос на  народния представител от ПГ на ГЕРБ и председател на комисията Ивелина Василева за оперативна програма „Околна среда“,  предаде репортер на  Агенция „Фокус“.   Ивелина Василева заяви, че оперативна програма „Околна среда“ 2014-2020 г. неведнъж е коментирана. „Отчитали сте  междинните резултати. Знаем, че 2018 г. беше ключова от гледна точка на финансовото изпълнение на програмата. Миналата година вие упоменахте, че има идентифициран риск от евентуална загуба на средства по програма“, каза Василева и попита дали са преодолени тези предизвикателства.  \r\nОт своя страна министърът на околната среда и водите Нено Димов заяви, че е бил идентифициран риск от над 100 млн. загуба на ресурс. „Към 31 декември 2018 тази загуба е сведена до нула. Ние нямаме загубени средства по оперативната програма, което е плод на изключително добрата работа по програмата. Като цяло няма загуба на средства“, заяви още министърът. Той уточни, че към 31 декември 2018 г. е отворен целият ресурс и има договаряне на 103 %. Министърът заяви, че би трябвало програмата да има много сериозен напредък.  \r\nДеница КИТАНОВА", "date": "2019.02.07", "title": "Министър Нено Димов: Към 31 декември 2018 г. рискът от загуба на средства от Оперативна програма „Околна среда“ беше сведен до нула"}
{"url": "http://www.focus-news.net/news/2019/02/07/2620933/valentina-dobrincheva-poet-kafene-stariyat-dobrich-se-razviva-kato-myasto-za-kultura-i-neformalni-sreshti.html", "text": "Кафене „Старият Добрич“ се развива като място за култура и неформални срещи открай време. Това каза в предаването „Добрич - Блян вихрен, понесен над степ ековита...“ на  Радио „Фокус“  поетът и журналист Валентина Добринчева. По думите ѝ кафенето е известно на по-старите поколения и е един от символите на Архитектурния етнографски музей на открито (АЕМО) „Старият Добрич“, заедно с геврекчийницата, Часовниковата кула и мегдана пред нея, където се провеждат възстановки и празници от народния ни календар. „Това е място, където човек може да се наслади на ароматно кафе, приготвено по стари рецепти, на бяло сладко или рачел, да усети през зимните месеци топлината и уюта на запалена камина, уханието на старо дърво, а през топлите месеци да поседи отвън на терасата с изглед към вътрешния двор на комплекса и лапидариума там. Кафенето е място за срещи, за културни събития от много години, благодарение на предишния стопанин Мино Минов. Той имаше слабост към литературата и пишещите хора и започна да събира около себе си тези хора, покрай тях разбира се и четящите. Четящи имаше дори повече преди. И сега има сигурно, опитваме се и сега да ги събираме\", посочи тя. По думите ѝ тези хора са направили мястото такова, каквото е. „Тук постоянно се случваха различни събития, които както наскоро се изрази един от верните почитатели на кафенето, без да са затрупани с букети и някакви официалности, поздравителни адреси, този паралелен живот в кафенето, който не бе част от официалните премиери и представяния, си вървеше непрекъснато. Добричкият ъндърграунд го познаваше добре и го уважаваше редовно. За голямо съжаление в старите времена, когато технологиите не бяха толкова развити и хората не качваха всяка своя стъпка и усмивка във Фейсбук и други социални мрежи, тогава доста неща са останали тайни, няма ги вече, няма ги съхранени, няма ги архивирани\", каза още тя. Според нея никой не е имал съзнанието да прави някакъв архив и да прави някаква хроника. По думите ѝ историите ще останат в паметта на хората като една градска легенда. Едно от тези събития е отбелязването на 50-годишнината на актьора Валентин Андреев – Рафе, творец силно свързан с това място. Валентина Добринчева посочи, че честването е било изключително красиво като жестове от страна на неговите приятели. Тогава за случая е направена една сцена във вътрешния двор на АЕМО „Старият Добрич“, на която са връчени подаръци, рецитирани са стихове. Добринчева добави, че един от подаръците е стол с изписано на него името на актьора и покрит с целувки на неговите почитатели. Този стол се пази и до днес и може да бъде разгледан в Кафене „Старият Добрич“. По думите ѝ тогава Валентин Андреев – Рафе изнася моноспектакъл, написан от него самия, на фона на белите къщи във вътрешния двор. Според нея за съжаление този спектакъл не е заснет. Тя посочи, че много автори, познати от сайта за литература и изкуство „ХуЛите“, са гостували в кафенето. Устройвани са били вечери от типа поети с китара, отличаващи се с романтична и специфична атмосфера. „Този дух се надявам да продължава с това, което се случва сега. Илияна Христова е сред новите лица, свързани с кафенето. Тя е човекът, който прави вкусно кафе, поднася го с усмивка и заедно с други млади хора, организират работилнички за ръчно изработени неща, кинопрожекции на български и европейски филми, литературни вечери, представяне на книги и други печатни издания, срещи на различни граждански организации, като например „ДоброЖънци“. Тази вечер в Кафене „Старият Добрич“ ще бъде представен новият брой на алманаха „Антимовски хан“, едно издание на Сдружението на писателите в Добрич. Съвсем скоро, още през студените месеци, в кафенето ще гостува актьорът Любен Чаталов с моноспектатъла „Мухата“, а петъчните сбирки продължават традицията на бохемските вечери от миналото, които тогава са били в пълния си блясък\", каза още тя.  \r\nЖулиета НИКОЛОВА", "date": "2019.02.07", "title": "Валентина Добринчева, поет: Кафене „Старият Добрич“ се развива като място за култура и неформални срещи"}
{"url": "http://www.focus-news.net/news/2019/02/07/2620936/veliko-tarnovo-dobrovolnoto-formirovanie-kam-obshtina-svishtov-e-izbrano-za-dobrovolno-formirovanie-na-2018.html", "text": "Доброволното формирование към Община Свищов получи награда за „Доброволно формирование на 2018“, съобщиха от пресцентъра на  Общината . Това се случи по време на церемонията „Пожарникар на годината“ 2018, състояла се в град София. На събитието присъстваха заместник-министърът на вътрешните работи Красимир Ципов, директорът на Национална служба “Пожарна безопасност и защита на населението” гл. комисар Николай Николов, кметът на София Йорданка Фандъкова, редица гости и представители на пожарни служби, и доброволни формирования от цялата страна. \r\nЗа 24-та поредна година в рамките на събитието бяха излъчени и победителите в конкурсите на Националната асоциация на доброволците в Република България. В категорията „Доброволно формирование на 2018“ заслужено първото място зае Доброволното формирование към Община Свищов, а наградата бе връчена на неговия ръководител д-р Кристиян Кирилов. Д-р Кирилов благодари за признанието и високата оценка за работата на доброволците в Свищов, като не пропусна да подчертае, че се гордее с високия професионализъм и самоотверженост на своите колеги. Той благодари също на кмета на Свищов Генчо Генчев, на началника на РСПБЗН - Свищов гл. инспектор инж. Светлин Михайлов и на комисар Красимир Кръстев – директор РД ПБЗН - Велико Търново, за подкрепата и ползотворната съвместна дейност. \r\nПрез 2017 година Доброволно формирование – Община Свищов „ВТ 47-01” получи висока оценка за участие в дейности за популяризиране на доброволчеството, а вече е носител и награда за реалната си дейност на терен. Постоянството и всеотдайността, които уверено показаха доброволците през 2018 година, бяха повод да се реализират още два проекта, насочени към разширяване и надграждане на дейността, което заслужено им донесе признанието „Доброволно формирование на 2018“.", "date": "2019.02.07", "title": "Велико Търново: Доброволното формирование към Община Свищов е избрано за „Доброволно формирование на 2018“"}
{"url": "http://www.focus-news.net/news/2019/02/07/2620908/nikolay-banev-okonchatelno-ostava-v-aresta.html", "text": "Апелативният специализиран съд остави в ареста Николай Банев, предаде  бТВ . Според магистратите има опасност той да се укрие или да извърши ново престъпление, въпреки че има чисто съдебно минало. Те изразиха опасение, че обвиняемият може да повлияе на свидетелите. \r\nСъдът изброи имената на десетки свидетели, дали показания срещу Николай и Евгения Баневи. \r\nРешението е окончателно и не подлежи на обжалване.", "date": "2019.02.07", "title": "Николай Банев окончателно остава в ареста"}
{"url": "http://www.focus-news.net/news/2019/02/07/2620935/gd-granichna-politsiya-prodalzhava-da-e-intenziven-trafikat-za-tovarni-avtomobili-na-izhod-na-gkpp-dunav-most-vidin.html", "text": "Продължава да е интензивен трафикът за товарни автомобили на изход на ГКПП „Дунав мост-Видин“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове.", "date": "2019.02.07", "title": "ГД „Гранична полиция“: Продължава да е интензивен трафикът за товарни автомобили на изход на ГКПП „Дунав мост-Видин“"}
{"url": "http://www.focus-news.net/news/2019/02/07/2620937/tass-sergey-lavrov-shte-oglavi-ruskata-delegatsiya-na-myunhenskata-konferentsiya-po-sigurnostta.html", "text": "Министърът на външните работи на Руската федерация Сергей Лавров ще оглави делегацията на Москва за Мюнхенската конференция по сигурността. Това обяви говорителят на руското външнополитическо ведомство Мария Захарова, предава  TACC . \r\n„На 15 и 16 феврури Лавров ще участва в работата на заседанието на Мюнхенската конференция по сигурността в качеството си на ръководител на руската делегация“, разкри Захарова. \r\nНе се привеждат други подробности за руското участие в ежегодния форум. Тереза Герова", "date": "2019.02.07", "title": "ТАСС: Сергей Лавров ще оглави руската делегация на Мюнхенската конференция по сигурността"}
{"url": "http://www.focus-news.net/news/2019/02/07/2620938/api-osvoboden-ot-dlazhnost-e-inspektor-narushil-pravilata-za-dvizhenie-po-patishtata-sas-sluzheben-avtomobil.html", "text": "Освободен е инспектор, нарушил правилата за движение по пътищата  със служебен автомобил. Това съобщиха от пресцентъра на  Агенция „Пътна инфраструктура“ . Във връзка с излъчен сигнал в сутрешния блок на Нова телевизия на 7 февруари 2019 г. с правоприлагащ автомобил на ,,Национално ТОЛ управление\" от АПИ заявяват, че подобни нарушения не се толерират и инспекторите са длъжни да спазват правилата за движение.  \r\nУстановен е инспекторът, който е извършил нарушението и същият ще бъде освободен от длъжност. На записа се вижда, че автомобилът стои на трамвайните релси и преминава кръстовището при червен сигнал на светофара.", "date": "2019.02.07", "title": "АПИ: Освободен от длъжност е инспектор, нарушил правилата за движение по пътищата  със служебен автомобил"}
{"url": "http://www.focus-news.net/news/2019/02/07/2620941/sliven-teatralnata-postanovka-vsyaka-godina-po-sashtoto-vreme-s-uchastieto-na-hristo-shopov-i-liliya-maravilya-shte-bade-predstavena-v-zala-sliven.html", "text": "Театралната постановка „Всяка година по същото време“ с участието на Христо Шопов и Лилия Маравиля ще бъде представена на 12 февруари от 19.00 часа на сцената в зала „Сливен“. Това съобщиха от пресцентъра на  Община Сливен . \r\n„Всяка година по същото време“ е пиеса, която рисува история с палитрата на всички човешки емоции и състояния. Майсторската игра на актьорите завладява театралната публика още в първата част на продукцията – „Догодина по същото време“ – пиеса по сценарий на блестящия драматург Бърнард Слейд.", "date": "2019.02.07", "title": "Сливен: Театралната постановка „Всяка година по същото време“ с участието на Христо Шопов и Лилия Маравиля ще бъде представена в зала „Сливен“"}
{"url": "http://www.focus-news.net/news/2019/02/07/2620939/emil-hristov-avtoinstruktor-podkrepyam-ideyata-za-pridruzheno-shofirane.html", "text": "Подкрепям идеята за придруженото шофиране. Това каза за  Радио „Фокус“ – Пирин  автоинструкторът Емил Христов. По думите му курсантът трябва да бъде подготвен за уличното движение. „Това, че сме издържали изпита не означава, че сме станали водачи“, заяви автоинструкторът. Той коментира, че е необходима минимум една година редовно шофиране, за да бъдат доразвити началните шофьорски умения. „Важно е да продължаваме да шофираме с придружител“, заяви Христов. Той допълни, че препоръчва на всички курсисти, които издържат успешно практическия изпит през следващата една година, да шофират с придружител, който да им помага и да ги съветва. „Това, че курсантът е взел изпита, не означава, че е напълно подготвени за уличното движение. Това е идея, която според мен е необходимо да влезе някога“, добави Емил Христов. \r\nДенис НИКИФОРОВ", "date": "2019.02.07", "title": "Емил Христов, автоинструктор: Подкрепям идеята за придружено шофиране"}
{"url": "http://www.focus-news.net/news/2019/02/07/2620905/okrazhnata-prokuratura-ruse-severin-krasimirov-e-vmenyaem-i-shte-bade-predaden-na-sad-za-iznasilvaneto-i-ubiystvoto-na-viktoriya-marinova.html", "text": "Окръжна прокуратура - Русе ще внесе обвинителен акт срещу Северин Красимиров и ще поиска налагане на най-тежките наказания за извършените от него на 06 октомври 2018 г. в гр. Русе две престъпления - изнасилване на Виктория Маринова, представляващо особено тежък случай и убийството ѝ, извършено по особено мъчителен начин за пострадалата и с особена жестокост. Това съобщиха от пресцентъра на  Прокуратура на Република България . \r\nОкръжната прокуратура в Русе назначи петорна комплексна съдебно медицинска психологична и психиатрична експертиза на обвиняемия, заключението на която сочи категорично, че Северин Красимиров е вменяем и може да носи наказателна отговорност за извършеното. Красимиров е с лека умствена изостаналост и е емоционално нестабилна личност – импулсивен тип, но може да разбира свойството и значението на извършеното и да ръководи постъпките си. Той е без фундаментални разстройства в базисни сфери от психичната дейност, които да нарушават основните му психични годности, поради което може да участва в наказателния процес и да разбира смисъла и значението на извършваните следствени действия и да разбира смисъла на наложеното наказание.  \r\nГлавният прокурор Сотир Цацаров разпореди вземането на досъдебното производство на специален надзор и по него се извършват интензивни следствени действия от екип от прокурори. \r\nДо момента са разпитани 30 свидетели и са назначени 19 експертизи. Извършени са множество първоначални и допълнителни огледи на местопрестъплението и на веществени доказателства, както и претърсвания и изземвания. Изискани и получени са справки от мобилните оператори и медицинска документация.  \r\nВ изпълнение на издадената от ОП - Русе Европейска заповед на разследване, прокуратурата във Федерална Република Германия  извърши освидетелстване на Северин Красимиров и изготвените протоколи и фотоалбуми за това следствено действие са получени в прокуратурата. С оглед изложеното в протокола състояние на обвиняемия и установените по него следи от наранявания, Окръжна прокуратура- Русе назначи съдебно медицинска експертиза, която да даде отговор на въпроса дали е възможно установените наранявания да са получени в резултат на оказана от жертвата съпротива. \r\n Припомняме, че извършителят на деянията бе задържан в изпълнение на издадена от прокуратурата Европейска заповед за задържане в Германия и бе преведен в страната ни. С определение на Окръжен съд – Русе на Северин Красимиров е определена мярка за неотклонение „Задържане под стража“.", "date": "2019.02.07", "title": "Окръжната прокуратура - Русе: Северин Красимиров е вменяем и ще бъде предаден на съд за изнасилването и убийството на Виктория Маринова"}
{"url": "http://www.focus-news.net/news/2019/02/07/2620943/blagoevgrad-tyalo-na-vazrasten-mazh-e-otkrito-vav-vodoem-v-selo-bistritsa.html", "text": "Тяло на възрастен мъж е открито във водоем в село Бистрица. Това съобщи за  Радио „Фокус“ - Пирин  инж. Георги Пармаков, директор на Регионална дирекция „Пожарна безопасност и защита на населението“ - Благоевград. Мъжът е бил изваден от водоема от пожарникарите. По всяка вероятност е паднал случайно. Сигналът за инцидента е получен през нощта. \r\nНатали СТЕФАНОВА", "date": "2019.02.07", "title": "Благоевград: Тяло на възрастен мъж е открито във водоем в село Бистрица"}
{"url": "http://www.focus-news.net/news/2019/02/07/2620932/ministar-neno-dimov-pokazatelite-na-reka-dragovishtitsa-v-balgariya-ne-sa-obezpokoitelni.html", "text": "Показателите на река Драговищица в България не са обезпокоителни. Това каза министърът на околната среда и водите Нено Димов по време на засeданието на Комисията по околна среда и води в отговор на въпрос на народния представител от ПГ на „Обединени патриоти“ и заместник-председател на комисията Атанас Стоянов за река Драговищица, предаде репортер на  Агенция „Фокус“.   \r\n„Първо да започна с това, че проблемът не е идентифициран в момента. Имаме информация от доста време. Следим на територията на България показателите на реката, които за този момент не са обезпокоителни. Информацията, която идва от сръбска страна ни кара да правим този извънреден мониторинг непрекъснато, за да следим какво се случва при трансграничното замърсяване“, каза министър Нено Димов. Той отчете, че в тази част има много голямо българско малцинство, за което също трябва да се полагат максимални грижи. Министърът заяви, че е предложено да се направи експертна работна група по темата. Нено Димов коментира, че е предложил да се изгради координиран мониторинг. Той посочи, че иска да постави този въпрос на предстоящите срещи на политическия разговор ЕС – Сърбия.   \r\nДеница КИТАНОВА", "date": "2019.02.07", "title": "Министър Нено Димов: Показателите на река Драговищица в България не са обезпокоителни"}
{"url": "http://www.focus-news.net/news/2019/02/07/2620940/ministar-neno-dimov-shte-izdam-zapoved-oshte-tozi-mesets-za-proverka-na-vsichki-rechni-korita-za-da-mozhe-predi-topeneto-na-snegovete-ako-ima-neshto-da-bade-pochisteno.html", "text": "Ще издам заповед още този месец за проверка на всички речни корита, за да може преди топенето на снеговете, ако има нещо, да бъде почистено. Това каза министърът на околната среда и водите Нено Димов по време на заседанието на Комисията по околна среда и води в отговор на въпрос на народния представител от ПГ на “БСП за България“ и заместник-председател на комисията Манол Генов във връзка с контрола на нивата на водоемите и предотвратяването на наводнения, предаде репортер на  Агенция „Фокус“ . Народният представител  Манол Генов обърна внимание, че идва пролетта и отчете, че снежната покривка в доста от планините в България е над нормалното за сезона. „Очакват се още валежи, още сняг. При интензивно снеготопене всички ручейчета, поточета, реки започват да прииждат. Там, където водосборът е доста голям, възникват опасности от наводнения“, каза той и попита дали ще има извънредни административни мерки, които да са свързани с проходимостта на речните корита.  \r\nМинистърът на околната среда и водите Нено Димов заяви, че предстои да издаде заповед още този месец за проверка по всички речни корита на  районните инспекции. „Областните управители носят отговорност извън населените места, кметовете в рамките на населените места. Тази проверка ще бъде направена със съответните предписания. Ние непрекъснато по сигнали проверяваме, когато се почистват речни корита дали се прави на оказаното място по географски координати, дали се изземва обема, който трябва да се обземе и над това или не е достатъчно“, каза още министърът. По думите му това са рутинни процеси. „Проверката ще бъде направена през февруари месец, за да можем март, докато все още няма топене на снеговете, ако има такива неща, да бъдат почистени. Това, което следим изключително стриктно е нивата на язовирите. Към момента питейните язовири са пълни 75%, което от една страна има достатъчно вода да се гарантират нуждите на гражданите, от друга има свободни обеми от 25%. Тези, които са на енергетиката, са около 70% запълнени, а тези за напояване малко под 50%. В момента имаме необходими свободни обеми“, допълни още министърът. Той уточни, че те се следят внимателно.  \r\nДеница КИТАНОВА", "date": "2019.02.07", "title": "Министър Нено Димов: Ще издам заповед още този месец за проверка на всички речни корита, за да може преди топенето на снеговете, ако има нещо, да бъде почистено"}
{"url": "http://www.focus-news.net/news/2019/02/07/2620925/sofiya-stroitelnite-deynosti-po-ul-graf-ignatiev-sa-vazobnoveni.html", "text": "Зам.-кметът на Столична община Дончо Барбалов проведе оперативка с техническия ръководител на  ремонтните дейности на ул. „Граф Игнатиев“ и строителния надзор на обекта. Това съобщиха от пресцентъра на  Столична община . Представителите на надзорната фирма докладва, че със затопляне на времето строителните работи по ул. „Граф Игнатиев“ са възобновени. Строителството беше спряно за 48 дни - от 19 декември 2018 г. до 5 февруари 2019 г. поради лоши климатични условия. Изпълнителят на обекта „Джи пи груп“ е поискал от началото на строителните дейности да бъдат признати като неработни още 50 дни заради неблагоприятни метеорологични условия – дъждове през пролетта и лятото. Надзорната фирма информира, че признава 31 дни от заявените, като за тях е предоставен протокол от Националния институт по метеорология и хидрология.  \r\nПредставителят на изпълнителя информира, че от обектите, включени в Зона 2, до момента е изпълнена ул. „Солунска“. Изцяло са подменени подземните комуникации по ул. „Граф Игнатиев“, завършени са релсовия път и уличното осветление и са положени 50% от настилките по ул. „Граф Игнатиев“ извън трасето на релсовия път.  \r\nС възстановяването на строително-монтажните дейности започва работа по площадите „Гарибалди“, „Славейков“ и „Св. Седмочисленици“, както и по  ул. „Граф Игнатиев“ в участъка между бул. „Васил Левски“ и бул. „Евлоги и Христо Георгиеви“. Продължава монтажът на разграничителите на трамвайното трасе и перголите на пл. „Славейков“.  Отстраняват се и установени от надзора и възложителя забележки.  \r\nОт 12 февруари се предвижда да започне полагане на настилки по ул. „Цар Шишман“ в участъка между ул. „Граф Игнатиев“ и ул. „Ген. Паренсов“, където беше поставена временна асфалтова настилка. По време на ремонта ще бъдат направени нови тротоари, като ширината на този от страната на сградите ще бъде увеличена, обновяват се настилката на улицата, осветлението и озеленяването. Временно ще бъдат поставени ограждения, а работата ще се изпълнява поетапно, за да е максимално облекчен достъпът на пешеходци.  \r\nВ момента се извършват съгласувателни процедури със „Софийска вода“АД и Министерство на културата за поставяне на подземни контейнери, като всички контейнери, които могат да бъдат заустени в канализацията, ще бъдат изпълнени.", "date": "2019.02.07", "title": "София: Строителните дейности по ул. „Граф Игнатиев“ са възобновени"}
{"url": "http://www.focus-news.net/news/2019/02/07/2620944/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград. Символична първа копка за ремонт на двете средни общински училища „Св. Княз Борис I“ и „Св. св. Кирил и Методий“ направи кметът на Асеновград д-р Емил Караиванов. С тях бе даден официално старт на проекта „Образователна инфраструктура – обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства“. Проектът се финансира по ОП „Региони в растеж“ и е на обща стойност близо 7 милиона лева. Европейското финансиране на общинския проект е за 5.5 милиона лева, а националното съфинансиране възлиза на над 1 млн. лв. Освен в двете градски гимназии, средства ще бъдат инвестирани и в три детски градини – „Зорница“, „Надежда“ и „Пролет“. Повече ще научите в първите минути на предаването днес. \r\nНародно читалище „Родолюбие–1873 г.” и Община Асеновград обявяват Четвърти национален ученически конкурс за написване на есе на тема „Наследник съм на цар Иван Асен ІІ”. С регламента на конкурса и с предвидения награден фонд ще ни запознае секретарят на читалището Дафинка Комитова. От нея ще научим също как се е развил конкурса през годините. \r\nНа 17 февруари ще се проведе традиционен поход-поклонение до манастир „Св. Петка Мулдавска“ над Асеновград по повод 146 години от гибелта на Апостола на свободата Васил Левски. Достигайки до манастира, участниците в похода ще посетят скривалището на Васил Левски, както и църквата, и ще поднесат цветя пред неговия барелеф. Повече за предстоящия поход ще ни разкаже Благовест Динков от Сдружение „Устремени“ в Асеновград. Според легенда по време на обиколките си из България Васил Левски често отсядал в манастира. И до днес там грижливо се пази неговото скривалище. Повече ще научим от игуменката на Мулдавския манастир монахиня Юлита. \r\nПредаването „Асеновград – Богоизбран пред портите на Родопите“ се излъчва всеки четвъртък между 16.00 и 17.00 часа. Водещ е Тони Михайлов.", "date": "2019.02.07", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/02/07/2620946/yulian-arnaudov-institut-za-patna-bezopasnost-vseki-chovek-dvizhesht-se-v-gradska-sreda-tryabva-da-otdava-vnimanieto-si-na-drugite-uchastnitsi-v-dvizhenieto.html", "text": "Виждам една част от хората да пресичат със слушалки на ушите, а това ги лишава от един основен сетивен орган. Това каза в интервю за  Радио „Фокус“ – Варна , член на постоянната общинска комисия по пътна безопасност и представител за Варна към Института за пътна безопасност. Според него пешеходците също носят отговорност за безопасността си по време на движение. Той посочи, че използването на слушането на музика и използването на мобилни устройства, е все по-честа практика, която се наблюдава във Варна. „Виждам доста голяма част от децата, младите ученици със слушалки. Когато си със слушалки на ушите, един основен сетивен орган е игнориран. Ако някой иска по някакъв начин да ни предупреди или да ни сигнализира, ние не можем да го чуем. Препоръчвам да не се използват  слушалки, когато сме в градска среда, където може да се получи някакъв конфликт на пътя“, съобщи Юлиан Арнаудов. Той добави, че всеки човек, движещ се в градска среда, трябва да не се разсейва и да отдава вниманието си на другите участници в движението. „Когато аз съм пешеходец и пресичам пътното платно на пешеходна пътека или на друго място, очите са ми навсякъде. Когато пресичам, телефонът ми е в джоба, а не в ръката или пред очите - гледам и да не говоря“, каза още Юлиан Арнаудов. Той обясни, че всички хора трябва да преценяват риска за собствената си безопасност, особено тези, които избират да пресичат на нерегламентирани места. \r\nБояна АТАНАСОВА", "date": "2019.02.07", "title": "Юлиан Арнаудов, Институт за пътна безопасност: Всеки човек, движещ се в градска среда, трябва да отдава вниманието си на другите участници в движението"}
{"url": "http://www.focus-news.net/news/2019/02/07/2620947/montana-narodniyat-predstavitel-ot-gerb-dilyan-dimitrov-organizira-priemna-za-grazhdani-v-obshtina-berkovitsa-na-11-fevruari.html", "text": "Народният представител от ГЕРБ – Монтана Дилян Димитров организира  приемна за граждани в община Берковица  на 11 февруари  2019 г. от 11.00 до 15.00 часа. Това съобщиха от пресцентъра на  ПП ГЕРБ . Приемната ще се проведе в офиса на ГЕРБ на ул. „ Кирил и Методий“ 7. Записвания се правят на тел. 0884 800 268.", "date": "2019.02.07", "title": "Монтана: Народният представител от ГЕРБ Дилян Димитров организира приемна за граждани в община Берковица на 11 февруари"}
{"url": "http://www.focus-news.net/news/2019/02/07/2620945/dzhumhuriet-istanbul-dvama-zaginali-i-7-raneni-pri-srutvane-na-7-etazhna-zhilishtna-sgrada-s-tri-nezakonni-etazha-pod-razvalinite-ima-oshte-pone-15-dushi.html", "text": "Седеметажна жилищна сграда се срути в района „Картал” на азиатската част на Истанбул, предаде електронното издание на вестник  „Джумхуриет” . Според регистрите в нея са живеели общо 43 души в 14 апартамента. Засега са загинали двама души, други седем са ранени, от които единият – тежко. Установен е контакт с дете на 9 години под развалините. По данни на близки на живущите в сградата, под развалините има поне 15 души. Валията на Истанбул оповести, че за три от етажите на постройката няма строителни книжа и те са незаконни. От съображения за сигурност са евакуирани близките да падналия блок сгради. На останалите без покрив е предложено да бъдат настанени в близко средно училище. \r\nМеждувременно Гражданският съд в азиатската част на Истанбул наложи забрана за излъчване на материали за падналата сграда.   Георги Димов", "date": "2019.02.07", "title": "„Джумхуриет”: Истанбул: Двама загинали и 7 ранени при срутване на 7-етажна жилищна сграда с три незаконни етажа; под развалините има още поне 15 души"}
{"url": "http://www.focus-news.net/news/2019/02/07/2620929/kathimerini-tanasis-papahristopulos-shte-se-otkazhe-ot-deputatskoto-myasto-sled-glasuvaneto-na-protokola-za-makedonskoto-chlenstvo-v-nato.html", "text": "Танасис Папахристопулос от „Независими гърци“ (АНЕЛ) ще се откаже от депутатското си място след гласуването в парламента на протокола за македонското членство в НАТО, съобщава електронното издание на атинския вестник  Kathimerini . \r\nГоворейки по време на заседание на парламентарната група на АНЕЛ по-рано през деня, председателят на партията Панос Каменос предупреди Папахристопулос, че ако не се откаже от мястото си преди началото на дебата в пленарната зала на парламента, ще бъде изключен от партията. \r\n„[Ще го изгоня], независимо какво означава това за парламентарната група\", увери Каменос пред журналисти, добавяйки, че ще направи всичко възможно, за да не може Папахристопулос „да не гласува за предаването на Македония“. \r\nПапахристопулос обяви миналата седмица, че ще предаде мястото си на 1 февруари, но председателят на парламента Никос Вуцис го помоли да да мине ключовото гласуване. \r\nСблъсъкът за местата на депутатите е свързан с оцеляването на парламентарната група на АНЕЛ. Тереза Герова", "date": "2019.02.07", "title": "Kathimerini: Танасис Папахристопулос ще се откаже от депутатското място след гласуването на протокола за македонското членство в НАТО"}
{"url": "http://www.focus-news.net/news/2019/02/07/2620948/plovdiv-okrazhniyat-sad-nalozhi-prisada-ot-6-godini-zatvor-za-grabezh.html", "text": "Окръжният съд наложи присъда от 6 години затвор за грабеж. Това съобщиха от пресцентъра на  Съдебната палата в Пловдив . Окръжен съд – Пловдив осъди на 6 години лишаване от свобода при първоначален строг режим Славчо Д. 21-годишният мъж е признат за виновен в това, че 28 май 2018 г. в град Пловдив при условията на опасен рецидив, след като е бил осъждан за тежко умишлено престъпление на лишаване от свобода не по-малко от една година, изпълнението на което не е отложено по реда на чл. 66 от НК, е отнел златен синджир на стойност 360 лв. от владението на С. Г., с намерение противозаконно да я присвои, като е употребил за това сила. \r\nНа 28 май 2018 г. около 13.40 часа Славчо Д. посетил Пробационната служба – звено Пловдив, на бул. „Македония“ 21А. Там положил подпис пред младши инспектор в службата във връзка с изпълнение на предходно наложено му наказание пробация. След това се насочил към автобусната спирка в близост до службата. По същото време пострадалата С. Г. излязла от намиращия се в близост хипермаркет от голяма търговска верига. Преминала покрай спирката и продължила към дома си по ул. „Трети март“, навлизайки в малък парк. В този момент Славчо Д. вървял след пострадалата, настигнал я и издърпал силно от врата ѝ златния синджир, който се скъсал. След като се успокоила, жената подала сигнал на тел. 112. \r\nСлед проведените оперативно-издирвателни мероприятия и оглед на монтираното видеонаблюдение в района е извършване разпознаване на извършителя на грабежа. \r\nДелото бе разгледано по реда на съкратеното съдебно следствие по глава XXVII от НПК, като подсъдимият призна фактите и обстоятелствата, описани в обвинителния акт, като се съгласи да не се събират доказателства за тези факти, а съдът да ползва събраните по досъдебното производство доказателства. Размерът на наложеното спрямо подсъдимия ефективно наказание е определен, след намаляването на наказанието с една трета. \r\nПрисъдата подлежи на протест и обжалване в 15-дневен срок пред Пловдивския апелативен съд.", "date": "2019.02.07", "title": "Пловдив: Окръжният съд наложи присъда от 6 години затвор за грабеж"}
{"url": "http://www.focus-news.net/news/2019/02/07/2620949/sliven-eksperti-rabotyat-po-signal-za-nepriyatna-mirizma-v-kv-klutsohor.html", "text": "Сигнал за силна неприятна миризма в кв. „Клуцохор“ е постъпил в РСПБЗН - Сливен. Това съобщи пред  Радио „Фокус“ – Сливен  говорителят на ОДМВР – Сливен Първолета Мандинска. Екип на противопожарната служба се е отзовал на сигнала, подаден днес от телефон 112. Уредите са отчели нулеви стойности за пропан-бутан. Районът, в който се разнася миризмата, не е газоснабден. Установено е наличието на органични газове, в момента се търси източника им. На място са експерти от РДПБЗН, РЗИ, Община Сливен и промишлено газоснабдяване.", "date": "2019.02.07", "title": "Сливен: Експерти работят по сигнал за неприятна миризма в кв. „Клуцохор“"}
{"url": "http://www.focus-news.net/news/2019/02/07/2620950/blagoevgrad-v-grada-beshe-otkrita-kragla-masa-svarzana-s-badeshteto-na-razkopkite-kray-selo-pokrovnik.html", "text": "В града беше открита кръгла маса, свързана с бъдещето на разкопките край село Покровник, предаде репортер на  Радио „Фокус” – Пирин . Домакин на събитието е Регионален исторически музей – Благоевград, а организатори са инициативен комитет от граждани на Благоевград. Уредникът в културната институция, който е и модератор на форума – Денис Исаев каза, че днес в областния център се провежда кръгла маса по европейски модел, тъй като на едно място са се събрали експерти, представляващи различни институции и организации, имащи отношение към опазването на културно-историческото наследство. Директорът на Регионален исторически музей – Благоевград д-р Кирил Алексиев също приветства всички участници в кръглата маса. „Събитието днес има за цел да направи така, че да бъде чут гласа на всички граждански организации, институции и хора, които имат отношение по проблемите, свързани с опазването на културното наследство в региона”, каза още д-р Алексиев. Той подчерта, че в рамките на днешния, а и на утрешния ден ще се състои диалог, чрез който ще се направи опит за кристализиране на различни идеи, свързани с проблематиката. \r\nЛивия НИНОВА", "date": "2019.02.07", "title": "Благоевград: В града беше открита кръгла маса, свързана с бъдещето на разкопките край село Покровник"}
{"url": "http://www.focus-news.net/news/2019/02/07/2620951/komisar-todor-enchev-odmvr-shumen-koruptsionnite-prestapleniya-sa-slozhni-mnogoobhvatni-i-pritezhavat-razlichni-proyavni-formi.html", "text": "Корупционните престъпления са сложни, многообхватни и притежават различни проявни форми. Това заяви комисар Тодор Енчев от ОДМВР - Шумен по време на заседанието на Областния обществен съвет за превенция и противодействие на корупцията, предаде репортер на  Радио Фокус“ - Шумен . Енчев отчете, че се запазва висок относителен дял на корупция в държавната и местна администрация, като установените престъпни деяния се извършват от длъжностни лица в кръга на службата им. Нисък е делът на разкритите престъпления, свързани с обществените поръчки. „Действащото към момента законодателство и недостатъчно ефективните способи за борба с корупцията, предвидени в Наказателния кодекс, до голяма степен затрудняват работата на правоохранителните органи по престъпленията и в частност на подкупа като основно и обществено значимо деяние. Запазва се тенденцията въпросните деяния да са трудно доказуеми, разкриването им да продължава дълго и нерядко не се постига очакваният обществен интерес\", каза още комисар Енчев.  \r\nПрез 2018 година на територията на ОДМВР – Шумен са извършени проверки по общо 18 преписки, съдържащи данни за извършено престъпление с вероятен корупционен характер, съгласно въведения от Прокуратурата на Република България каталог на корупционните престъпления. По 14 от тези преписки са събрани достатъчно данни за извършено престъпления и по тях са образувани досъдебни производства. По други 4 проверките продължават и към момента. В рамките на 2018 г. са образувани общо 3 досъдебни производства за извършено престъпление, касаещо предлагане или даване на подкуп на длъжностни лица – служители на Сектор \"Пътна полиция\" при ОДМВР. Към момента извършителите са разкрити, като на двама от тях са повдигнати обвинения, едно е прекратено. Образувани са досъдебни производства по общо 7 престъпни деяния, извършени от длъжностни лица в кръга на службата им. За същите са образувани 1 досъдебно производство за настъпили значителни вредни последици  и 6 досъдебни производства по чл.311 от НК, като по 4 разследванията продължават и към момента, а 2 са прекратени. Типични белези за извършени корупционни деяния се съдържат в установените случаи на съставяне на официални документи от длъжностни лица, работещи на общински администрации. През миналата година са повдигнати обвинения и по 3 досъдебни производства образувани през предходни отчетни периоди, за престъпления по чл. 311 от НК за документи престъпления извършени от длъжностни лица. Образувани са 2 досъдебни производства за престъпни деяния, извършени от длъжностни лица в сферата на здравеопазването, в кръга на службата им, като разследванията продължават и към момента. Водени са общо 5 досъдебни производства за безстопанственост. Установени са 3 престъпни деяния, касаещи извършено длъжностно присвояване по смисъла на НК. Установените случаи са свързани основно с присвояване от страна на длъжностни лица на вещи и парични средства, връчени им това им качество да ги пазят и управляват. По 2 от посочените досъдебни производства са повдигнати обвинения, а по 1 разследването продължава. През периода са повдигнати обвинения и по 2 досъдебни производства образувани през предходни отчетни периоди, които са за длъжностни присвоявания по чл.201 и чл.202 от НК. \r\nИвелина ИВАНОВА", "date": "2019.02.07", "title": "Комисар Тодор Енчев, ОДМВР - Шумен: Корупционните престъпления са сложни, многообхватни и притежават различни проявни форми"}
{"url": "http://www.focus-news.net/news/2019/02/07/2620953/pazardzhik-rayonniyat-sad-ostavi-v-aresta-26-godishniya-mazh-uchastval-v-telefonni-izmami.html", "text": "Районен съд - Пазарджик наложи постоянна мярка „Задържане под стража“ на 26-годишен мъж от град Пазарджик, обвинен за участие в телефонна измама, предаде репортер на  Радио „Фокус“ – Пазарджик . Обвиняемият Цветан Стойчев е участвал в схема за телефонни измами като е взел 100 лева и бижута от 71-годишен мъж от Пазарджик, а от 69-годишна жена от Пазарджик – сумата от 28 000 лева. Жертвата поставила парите в найлонова торбичка и ги занесла под пейка в кварталния парк. Съдът прецени, че обвиняемият има опасност да се укрие или да извърши друго престъпление и го остави в ареста. \r\nВаня НИКОЛОВА", "date": "2019.02.07", "title": "Пазарджик: Районният съд остави в ареста 26-годишния мъж, участвал в телефонни измами"}
{"url": "http://www.focus-news.net/news/2019/02/07/2620954/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Директори на училища в Дупница настояват за увеличение на броя на паралелките на дуална форма на обучение. Бизнесът в града е готов да поеме практиката на децата срещу заплащане, осигурява и работа след завършване на средното образование. Гост в предаването „Дупница – ключът към Рила “ по  Радио „Фокус“ – Пирин  е Виолета Савова, директор на ПГ „Хранително-вкусови и химични технологии“. \r\nВъв втората част на предаването ще говорим за една инициатива в Община Дупница, която няма аналог в страната- приют за безстопанствени коне. \r\nТелефоните в студиото са: 0885 303 373 и 073/ 88-55-81. Имейлът ни е pirin@focus-news.net. Предаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2019.02.07", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/02/07/2620955/d-r-vladislava-razsolkova-psihiatar-neobhodimo-e-podobryavane-na-usloviyata-pri-koito-se-lekuvat-patsienti-s-psihiatrichni-problemi.html", "text": "Необходимо е подобряване на условията, при които се лекуват пациенти с психиатрични проблеми. Това каза пред  Радио „Фокус” – Кюстендил  началникът на отделението по психиатрия към Многопрофилната болница за активно лечение „Д-р Никола Василиев” – Кюстендил д-р Владислава Разсолкова. „По отношение на базата, ние сме в бившето инфекциозно отделение на болницата. В този павилион, който е остаряла морално сграда. Последният ремонт е правен през 2006 година. Сградата е с теч в мазето, а самите основи, според специалистите, потъват. Едната част от сградата има опасност да рухне. Многократно се информира директорът на болницата, но отговорът е, че няма пари. Мога да кажа, че храна за пациентите има - осигурява се. Консумативи също има. Отделението е отворено”, каза д-р Разсолкова. По думите ѝ отделението е достъпно за пациенти и за близки. Хората могат да се лекуват, отделението не е заключено, няма тежки пациенти, които да бъдат изолирани от общността. „Мога да кажа, че няма пътека, няма инвалидна рампа. Ако пациентът е физически увреден, няма да има комфорт”, каза д-р Разсолкова. \r\nВенцеслав ИЛЧЕВ", "date": "2019.02.07", "title": "Д-р Владислава Разсолкова, психиатър: Необходимо е подобряване на условията, при които се лекуват пациенти с психиатрични проблеми"}
{"url": "http://www.focus-news.net/news/2019/02/07/2620958/stara-zagora-rayonniyat-sad-ostavi-v-aresta-29-godishen-mazh-obvinen-za-seriya-grabezhi.html", "text": "Районният съд остави в ареста 29-годишен мъж, обвинен за серия грабежи. Това съобщиха от пресцентъра на  Апелативна прокуратура - Пловдив . По искане на Районна прокуратура - Стара Загора Съдът определи мярка за неотклонение „Задържане под стража“ спрямо мъжа с инициали И.К., на 29 г., привлечен като обвиняем за това, че през периода от 15 януари 2019 г. до 29 януари 2019 г. в град Стара Загора, в условията на продължавано престъпление, е откраднал чужди движими вещи, както следва: \r\n- на 15 януари 2019 г. – дамска чанта с портфейл и сумата от 70 лева, лична карта, свидетелство за управление на автомобил и контролен талон, 3 броя банкови карти и други лични вещи; \r\n- на 16 януари 2019 г. – дамска чанта със сумата от 25 лева, лична карта, свидетелство за управление на автомобил и контролен талон и банкова карта; \r\n- на 29 януари 2019 г. – дамска чанта от екокожа, с намиращи се в нея мобилен телефон марка „Леново“, тефтер, черно портмоне съдържащо дебитна карта, зарядно устройство за телефон, два дезодоранта, диоптрични очила и цикламено портмоне, съдържащо лична карта и свидетелство за управление. \r\nВ хода на образуваното досъдебно производство е установено, че през периода 15 януари - 29 януари 2019 г. обвиняемият И.К., който е безработен изпитвал финансови проблеми и решил да си набави средства, като извършва престъпления. На посочените дати, в късния следобед, той излизал и се движил в района на УМБАЛ „Проф. д-р Стоян Киркович“ - Стара Загора. Около болничното заведение, той набелязвал самотно движещи се жени, които проследявал и нападал, като чрез употреба на сила отнемал дамските им чанти. След извършване на престъпните деяния, по-голямата част от отнетите вещи, обвиняемият  И.К. изхвърлял или унищожавал, като паричните средства изразходвал за лични нужди и проигравал на хазартни игри в казина в града. \r\nРайонен съд - Стара Загора е преценил, че от събраните по делото доказателства може да се направи обосновано предположение, че И.К. е извършил престъплението, за което е привлечен като обвиняем и съществува реална опасност да се укрие или да извърши друго престъпление. \r\nВзетата спрямо И.К. мярка за неотклонение може да се обжалва и протестира пред Окръжен съд - Стара Загора.", "date": "2019.02.07", "title": "Стара Загора: Районният съд остави в ареста 29-годишен мъж, обвинен за серия грабежи"}
{"url": "http://www.focus-news.net/news/2019/02/07/2620959/ministar-kiril-ananiev-edin-ot-parvite-registri-koito-shte-razrabotim-v-zdraveopazvaneto-e-rakoviyat.html", "text": "Един от първите регистри, които ще разработим в здравеопазването е раковият. Това каза министърът на здравеопазването Кирил Ананиев в рамките на Комисията по здравеопазване в отговор на въпрос на народния представител от ПГ на ДПС д-р Нигяр Джафер за онкологичните регистри в здравеопазването, предаде репортер на  Агенция „Фокус“ . По думите му той ще стане част от единната здравна национална информационна система. „Разработили сме ново задание и то в средата на февруари. Т.е. „ще“-то не е толкова дълго. До средата на февруари ще очакваме предложения за кандидати, които ще искат да разработят този регистър. Ще бъде определен изпълнител“, каза още министърът.  \r\nДеница КИТАНОВА", "date": "2019.02.07", "title": "Министър Кирил Ананиев: Един от първите регистри, които ще разработим в здравеопазването, е раковият"}
{"url": "http://www.focus-news.net/news/2019/02/07/2620956/marina-tsoneva-mlad-shofyor-pritesnenieto-vliyae-mnogo-po-vreme-na-shofyorskiya-izpit-osobeno-pri-prakticheskata-chast.html", "text": "Притеснението влияе много по време на шофьорския изпит, особено при практическата част. Това каза за  Радио „Фокус“ – Пирин  Марина Цонева, млад шофьор. Тя посочи, че времето за теория е достатъчно, тъй като се изисква самоподготовка. „Времето за практическата част е крайно недостатъчна. Причината е, че не е целта само да вземе книжка, а е да се научи човек да шофира“, добави Цонева. По думите ѝ са нужни много повече часове, за да се ориентира младият шофьор. „Първите 15 часа хората са много неуверени зад волана. Необходими са поне 50 часа, за да се овладеят шофьорските умения“, заяви младият шофьор. Тя добави, че е необходимо да е спокоен, за да не направи грешки, които не са свързани с незнание. „Притеснението от изпитващия влияе много и затова човек, когато е на изпит, трябва да се мобилизира“, коментира Марина Цонева. Тя посочи, че отношението на инструктора е много важно при по-стеснителните хора. „Комуникацията и предразполагането на самия инструктор са от изключително значение, като е много важно и това дали по време на изпита, изпитвания ще се чувства спокоен“, каза още Марина Цонева. \r\nДенис НИКИФОРОВ", "date": "2019.02.07", "title": "Марина Цонева, млад шофьор: Притеснението влияе много по време на шофьорския изпит, особено при практическата част"}
{"url": "http://www.focus-news.net/news/2019/02/07/2620960/d-r-vladislava-razsolkova-psihiatar-lipsva-ravnopostavenost-pri-zaplashtaneto-za-lechenie-na-patsientite-s-psihiatrichni-problemi.html", "text": "Липсва равнопоставеност при заплащането за лечение на пациентите с психиатрични проблеми. Това каза пред  Радио „Фокус” – Кюстендил  началникът на отделението по психиатрия към Многопрофилната болница за активно лечение „Д-р Никола Василиев” – Кюстендил д-р Владислава Разсолкова. По думите ѝ психиатричната помощ в България се финансира по четири различни начина. Едната е диспансерната помощ която е към общините и се финансира от съответната община. „Това са центровете за психично здраве. Нашите отделения които са към многопрофилните болници за активно лечение и са част от съответните търговски дружества. Другото са психиатричните болници, които са държавни и се финансират директно от Министерството. За всеки психично болен лечението струва различно в различните части на страната и в различните лечебни заведения. Това е в абсолютно противоречието с основните текстове, че държавната и психиатричната помощ са достъпни, безплатни и финансирани от психиатричен пациент струва най-много на психиатричните болници и най-евтино на психиатричните отделения – така е преценила държавата”, каза д-р Разсолкова. По думите ѝ в кюстендилското отделение за лечението на един болен е определена сума от 35 лева на ден, това е финансирането на държавата. Плащането не става по клинични пътеки, а съобразно сложни формули. Постоянно се извършват проверки от страна на Регионалната здравна инспекция. \r\nВенцеслав ИЛЧЕВ", "date": "2019.02.07", "title": "Д-р Владислава Разсолкова, психиатър: Липсва равнопоставеност при заплащането за лечение на пациентите с психиатрични проблеми"}
{"url": "http://www.focus-news.net/news/2019/02/07/2620962/varna-blizo-12-000-telk-resheniya-sa-izdadeni-v-oblastta-prez-2018-godina.html", "text": "През 2018 година в трите Териториални експертни лекарски комисии в областта са издадени общо 11 920 решения. Това съобщиха за  Радио „Фокус“ – Варна   от Регионалната здравна инспекция в града. От звеното Регионална картотека на медицинска експертиза във Варна не разполагат с официална статистика относно преобладаващите заболявалия и разпределението им по възрастова група. Наблюденията са, че освидетелстваните лица обикновено страдат от по няколко хронични заболявания, с различна степен на изявеност. Преобладаващи сред водещите заболявания (тези, които определят най-висока степен на увреждане) са заболяванията на сърдечно-съдовата система, онкологичните и психиатричните заболявания. Медицинската експертиза е неразделна част от диагностично-лечебната и профилактичната дейност на лечебните заведения. \r\nДиана СТОЕВА", "date": "2019.02.07", "title": "Варна: Близо 12 000 ТЕЛК решения са издадени в областта през 2018 година"}
{"url": "http://www.focus-news.net/news/2019/02/07/2620942/tv-21-makedoniya-sdsm-shte-vzeme-reshenie-za-kandidat-za-prezidentskite-izbori-na-3-mart.html", "text": "Решението за това кой ще представлява СДСМ на президентските избори в Македония ще бъде взето на конгрес на партията, който ще се проведе на 3 март. Това обяви министърът на отбраната на югозападната ни съседка Радмила Шекеринска при посещение в казарма в Тетово, предава скопската   ТВ 21 . \r\nШекеринска повтори, че към настоящия момент управляващите са насочили вниманието си към основните въпроси за държавата. „Успяхме да стигнем до подписване на Протокол за присъединяване към НАТО, успяхме да решим онези ключови проблеми и очаквам следващата седмица да бъда първият наш министър, който ще участва с останалите си колеги в среща на НАТО на високо равнище, именно тук хабим най-много енергия“, обясни Шекеринска.  Тереза Герова", "date": "2019.02.07", "title": "ТВ 21 (Македония): СДСМ ще вземе решение за кандидат за президентските избори на 3 март"}
{"url": "http://www.focus-news.net/news/2019/02/07/2620961/kyustendil-v-grada-se-provede-zasedanie-na-oblasten-obshtestven-savet-za-preventsiya-i-protivodeystvie-na-koruptsiyata.html", "text": "В града се проведе заседание на Областен обществен съвет за превенция и противодействие на корупцията, предаде репортер на  Радио „Фокус” – Кюстендил . Заседанието се състоя в залата на Областна администрация – Кюстендил. Дневният ред включваше точки, касаещи попълване състава на съвета, както и писмо от Комисията за противодействие на корупцията и за отнемане на незаконно придобито имущество. Членовете на Обществения съвет трябваше да попълнят въпросник, включен в изпратеното от комисията писмо. За нови членове на съвета бяха приети зам. областният управител Матей Попниколов и изпълняващият длъжността на началник на Регионално управление на образованието – Кюстендил Мая Стойчева – Николова. В рамките на заседанието бяха разгледани информации относно подадени сигнали към областния съвет. \r\nВенцеслав ИЛЧЕВ", "date": "2019.02.07", "title": "Кюстендил: В града се проведе заседание на Областен обществен съвет за превенция и противодействие на корупцията"}
{"url": "http://www.focus-news.net/news/2019/02/07/2620964/blagoevgrad-zapochva-izpalnenieto-na-proekta-sotsialna-infrastruktura-za-uslugi-za-detsa.html", "text": "Две официални събития ще поставят началото по изпълнение на проекта „Социална инфраструктура за услуги за деца”. Това съобщиха от пресцентъра на  Община Благоевград . На 11 февруари 2019 г. от 10.30 часа в зала 101 на Общината ще се проведе встъпителна пресконференция. По време на срещата ще бъдат представени предстоящите дейности, целите, начините на осъществяване и очакваните резултати от проекта, финансиращата програма и екипът за управление. \r\nОт 11.30 часа ще бъде откриването на официалната церемония „Първа копка“. Тя ще се състои на ул. „Братя Миладинови“ 23. \r\nПроектът се изпълнява в периода 30 януари 2018 г. – 30 септември 2019 г. Общата стойност на проекта е  1 176 500 лв. Тя е съобразена с максималния размер на определената безвъзмездна финансова помощ за Община Благоевград в качеството ѝ на конкретен бенефициент по процедурата.  \r\nНовите центрове ще се помещават в част от сградата на бившия Дом за деца, лишени от родителска грижа, като за целта ще се извърши преустройство и ремонт. Новоизградените центрове ще бъдат в съответствие с утвърдените от Министерството на труда и социалната политика функционални изисквания и насоки, съобразени с релевантните европейски документи за деинституционализация и живот в общността. Проектът предвижда и осигуряване на подходящо обзавеждане и оборудване за социалните услуги, което ще гарантира безопасна и сигурна среда за ползвателите.", "date": "2019.02.07", "title": "Благоевград: Започва изпълнението на проекта „Социална инфраструктура за услуги за деца”"}
{"url": "http://www.focus-news.net/news/2019/02/07/2620965/veliko-tarnovo-nad-3-hilyadi-previsheniya-na-skorostta-sa-otcheteni-v-oblastta-prez-parviya-mesets-na-2019-godina.html", "text": "Над 3 хиляди превишения на скоростта са отчетени в областта през първия месец на 2019 година. Общият брой на установените нарушения за отчетения период е 6 674, от тях 6 511 са допуснати от водачи. Това съобщи за  Радио „Фокус“ – Велико Търново  говорителят на Областна дирекция на МВР Марияна Христова. Най-много са водачите, карали по-бързо от разрешеното. Скоростта най-често се превишава с до 30 км/час, като тези нарушения са \r\n1 872. За неспазване на предимство, знаци и сигнали са санкционирани 334 водачи, за отнемане на предимство на пешеходец – 8, за неправилни маневри – 64.  \r\n„Тези, които са спирали или паркирали неправилно, са 744, а тези, които са се движили неправилно – 143-ма. 32-ма шофьори са карали с концентрация на алкохол в кръвта до 1,2 промила, а 11 с над 1,2 промила. Водачите отказали да бъдат проверени за употреба на алкохол с техническо средство са двама“, отбеляза Христова. \r\nЗа управление на автомобил, след употреба на наркотични вещества са санкционирани 6-ма водачи, един е отказал да бъде изпробван с техническо средство. За шофиране без колан или каска са наказани 78 водачи, за ползване на мобилен телефон по време на шофиране – 49. \r\nТехнически неизправен автомобил са управлявали 215 водачи, с нередовни пътни документи са били 436, а неправоспособните са били 28. Установените водачи без задължителна застраховка „Гражданска отговорност“ са 86, без винетен стикер – един. За периода са установени и 64 нарушения, допуснати от пешеходци. \r\nЛуиза ТРАНЧЕВА", "date": "2019.02.07", "title": "Велико Търново: Над 3 хиляди превишения на скоростта са отчетени в областта през първия месец на 2019 година"}
{"url": "http://www.focus-news.net/news/2019/02/07/2620968/kyustendil-zapochnaha-deynostite-po-izgrazhdane-na-tsentar-za-sotsialna-rehabilitatsiya-i-integratsiya.html", "text": "Започнаха дейностите по изграждане на Център за социална рехабилитация и интеграция в града, предаде репортер на  Радио „Фокус” – Кюстендил   . За тази цел започна ремонтът на сграда на улица „Васил Левски”, в която до скоро се помещаваха част от дознателите. Сградата е собственост на Община Кюстендил и е включена в проект, реализиран по Оперативна програма „Региони в растеж”, с основна цел модернизиране на социалната инфраструктура. Със създаването на Център за социална рехабилитация и интеграция ще се разшири дейността на съществуващия вече Дневен център за деца с увреждания. Дневният център е форма за подкрепа на деца и младежи с трайни увреждания, в който се създават условия за обслужване, отговарящи на ежедневните и рехабилитационните им потребности, както и на потребностите от организация на свободното време, като потребителите на тази услуга се подпомагат от професионалисти в лицето на социален работник, педагог, психолог, логопед, кинезитерапевт, като с това се цели социално включване и превенция на настаняването им в специализирана институция. Новата услуга ще включва дейности в Центъра за социална рехабилитация и интеграция, в който потребителите – децата и техните семейства, ще получават почасова подкрепа, свързана с извършване на рехабилитация, социална и психологическа консултация, съдействие за професионално ориентиране и реализация, възстановяване наумения за водене на самостоятелен живот, изготвяне и осъществяване на индивидуални програми за социално включване и други. \r\nВенцеслав ИЛЧЕВ", "date": "2019.02.07", "title": "Кюстендил: Започнаха дейностите по изграждане на Център за социална рехабилитация и интеграция"}
{"url": "http://www.focus-news.net/news/2019/02/07/2620967/haskovo-rayonnata-prokuratura-predade-na-sad-36-godishen-mazh-obvinen-za-mnozhestvo-krazhbi.html", "text": "Районната прокуратура предаде на съд 36-годишен мъж, обвинен за множество кражби. Това съобщиха от пресцентъра на  Апелативна прокуратура - Пловдив . Районна прокуратура - Хасково внесе в съда обвинителен акт спрямо мъжа с инициали  Ц.Т., на 36 г., за това, че в периода от 26 юли 2018 г. до 04 август 2018 г. включително, в гр. Хасково, при условията на продължавано престъпление и опасен рецидив, отнел чужди движими вещи, както следва: \r\n- на 26 юли 2018 г. в гр. Хасково, чрез разрушаване на преграда (счупване на патрон на секретна брава на входна врата) и чрез използване на гаечен ключ е отнел парична сума в размер на 500 лева; \r\n- на 31 юли 2018 г. в гр. Хасково, чрез повреждане на преграда, здраво направена за защита на имот и чрез използване на твърд предмет е отнел парична сума в размер на 112 лева и пластмасов монетник; \r\n- на 31 юли 2018 г. в гр. Хасково чрез счупване на патрон на секретна брава на входна врата и чрез използване на техническо средство отнел пари и кутии цигари, всичко на обща стойност 105 лева; \r\n- на 04 август 2018 г. в гр. Хасково, чрез повреждане на преграда, здраво направена за защита на имот и чрез използване на твърд предмет е отнел 21.20 лв., като  всички отнети вещи и пари са на обща стойност 752.05 лв., от владението на упълномощените представители, без тяхно съгласие, с намерение противозаконно да ги присвои. \r\nПо делото е установено, че обвиняемият Ц.Т. влизал четири пъти в различни търговски обекти в гр. Хасково – аптека, хранителен магазин, офис на куриерска фирма и офис на търговско дружество. Той разбивал входните врати с техническо средство – гаечен ключи или друг твърд предмет, като  винаги бил с поставена върху главата си маска, прикриваща лицето му, тъмни обувки и чанта. Придвижвал се с лек автомобил „Рено Лагуна“.  \r\nНа 4 август 2018 г., през нощта, малко след като извършил поредната кражба, обвиняемият Ц.Т. бил задържан в гр. Хасково от полицейски служители, които открили в автомобила му технически средства за разбиване на входни врати.  \r\nТой е осъждан многократно за престъпления против собствеността. Ц.Т. е с взета от съда мярка за неотклонение „Задържане под стража“.", "date": "2019.02.07", "title": "Хасково: Районната прокуратура предаде на съд 36-годишен мъж, обвинен за множество кражби"}
{"url": "http://www.focus-news.net/news/2019/02/07/2620969/ministar-ekaterina-zaharieva-balgarski-vizi-shte-se-poluchavat-v-15-kitayski-grada.html", "text": "Български визи ще може съвсем скоро да се получават в 15 китайски града. Това обяви вицепремиерът и министър на външните работи Екатерина Захариева по време на среща с председателя на Българо-китайската търговско-промишлена палата (БКТПП) Лъчезар Динев, съобщиха от пресцентъра на  Министерството на външните работи . В момента визи за България се получават само в столицата Пекин и в Шанхай.   \r\n„Културната дипломация, туризмът и особено образованието са сред дейностите, чието развитие е основен приоритет на министерството ни“, посочи министър Захариева. Тя добави, че предприетите от Министерството усилия ще допринесат значително за опознаването на страната ни от китайски туристи, студенти и бизнесмени.    \r\nГрадовете, в които ще бъде възможно занапред да се получават български визи, са: Гуанджоу, Дзинан, Кунмин, Нандзин, Пекин, Сиан, Ухан, Фуджоу, Ханджоу, Чанша, Чунцин, Чънду, Шанхай, Шънджън и Шънян.    \r\nЕкатерина Захариева каза още значението на това България и партньори като БКТПП да работят за повишаване на видимостта в Китай на българското висше образование.   \r\n„Образованието е сред основните двигатели на двустранните отношения\", подчерта министърът. „България все още извлича дивиденти от факта, че стотици чуждестранни студенти, получили образование тук, са на ключови позиции в държавната администрация и бизнеса в своите страни“, посочи тя.    \r\nСъбеседниците обсъдиха също предизвикателствата и възможностите пред бизнеса в двете страни.   \r\n„Уверявам ви, че на двустранно ниво ние обсъждаме темата на всички нива на разговори, а заедно с партньорите си в ЕС говорим с Китай в един глас, като диалогът е на сериозен етап“, подчерта министър Захариева.", "date": "2019.02.07", "title": "Министър Екатерина Захариева: Български визи ще се получават в 15 китайски града"}
{"url": "http://www.focus-news.net/news/2019/02/07/2620952/mvnr-stachkuvashti-fermeri-shte-blokirat-patishta-v-gartsiya.html", "text": "По информация на българското посолство в Гърция стачкуващи фермери започват да блокират пътища в страната, съобщиха от  пресцентъра на Министерството на външните работи.   \r\nНа 7 февруари в 16.00 земеделски производители затварят пътя при Егио, който свързва Атина с пристанищния град Патра.  \r\nВ събота, 9 февруари е планирана блокада на движението при Темби - участък от магистралата, която свързва Солун с Атина.   \r\nВ префектура Централна Македония трактори и селскостопанска техника са разположени на следните места:  \r\n- В района на Малгара, в непосредствена близост до националния път Солун - Атина.  \r\n- В област Иматия, на пътен възел Кулурас, автомагистрала Егнатия в участъка Солун – Верия;  \r\n- На националния път Верия - Скидра, в района на жп гара Науса;  \r\n- В област Пела, на пътен възел на Гипсохори;  \r\n- В област Пиерия, на общинския път в района на стадиона на Катерини;  \r\n- На 67-я километър от стария национален път Катерини – Солун;  \r\n- В района на Серес, на пътен възел Сидирокастро;  \r\nБлокади на движението са планирани и:  \r\n- В района на Пирго Илиас по националния път Патра-Древна Олимпия, в петък 8 февруари 2019 г., в 18.00 ч.  \r\n- В района на Превеза, на пътен възел Луру Превезас, от 19.30 ч. на 7 февруари 2019 г.  \r\n- В района на Пеласгия, окръг Фтиотида, е предвидено за 7 февруари 2019 г. от 16.00 до 18.00 ч. нова блокада на двете платна към Солун.  \r\n- На остров Крит в Ханя, на височината Мегала Хорафия, всеки ден ще се спира движението от 16.00 до 18.00 ч. на националния път Ханя-Ираклио. Движението от 16.00 до 18.00 ч. всекидневно ще бъде блокирано и в района на Ираклио на острова.", "date": "2019.02.07", "title": "МВнР: Стачкуващи фермери ще блокират пътища в Гърция"}
{"url": "http://www.focus-news.net/news/2019/02/07/2620973/inzh-petko-dragnev-op-burgasbus-sled-montiraneto-na-videonablyudenie-intsidentite-v-gradskiya-transport-sa-svedeni-do-minimum.html", "text": "След монтирането на видеонаблюдение инцидентите в градския транспорт са сведени до минимум. Това каза за  Радио „Фокус“ – Бургас  инж. Петко Драгнев, управител на общинско предприятие „Бургасбус“. По думите му въвеждането, монтирането и експлоатацията на видеонаблюдение в автобусите и по спирките на възловите кръстовища в града са причина за спазване на „добрия тон“ от страна на ползващите градския транспорт. „Болшинството от пътниците, щом разберат, че има доказателствен материал за тяхното държание, в повечето случаи коригират поведението си“, отбеляза управителят на общинско предприятие. „Има и единични случаи, в които някои от тях прекаляват, но смея да твърдя, че тези устройства действа възпитателно“, каза още Драгнев. Той добави, че от началото на годината е имало само няколко случая, в които граждани са търсили изясняване след наложени им глоби, но до сериозни конфликти не се е достигнало. \r\nМария ПОПЧЕВА", "date": "2019.02.07", "title": "Инж. Петко Драгнев, ОП „Бургасбус“: След монтирането на видеонаблюдение инцидентите в градския транспорт са сведени до минимум"}
{"url": "http://www.focus-news.net/news/2019/02/07/2620971/burgas-initsiativata-sofiya-film-fest-na-brega-nabira-dobrovoltsi.html", "text": "Инициативата „София филм фест на брега“ набира доброволци. Това съобщиха от пресцентъра на  Община Бургас . Всеки, който иска да стане част от екипа на бургаския фестивал и да се докоснете до света на киното, може да напише лично съобщение на страницата на „София филм фест на брега“. Кандидатите трябва да разкажат с няколко изречения какво ги мотивира да участвате в това събитие. \r\nЗадачи ще има в периода на тазгодишното издание на фестивала от 14 до 22 март между 10.00 и 23.00 часа, по предварително изготвен график, съобразен с възможностите на доброволците. Ангажименти ще има и във връзка с някои организационни дейности между 20 февруари и 13 март. Готовността за включване в извънредни и непланирани активности е предимство. \r\nСрокът за кандидатстване е 20 февруари.", "date": "2019.02.07", "title": "Бургас: Инициативата „София филм фест на брега“ набира доброволци"}
{"url": "http://www.focus-news.net/news/2019/02/07/2620972/ministar-kiril-ananiev-nyama-edinno-stanovishte-za-model-na-reforma-v-zdraveopazvaneto-koyto-sas-spokoystvie-da-vnesa-v-ministerski-savet-i-narodnoto-sabranie.html", "text": "Нямa единно становище за модел на реформа в здравеопазването, който със спокойствие да внеса в Министерски съвет и Народното събрание. Това каза министърът на здравеопазването Кирил Ананиев в рамките на Комисията по здравеопазване в отговор на въпрос на народния представител от ПГ на ДПС д-р Нигяр Джафер за моделите за реформа в здравеопазването, предаде репортер на  Агенция „Фокус“.   \r\nМинистърът уточни, че в министерството продължава работата по анализа на всички предложения. „Това, което в момента не ни дава възможност да ускорим процеса е значителният брой наредби, които трябва да приемем до края на месец март. Те са 60 на брой, свързани с измененията в преходните и заключителни разпоредби на Закона за бюджета на НЗОК. Така или иначе обаче след като ги разработим тези наредби до края на март, ускорено ще продължим да работим по модела“, допълни министърът.  \r\nПо отношение на другите варианти за реформа, министър Кирил Ананиев обърна внимание на френския и холандския.  „Не мога да кажа, че има обединяване на по-голяма част от участващите в работните групи към някакъв по-конкретен модел“, допълни той. Министърът коментира, че някои от представителите на работодателите, на застрахователите и други участници в групите като че ли желаят да се върви към първия. „Моделът, в който не влиза никакъв допълнителен лев в системата на здравеопазването, а създаваме една допълнителна администрация, участници в рамките на съществуващия ресурс, който мен малко ме притеснява“, допълни още здравният министър.  \r\nДеница КИТАНОВА", "date": "2019.02.07", "title": "Министър Кирил Ананиев: Няма единно становище за модел на реформа в здравеопазването, който със спокойствие да внеса в Министерски съвет и Народното събрание"}
{"url": "http://www.focus-news.net/news/2019/02/07/2620963/dzhumhuriet-nova-zaplaha-na-sasht-sreshtu-turtsiya-zaradi-ruskite-zrk-s-400.html", "text": "На фона на продължаващите разговори между Турция и САЩ за Сирия, дойде ново послание от Вашингтон към Анкара да не доставя руските ЗРК „С-400”, пише  вестник „Джумхуриет” . В противен случай, ако Турция вземе ЗРК „С-400”, няма да може да закупи американските системи „Пейтриът”. Освен това ще бъде заплашено участието на Анкара в програмата за най-новия боен самолет от пето поколение „Ф-35”, а също така Турция може да бъде подложена на санкции от страна на САЩ. Тази последна и актуална позиция на Вашингтон е оповестена от неназован висш представител на САЩ пред група турски журналисти в Анкара.  \r\n„Ако Турция вземе ЗРК „С-400”, тогава ще бъде стопиран процесът за продажбата на Анкара на нашите системи „Пейтриът”. Позицията на правителството на САЩ е в тази насока. Тук наистина има два пътя. Първият е продължаване на доброто военно сътрудничество между Турция и САЩ;  недопускане да бъде застрашено участието на Анкара в програмата за „Ф-35”; пътят, при който няма да изникне силната вероятност Турция да бъде подложена и да пострада от санкции.  Вторият път няма да породи добри резултати. Надяваме се, че като партньор и приятел Турция няма да избере втория път, който ще предизвика подобни сериозни проблеми.”, думи на неназован висш представител на САЩ, цитира от „Джумхуриет”. \r\nПревод и редакция:", "date": "2019.02.07", "title": "„Джумхуриет”: Нова заплаха на САЩ срещу Турция заради руските ЗРК „С-400”"}
{"url": "http://www.focus-news.net/news/2019/02/07/2620975/zhivka-mineva-chitalishte-prosveta-1927-varna-v-kraya-na-noshtta-na-hari-potar-shte-vrachim-sertifikat-za-zavarshvaneto-na-uchilishte-hoguorts-na-nay-izyavenite-uchastnitsi.html", "text": "В края на нощта на Хари Потър ще връчим сертификат за завършването на училище „Хогуортс“ на най-изявените участници. Това каза в интервю за  Радио „Фокус“ – Варна  Живка Минева, библиотекар в Народно читалище „Просвета 1927“ във Варна. Тя обясни, че библиотеката към читалището за пръв път се включва в честването на книгите за най-известния магьосник на света. По думите ѝ събитието ще се проведе от 18.30 часа в сградата на читалището и ще бъде изпълнено с много интерактивни игри и тестове, които да потопят участниците в магьосническия свят. „Приготвили сме много изненади за децата - игри от сорта на анкети и тестове, за да проверим кой колко е прочел книгите. Има и подвижни игри за търсене на книга или търсене на съкровище с разни фантастични животни, които при нас ще са под формата на фантастични животни – играчки. Разбира се, ще има и фокуси“, обясни библиотекарката. Тя допълни, че присъстващите ще бъдат разпределени в 4-те дома от училището за магии и вълшебства „Хогуортс“, а самото събитие ще бъде състезание между тях. „То ще протече като състезание между 4-те дома от книгата, да видим кои са най-подготвени и кои заслужават специалния сертификат, че е присъствал на такава вечер и е завършил училището „Хогуортс“, защото тази година темата е „Хогуортс“ и неговите тайни. Тя допълни, че посетителите на библиотеката ще могат да се насладят и на избрани откъси от книгите и филмите за Хари Потър. \r\nБояна АТАНАСОВА", "date": "2019.02.07", "title": "Живка Минева, читалище „Просвета 1927“ – Варна: В края на нощта на Хари Потър ще връчим сертификат за завършването на училище „Хогуортс“ на най-изявените участници"}
{"url": "http://www.focus-news.net/news/2019/02/07/2620978/silvena-gospodinova-baseynova-direktsiya-chernomorski-rayon-varna-s-30-e-namalyal-obemat-na-vlazhnite-zoni-ot-1970-godina-nasam.html", "text": "Намаляване с около 30% от обема на влажните зони се наблюдава от 1970 година насам. Това не говори положително за човешкото влияние. Това каза в интервю за  Радио „Фокус“ – Варна  Силвена Господинова, главен експерт връзки с обществеността към Басейнова дирекция „Черноморски район“. Световният ден на влажните зони се чества всяка година на 2 февруари – датата на приемането на Рамсарската конвенция през 1971 г. в Иран. Стана ясно, че там се залагат действия на международно ниво, с които да се ограничат всички негативни въздействия върху местообитанията на водолюбивите птици. „158 са държавите, които са ратифицирали до този момент тези дейности, заложени и програми от мероприятия, които трябва да се изпълняват национално“, каза още  Силвена Господинова. По думите ѝ в световен мащаб влажните зони са над 1 700. България е представена с 11, представляващи 0.32% от територията на страната. По Черноморското крайбрежие това са „Атанасовско езеро”, „Дуранкулашко езеро”, „Шабленско езеро”, „Местността Пода”, „Поморийско езеро”, „Комплекс Ропотамо” и „Езеро Вая”. Около река Дунав „Езеро Сребърна”, „Комплекс Беленски острови” и „Остров Ибиша” и на запад от Стара планина  е „Карстов комплекс Драгоманско блато”.  \r\n„В тези влажни зони водата може да е сладка или солена. Те могат да бъдат и изкуствени“, каза още експертът. Тя коментира, че това са зони, свързани не само с ограничаване на вредното въздействие от климатичните промени като например дългото засушаване и интензивните валежи, но се използват и като рекреационни зони за отдих и туризъм. Силвена Господинова допълни, че през последните години тези места остават без сериозни нарушения. „Там има забрани за строеж. Има  пропускателен режим за недопускане за разходки в определени моменти“, коментира специалистът. Тя подчерта, че е важно да се обръща определено внимание и върху биологичното разнообразие. „Обикновено акцентът е върху водолюбивите птици, които обитават влажните зони, но има и много интересни растителни видове, влечуги, дървесни видове. Разнообразието е голямо и това са места, които трябва да щадим и опазваме“, каза още Силвена Господинова. \r\nСияна БУХЛАРСКА", "date": "2019.02.07", "title": "Силвена Господинова, Басейнова дирекция „Черноморски район“ - Варна: С 30% е намалял обемът на влажните зони от 1970 година насам"}
{"url": "http://www.focus-news.net/news/2019/02/07/2620977/kyustendil-kmetat-na-obshtina-dupnitsa-inzh-metodi-chimev-predlaga-uvelichavane-na-sredstvata-otpuskani-za-lechenie-na-reproduktivni-problemi.html", "text": "Кметът на Община Дупница инж. Методи Чимев предлага увеличаване на средствата, отпускани за лечение на репродуктивни проблеми. Това съобщиха за  Радио „Фокус” – Кюстендил  от Общински съвет – Дупница. Предложението е постъпило в деловодството на Общинския съвет под формата на промяна на действащия в момента Правилник за финансово подпомагане на процедури и дейности по асистирана репродукция на семейства и лица, живеещи на семейни начала с репродуктивни проблеми на територията на община Дупница. До момента отпуската сума на заявител е до 1 500 лева, но се предлага тази сума да стане до 2 000 лева. В мотивите се посочва, че в много от случаите лечебните заведения, извършващи процедурите, изискват предварително заплащане на скъпо струващите процедури. Не малка част от кандидатите нямат възможност да покрият разходите за лекарствата и самата процедура. До момента средствата, които са отпускани на лица, семейства и двойки за финансово подпомагане, са в размер до 1 500 лева на заявител, но високите цени на лекарствата, манипулациите и все още ниската ефективност на процедурите не позволяват на много двойки да имат свое дете. Целта на предлаганото изменение е да се подпомогнат семействата и лицата, живеещи на семейни начала с репродуктивни проблеми, като се финансират дейностите по диагностика и подготовка за изпълнение на процедурата по „ин витро“, което да доведе до повишаване на раждаемостта в община Дупница. \r\nВенцеслав ИЛЧЕВ", "date": "2019.02.07", "title": "Кюстендил: Кметът на Община Дупница инж. Методи Чимев предлага увеличаване на средствата, отпускани за лечение на репродуктивни проблеми"}
{"url": "http://www.focus-news.net/news/2019/02/07/2620970/prezidentat-rumen-radev-sled-finansovoto-priklyuchenie-po-otnoshenie-na-iztrebitelya-ima-palna-neyasnota-za-drugite-dva-proekta-za-modernizatsiya.html", "text": "Има пълна неяснота по отношение на финансирането на другите два проекта за модернизация на армията след финансовото приключение, в което ни вкараха политиците, по отношение на изтребителя. Това каза президентът Румен Радев пред журналисти след представянето на „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“ от началника на отбраната ген. Андрей Боцев, предаде репортер на  Агенция „Фокус“ . „Виждаме какво стана с другите проекти. Някой да говори вече за корабите, за бойната машина за пехотата? Нали трябваше да се движат заедно, в пакет?“, попита президентът. „Предизвикателствата остават модернизацията и развитието на съвременни отбранителни способности“, заяви Румен Радев. „Това са сложни процеси, искат много тясна координация между военната експертиза и политиците. Видяхме какъв е ефектът, когато политиците грубо и изключително некомпетентно все вклиняват в едни ясно регламентирани процеси“, обяви държавният глава. „По време на анализа благодарих на ръководството на Министерството на отбраната и на командния състав за това, че въпреки многобройните предизвикателства през годината, имаме успехи в три важни направления. Първо по отношение на хората със взетите мерки тази година за първи път от много време имаме пречупване на негативната тенденция за увеличаване на некомплекта личен състав. Това трябва да продължи като визия и политика на Министерството на отбраната, да се награди, така че да има яснота във военнослужещите относно кадровото им развитие и социални условия“, обясни той. „Въпреки трудностите има множество проведени, и то успешно, учения. Имаме усвояване на нови видове подготовки“, коментира Румен Радев. „Отделиха се немалко средства за поддържане на техниката и въоръжението. Това е много времеемък процес, ефектът ще бъде усетен догодина най-рано“, поясни държавният глава. „На вниманието остава рискът за летателния състав. Тази година негативната тенденция за намаляване на нальота не може да бъде преодолян“, обърна внимание президентът. „Очаквам новият, макар и закъснял стратегически преглед на отбраната, да даде по-голяма яснота относно процесите на планиране, нивото на амбиция и постигане на баланс между предизвикателства, задачи, ресурси и хора“, посочи Румен Радев. „Важният акцент и следващата година е воденето на съвременна бойна подготовка и останалите т.нар. малки като финансови средства, но огромни като значение проекти за модернизация, без тях не можем да осигурим мобилност, осигуреност, съвместимост и работа в единно информационно пространство на всички елементи на системата на отбраната“, каза още той. \r\nБиляна ИВАНОВА", "date": "2019.02.07", "title": "Президентът Румен Радев: След финансовото приключение по отношение на изтребителя, има пълна неяснота за другите два проекта за модернизация"}
{"url": "http://www.focus-news.net/news/2019/02/07/2620957/ministar-kiril-ananiev-podpisahme-aneks-s-bls-s-koyto-vazstanovihme-tsenata-na-edna-ot-osnovnite-klinichni-pateki-po-koyato-rabotyat-obshtinskite-bolnitsi.html", "text": "Подписахме анекс с БЛС, с който възстановихме цената на една от основните клинични пътеки, по която работят общинските болници. Това каза министърът на здравеопазването Кирил Ананиев в рамките на Комисията по здравеопазване  в отговор на въпрос на народния представител от ПГ на „БСП за България“ проф. Георги Михайлов за финансирането на общинското здравеопазване,  предаде репортер на  Агенция „Фокус“.   \r\n„Безспорно общинските болници имат своето място в българското здравеопазване. Макар че начинът на управление на отделните общински болници е много различен“, допълни още министърът. „Имаше няколко проблема. Единият бе свързан с намалението на цената на една от основните клинични пътеки, по която те работят и имаше голямо недоволство. Мога да ви информирам, че току що завърши среща с БЛС и ние подписахме анекс, с който възстановихме цената на тази пътека. Тя беше намалена от 500 на 300 лв. Върнахме я на 500 лв. Тази пътека, първо, че е много важна за общините, второ наистина тя беше подценена и не отговаряше на реалните разходи по това лечение“, допълни министърът по отношение на клиничната пътека № 56. „Второто нещо, по което в момента разсъждаваме като мярка, която може да помогне за стабилизиране на финансовото състояние на общините, е, че тези дейности, които се финансират чрез методиката, ще ги преразгледаме днес и утре и ще предложим едно по-добро остойностяване на дейността, която се извършва. Това според мен ще създаде възможност на директорите на болниците да помогнат по отношение на осигуряване, ако не началната заплата на съответните специалисти да се постигне едно по-високо заплащане“, каза министърът. Той уточни, че се разсъждава върху възможността дали не трябва някои от болниците да се определят като защитени.  \r\nДеница КИТАНОВА", "date": "2019.02.07", "title": "Министър Кирил Ананиев: Подписахме анекс с БЛС, с който възстановихме цената на една от основните клинични пътеки, по която работят общинските болници"}
{"url": "http://www.focus-news.net/news/2019/02/07/2620979/kyustendil-normalno-se-osashtestvyava-dvizhenieto-po-patishtata-v-oblastta-nastilkite-sa-suhi.html", "text": "Нормално се осъществява движението по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки навсякъде са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.02.07", "title": "Кюстендил: Нормално се осъществява движението по пътищата в областта, настилките са сухи"}
{"url": "http://www.focus-news.net/news/2019/02/07/2620981/sport-balgariya-izravni-sreshtu-ukrayna-na-fed-kap.html", "text": "Виктория Томова спечели впечатляваща победа над Катерина Козлова на Фед Къп. Така България изравни резултата срещу Украйна за 1:1 победи. Томова се наложи над Козлова, която е номер 126 в света с 6:3, 6:2 за един час игра. Преди това Изабелла Шиникова отстъпи с 5:7, 4:6 на Марта Костюк. Така резултата до момента е равен – 1:1 победи и всичко ще се реши в срещата на двойки.   \r\nВчера нашите момичета се наложиха над Естония с 2:1 победи. Турнирът се провежда в Жельона Гура (Полша).", "date": "2019.02.07", "title": "Спорт: България изравни срещу Украйна на Фед къп"}
{"url": "http://www.focus-news.net/news/2019/02/07/2620982/vitseprezidentat-iliyana-yotova-zdraveto-na-raboteshtite-e-zalozhnik-na-pazarni-mehanizmi.html", "text": "„Здравето на работниците се превръща в заложник на пазарни механизми и конкуренция между предприятията и фирмите. Стремежът към качествени условия на труд отстъпва пред стремежа да се съкратят разходите на фирмата“. Това заяви вицепрезидентът Илияна Йотова, съобщиха от  Прессекретариата на държавния глава . По покана на Факултета по обществено здраве при Медицински университет – София, вицепрезидентът изнесе публична лекция за съвременните предизвикателства пред трудовата медицина. През 2018 г. Илияна Йотова откри първия за България международен Конгрес по трудова медицина и експертиза на работоспособността. Вицепрезидентът бе удостоена със статуетка и почетна грамота „за вдъхновението от патронажа на Конгреса по трудова медицина и експертиза на работоспособността, с което се постига широк отзвук в средите на колегията, работодателите, работещите, синдикатите и международните участници за нови партньорства и сътрудничество“. \r\n„В окото на бурята, в годините на най-тежката икономическа и финансова криза, високите нива на безработица унищожиха дори разговора за безопасен труд в много отрасли“, отбеляза Илияна Йотова и посочи като пример т.нар. пакет за мобилност, който освен всичко друго третира и правата на шофьорите. Условията, в които работят и почиват, обаче останаха извън фокуса на обществения дебат. \r\nВицепрезидентът заяви, че заради икономическия и финансов крах работните места на всяка цена изместиха достигнатите права от европейските граждани за безопасен труд. Появиха се отново нелоялните практики между отделните предприятия, а социалният дъмпинг стана водеща тема и на международно ниво. „Игрите на глада“ характеризират немалка част от българското производство. Шивачките у нас често се сравняват със шивачките в Камбоджа заради лошите условия на труд и ниското заплащане“, изтъкна вицепрезидентът. Илияна Йотова посочи, че е много труден или въобще не съществува контролът за условията на труд в сивата икономика, надомната работа и самонаетите лица. \r\nСпоред вицепрезидента инцидентно се повдига въпросът за условията,  при които работят българите в чужбина, особено сезонните работници. „Феноменът „съвременно робство“ е все по-чест в ежедневието дори на развитите икономики“, отбеляза Илияна Йотова. \r\nВицепрезидентът обърна внимание на т.нар. модерни болести, до които води на пръв поглед невинна форма на експлоатация. При по-квалифицираните професии, благодарение на технологиите, работодателите имат 24-часов достъп до своите служители и изискват от тях извънреден труд, без допълнително заплащане. Липсва обществена дискусия за развитието на трудовата медицина в условията на четвъртата индустриална революция, подчерта Илияна Йотова. \r\nВ лекцията вицепрезидентът направи кратък преглед на международното и европейското законодателство в областта на трудовата медицина. Съществуват европейски норми и регулации, но липсва регламент, задължителен за законодателствата за държавите членки, който да налага хармонизирани правила. \r\nИлияна Йотова отбеляза различния статут и функции на службите по трудова медицина в европейски мащаб. „Многообразието им затруднява възможностите за изграждане на истинска европейска мрежа за услуги в областта на трудовата медицина“, посочи вицепрезидентът. \r\n„В ЕС има глад за трудови медици“, отбеляза вицепрезидентът и посочи, че в България и Румъния на 100 хил. работещи има под 10 специалисти. За сравнение – на 100 хил. работници над 40 специалисти по трудова медицина има в Италия, Латвия и Финландия. \r\nИлияна Йотова заяви, че в България все още няма достатъчно атрактивни условия, за да могат младите лекари да избират като своя специалност трудовата медицина. „Не на последно място е и вродената ни скептичност, че е по-важно да се воюва за здраве и труд, а не за труд и здраве“, отбеляза Илияна Йотова. \r\nВицепрезидентът се обърна с думи на благодарност към преподавателите и учените, на Медицински университет – София, за огромните усилия, които полагат, за да бъде тази наука на международно ниво, и най-важното – да убеждават обществото в огромното й значение.", "date": "2019.02.07", "title": "Вицепрезидентът Илияна Йотова: Здравето на работещите е заложник на пазарни механизми"}
{"url": "http://www.focus-news.net/news/2019/02/07/2620983/prezidentat-rumen-radev-pravitelstvoto-nyama-sobstvena-pozitsiya-za-venetsuela-nyamam-kakvo-i-s-kogo-da-obsazhdam.html", "text": "Що се отнася до комуникацията, основният проблем е, че българското правителство няма собствена позиция за Венецуела. Нямам какво и с кого да обсъждам. Това каза президентът Румен Радев пред журналисти в отговор на въпрос защо се е получил разнобой между него и правителството за позицията на страната за Венецуела, предаде репортер на  Агенция „Фокус“ . „Изпратих позицията си, много добре аргументирана, още предния ден преди Съвета по сигурност“, обяви той. „За пореден път правителството се крие зад колективната безотговорност на органи като Съвета по сигурност, който има правомощия във вътрешни проблеми, касаещи националната сигурност, а не в решаването на международни въпроси“, заяви президентът. „Европа е силна, защото е люлката на демокрацията и свободомислието. По тази причина европейската позиция не е тази, която поставя ултиматуми. Не е тази, която подкрепят повече държави, а е тази, която уважава правото и суверенитета. За това ненамесата е основен принцип“, посочи държавният глава. „В случая с Венецуела намесата рискува да ескалира напрежението, включително в международен план. Това е много важно“, каза още той. \r\nБиляна ИВАНОВА", "date": "2019.02.07", "title": "Президентът Румен Радев: Правителството няма собствена позиция за Венецуела, нямам какво и с кого да обсъждам"}
{"url": "http://www.focus-news.net/news/2019/02/07/2620980/marina-tsoneva-mlad-shofyor-statisticheski-e-dokazano-che-mladite-shofyori-chesto-sa-prichiniteli-na-ptp.html", "text": "Статистически е доказано, че младите шофьори често са причинители на ПТП. Това каза за  Радио „Фокус“ – Пирин  Марина Цонева, млад шофьор. По думите й основната причина се крие в това, че някои от тях са доста самонадеяни. „Мисля, че е необходимо да се говори с тях повече, за да осъзнаят опасностите, които се крият на пътя“, заяви Марина Цонева. По думите й това, че човек има свидетелство за управление на моторно-превозно средство не го прави добър шофьори. „Дори след много години опит като шофьор, никой няма право да се нарече, че е добър“, допълни младият шофьор. „Шест месеца биха били добър период, в който начинаещият зад волана да шофира с придружител, но тук става въпрос за редовно каране, а не само да се води, че просто е минал този период“, посочи Марина Цонева. Тя добави, че придружителят може да бъде роднина или приятел, който да има по-дълъг шофьорски стаж. \r\nДенис НИКИФОРОВ", "date": "2019.02.07", "title": "Марина Цонева, млад шофьор: Статистически е доказано, че младите шофьори често са причинители на ПТП"}
{"url": "http://www.focus-news.net/news/2019/02/07/2620966/ministar-kiril-ananiev-nay-vazhnata-tochka-v-dneshnoto-zasedanie-na-nadzorniya-savet-beshe-priemaneto-na-ustroystveniya-pravilnik-na-nzok.html", "text": "Най-важната точка в днешното заседание на Надзорния съвет беше приемането на устройствения правилник на НЗОК. Това каза министърът на здравеопазването Кирил Ананиев в рамките на Комисията по здравеопазване в отговор на въпрос на народния представител от ПГ на БСП проф. Анелия Клисарова за най-горещите новини и решенията днес с НЗОК и БЛС, предаде репортер на  Агенция „Фокус“ . „Проф. Клисарова, днес наистина беше важен ден за Надзора и за БЛС. Разбирайте и за лечебните заведения. Вече споменах за най-важното, подписан е анексът с БЛС, в който освен някои технически поправки, които бяха направени има две важни неща. Едното е увеличението на клинична пътека 56 от 300 на 500 лв. Това беше придружено с предложение за намаляване на клиничната пътека за долекуване. Решението, което взехме двете страни,  беше да не стане за сметка на намаляване на тази клинична пътека“, заяви още министърът. Министър Ананиев добави, че първоначалното разпределение се е формирало на резерв в РЗОК, които са били задържали при себе си буфер. „Който представляваше разликата над 8,32%. Това е процентът, с който се вдига болничната помощ“, допълни още министърът. „Имаше и други точки в дневния ред на Надзорния съвет. Може би най-важната е приемането на устройствения правилник на НЗОК“, допълни министърът.    \r\nДеница КИТАНОВА", "date": "2019.02.07", "title": "Министър Кирил Ананиев: Най-важната точка в днешното заседание на Надзорния съвет беше приемането на устройствения правилник на НЗОК"}
{"url": "http://www.focus-news.net/news/2019/02/07/2620987/kathimerini-gartsiya-manfred-veber-namekna-za-po-niski-finansovi-iziskvaniya-pri-razlichno-pravitelstvo-v-atina.html", "text": "Председателят на Европейската народна партия (ЕНП) Манфред Вебер в четвъртък намекна, че изискванията за бюджетен излишък за Гърция могат да бъдат намалени, ако той бъде избран за председател на Европейската комисия през май, при условие, че страната има стремящо се към растеж правителство, пише  електронното издание на вестник Kathimerini . \r\nНа съвместна пресконференция в Атина с Кириакос Мицотакис, председател на основната опозиционна партия „Нова Демокрация“, членка на ЕНП, Вебер заяви, че европейските кредитори ще обсъдят възможността за намаляване на целите за бюджетен излишък, поставени според спасителните планове, „при различно правителство“. \r\n„Имаме нужда от ново правителство в Гърция“, заяви евробюрократът, който също така обвини левият премиер на Гърция Алексис Ципрас, че отлага мерките по спасителните планове и нарушава предизборните си обещания. \r\n„Не бива да се налага хората да напускат дома си или страната си по финансови причини“, посочи Вебер във връзка със заминаването на десетки хиляди гърци в чужбина в процеса на изтичане на мозъци. \r\nПревод и редакция:", "date": "2019.02.07", "title": "Kathimerini (Гърция): Манфред Вебер намекна за по-ниски финансови изисквания при „различно“ правителство в Атина"}
{"url": "http://www.focus-news.net/news/2019/02/07/2620986/daniela-bozhinova-initsiativen-komitet-za-razvitie-na-mestnata-demokratsiya-smyatame-che-initsiativata-za-razvitie-na-mestnata-demokratsiya-e-inovatsiya.html", "text": "Смятаме, че инициативата е демократична иновация. Това каза пред журналисти председателят на Инициативен комитет „За развитие на местната демокрация“ по време на пресконференцията по повод новосъздадения комитет за развитие на местната демокрация, предаде репортер на  Радио „Фокус“ – Бургас . „Смятаме, че това е демократична иновация, с която се захващаме и че местната демокрация ще бъде развита, тъй като гражданите пряко ще избират хората, които отговарят за нуждите на техните райони, квартали и по-малки населени места, които са в рамките на град Бургас“, добави Божинова. Тя заяви, че се надява, че ще има едно по-балансирано изразходване на общинските бюджети и европейските средства, чрез които се финансират проекти на територията на града. Тя добави, че смята, че с едно такова решение градът би спечелил, като ще има едно по-добро състезание при предстоящите местни избори. Божинова посочи още, че си дават лично като прогноза идеята първо да бъде приета от управляващите, които са начело на Общинския съвет. \r\nМария КУРТЕВА", "date": "2019.02.07", "title": "Даниела Божинова, Инициативен комитет „За развитие на местната демокрация“: Смятаме, че инициативата за развитие на местната демокрация е иновация"}
{"url": "http://www.focus-news.net/news/2019/02/07/2620984/atanas-dimitrov-ptitseglaviyat-trakiyski-korab-koyto-se-sglobyava-na-yazovir-koprinka-e-podgotven-maksimalno-dobre-predi-da-bade-zazimen.html", "text": "Птицеглавият боен тракийски кораб, който се сглобява на язовир „Копринка” от 2018 година, е подготвен максимално добре преди да бъде зазимен и не съществува каквато и да било опасност той да започне да гние. Това каза за  Радио „Фокус”  Атанас Димитров, ръководител на проекта за създаването на кораба, който ще бъде използван като туристическа атракция от Община Казанлък, която е и партньор по проекта. През изминалите две години, от началото на проекта, е направен специален подбор на дървения материал - дъб, изработени са елементите, а през 2018 година корабът бе сглобен и бе направен стрес – тест. „В момента състоянието на конструкцията е много добро, на всички места където се опира дърво в дърво сме сложили древна смола, по древна рецепта -  смола с вар, която пази дъба от гниене, въпреки, че този дъб няма как да изгние”, каза Димитров. \r\nКонструктор на кораба е инж. Георги Вълевски, който посочи, че плавателният съд е конструиран на базата на фреските от храма Мединет Хабу, като са използвани приблизително фреските като форма на кораба и като големина, но е приложен и собствения му опит. До момента е изпълнен наборът на кораба, т.е. наредени са ребрата на кила и са поставени няколко бордови пояса от обшивката, които стабилизират целия корпус. Подобни кораби в древността са строени от суров дървен материал и на открито. „Дъбът е изключително траен вид и е изключено за една зима да се получи каквото и да било гниене по него. Зимно време в студа не може да се работи дърводелска работа. Има къщи направени от дървени греди, които стоят двеста и повече години. Това, което предстои да бъде направено на първо време е първият ред на обшивката, който се нарича шпунтов пояс да бъде поставен. Той не е поставен съвсем съзнателно, защото ако бъдат сложени дъските, обемът вътре ще започне да се пълни с вода и отпадъци, и тогава би било възможно да се получи някакво гниене на дървения материал. Този пояс ще бъде поставен напролет”, каза Вълевски. По професия той е електроинженер. Дълги години се е занимавал с ветроходство, с конструиране на лодки, яхти, а в последните години и с кораби, които имат историческа стойност. Вълевски е конструкторът и на древната тракийска галера „ Резос” \r\nРъководителят на проекта Атанас Димитров поясни, че предстои още да бъдат изработвани още оръжия, такелажи, метални конструкции, платното на кораба. „Това, което Община Казанлък прави, е изключително впечатляващо, то тепърва ще бъде оценявано”, каза още той. В момента се леят оръжията, изработват се весла, такелажи, предстои да бъдат направени птичите глави, които ще бъдат разположени в двата края на корпуса.  \r\nПрез 2018 година Община Казанлък е изплатила 30 хиляди от общо договорената с екипа на проекта сума в сключения договор, възлизаща на 36 хил. лв. и предстои през 2019 година да бъдат изплатени оставащите 6 хил. лв. Сумата е гласувана от Общинския съвет. \r\n„Корабът е изключително мореходен, в древността е плавал в открито море. С подобни кораби някога от нашите земи се е стигало до Африка”, каза Георги Вълевски. \r\nВ подкрепа на думите, казани от колегите му по отношение на гниенето на дървения материал на птицеглавия кораб, световноизвестният мореплавател Дончо Папазов каза, че „Тивия” е дървена лодка на вече 40 години и не е изгнила. \r\n„Това не са едни пари хвърлени на вятъра, а това е вложение в културата, това е напомняне за нашето славно историческо минало, което не се измерва с пари. Една страна се развива, хората се развиват, ако имат самочувствие какво са били. А ние онагледяваме. Община Казанлък влага пари в култура, което няма измерение”, каза Папазов. \r\nСлавяна ГАЙДАРОВА", "date": "2019.02.07", "title": "Атанас Димитров: Птицеглавият тракийски кораб, който се сглобява на язовир „Копринка”, е подготвен максимално добре преди да бъде зазимен"}
{"url": "http://www.focus-news.net/news/2019/02/07/2620974/ria-novosti-ukrayna-zakrepi-v-konstitutsiyata-kursa-kam-vlizane-v-es-i-nato.html", "text": "Върховната рада утвърди измененията в Конституцията на Украйна, които закрепят курса на страната към влизане в Европейския съюз и НАТО, предава  РИА Новости . \r\nТова решение бе подкрепено от 334 депутати при необходими минимум 300 гласа. \r\nСъщо така в Закона се предлага от предишните положения на Основния закон нормата, която даваше правови основания за базирането на руския Черноморски флот в Крим. \r\nСега Законът трябва да бъде подписан от президента Петро Порошенко и той ще влезе в сила на следващия ден след публикуването му в Държавен вестник. \r\nРИА Новости отбелязва, че предложенията за изменение на Конституцията са внесени от Порошенко. Те фиксират „избора на Украйна и нейното място като член на европейското семейство“, а също така интеграцията на страната в НАТО. Към този политически курс трябва да се придържат президента, кабинета на министрите и Радата. През ноември м.г. парламентът прие законопроекта на първо четене. Германският посланик в Киев: Бързото влизане в ЕС е нереалистично \r\nКакто заяви посланикът на Германия в Украйна Ернст Райхел, не си струва Киев да разчита на бързо влизане в ЕС и НАТО. \r\n„Бързото влизане на Украйна в НАТО или ЕС е нереалистична перспектива. Чака ви дълъг и труден път. На Украйна ще й се наложи да направи изключително много, за да се подготви за статута на кандидат за влизане в двете организации“, заяви Райхел в интервю пред изданието „Европейска правда“. \r\nПри това той нарече популизъм обещанията на кандидат-президентите за незабавно постигане на членство в ЕС и НАТО в случай на победа. Отказ от извънблоковия статут \r\nПрез декември 2014 година Върховната рада внесе изменения в два закона, с което се отказа от статута на извънблокова държава. \r\nПри това бившият генерален секретар на Алианса Андерс Фог Расмусен отбелязваше, че за влизане в НАТО, Киев ще трябва да отговори на редица критерии, изпълнението н а които ще отнеме много време. Експерти предполагат, че Киев няма да може да претендира за членство в НАТО в близките 20 години. \r\nЕвропейският комисар по разширяването Йоханес Хан също така заяви, че да се говори за членство на Украйна в Съюза в близките години е нереалистично. \r\nПревод и редакция:", "date": "2019.02.07", "title": "РИА Новости: Украйна закрепи в Конституцията курса към влизане в ЕС и НАТО"}
{"url": "http://www.focus-news.net/news/2019/02/07/2620989/slavka-chakarova-kmet-na-chepelare-za-21-va-godina-v-grada-shte-chestvame-olimpiyskata-titla-na-ekaterina-dafovska.html", "text": "За 21-ва година в Чепеларе ще честваме олимпийската титла на Екатерина Дафовска. Това каза за  Радио „Фокус“ – Смолян  кметът на Чепеларе, Славка Чакърова. „В община Чепеларе след 9 февруари 1998 г. се създаде една уникална традиция – всяка година на този ден Общината организира спортен празник – Зимен олимпийски ден. Ние и тази година продължаваме, като за 21-ви пореден път ще честваме олимпийската титла на Екатерина Дафовска. Тази година събитието ще бъде на 8 февруари. Всички деца от училищата в община Чепеларе ще се качат на връх Мечи чал и там ще има няколко вида игри, като дърпане на въже и други забавления, а за по-добрите в ски спорта ще има състезания по слалом – ски алпийски дисциплини и сноуборд“, посочи Чакърова. \r\nТя отбеляза, че Чепеларе има утвърдени традиции в зимните спортове. „През последните 2 - 3 години сноуборд клубът работи много активно особено след постиженията на Радослав Янков, децата са още по-мотивирани и треньорът им Васил Милчев ги запалва към спорта. В Общинския детски комплекс се подготвят децата по ски алпийски дисциплини и тази година има рекорден брой деца – над 60, които тренират ски\", подчерта Чакърова. Тя изказа своята благодарност на „Пампорово“ АД, с чиято подкрепа се осигуряват карти за децата, които тренират ски и сноуборд. За Зимния олимпийски ден, лифтът до Мечи чал отново ще бъде безплатен за всички участници – ученици, родители и учители. Стартовете започват от 10.15 часа на пистата до влека със слалом по ски и сноуборд. От 10.30 часа ще започнат масовите игри в горната част на връх Мечи чал – дърпане с въжета, скачане с чували и щафетните игри. От 11.00 часа ще има състезание по стрелба с въздушно оръжие. „От 3 години в Чепеларе се възроди активно и дейността в клуба по биатлон. Много деца последваха примера на невероятната Екатерина Дафовска. Благодарим ѝ, че отделя време за децата и се опитва да предаде своите знания и опит в спорта, за да може да има много деца, които са увлечени от този спорт“, каза още Чакърова. \r\nНели ГЕРГЬОВСКА", "date": "2019.02.07", "title": "Славка Чакърова, кмет на Чепеларе: За 21-ва година в града ще честваме олимпийската титла на Екатерина Дафовска"}
{"url": "http://www.focus-news.net/news/2019/02/07/2620992/haskovo-v-sledvashtite-sedmitsi-shte-zapochne-remontat-na-podpornata-stena-na-mosta-kray-selo-borislavtsi.html", "text": "В следващите седмици, с подобряване на времето и с оттичането на водите от снеготопенето, ще започне ремонтът на подпорната стена на моста край село Бориславци, съобщиха от  пресцентъра на Агенция \"Пътна инфраструктура\" . Преминаването по съоръжението на третокласния път III-8081 Долни Главанак – Малки Воден е безопасно и шофьорите трябва да карат спокойно. В края на миналата седмица експерти от Института по пътища и мостове към АПИ са извършили обследване на съоръжението и те са констатирали повреди на подпорната стена. Причината са проливните дъждове, които са повишили нивото на реката и са отнесли част от стената. До края на седмицата проектанти ще извършат оглед и ще дадат решение за укрепването й. \r\nПрипомняме, че интензивните валежи през февруари 2012 г. разрушиха моста при 19-ти км на път III-8081 Долни Главанак – Малки Воден и на неговото място бе изградено ново съоръжение. През 2013 г. са проведени тръжни процедури по ЗОП за изготвянето на технически проект, строителство и надзор. Инвестицията е за 855 хил. лв. с ДДС и е от републиканския бюджет. Строителните работи са приключили през януари 2015 г. Гаранционният срок за новопостроено пътно съоръжение, според нормативната уредба, е 10 години - до януари 2025 г.  \r\nПредстои и изкърпване на най-големите дупки по третокласния път III-8081, който е в недобро състояние, поради това че не е основно ремонтиран от построяването си преди около 50 години.", "date": "2019.02.07", "title": "Хасково: В следващите седмици ще започне ремонтът на подпорната стена на моста край село Бориславци"}
{"url": "http://www.focus-news.net/news/2019/02/07/2620993/api-ofertite-za-remonta-na-aytoskiya-prohod-shte-badat-otvoreni-na-8-fevruari.html", "text": "На 8 февруари ще бъдат отворени офертите в обществената поръчка за избор на изпълнители при рехабилитацията на 33.5 км от Айтоския проход - най-удобната и бърза връзка за шофьорите от Варненска област с АМ „Тракия“. Това съобщиха от пресцентъра на  Агенция „Пътна инфраструктура“ . Ремонтът ще се финансира от Оперативна програма „Региони в растеж“ 2014 - 2020 г. Общата индикативната стойност е 19 671 080 лв. без ДДС. Проектът за ремонт на третокласен път ІІІ-208 е обособен в два лота: \r\nВ лот 29 е участъкът между Провадия и Дъскотна (от км 49+184 до км 65+933), с дължина 16.749 км. Индикативната стойност е 11 552 859 лв. без ДДС; \r\nВ лот 30 е отсечката от Дъскотна до Айтос (от км 65+933 до км 82+749), с дължина 16.816 км. Индикативната стойност е 8 118 221 лв. без ДДС. \r\nСрокът за изпълнение на строително-монтажните работи е 15 месеца. С реализирането на проекта ще се подобри технико-експлоатационното състоянието на отсечката, ще се осигури оптимална скорост при пътуване и ще се повиши безопасността на движение.", "date": "2019.02.07", "title": "АПИ: Офертите за ремонта на Айтоския проход ще бъдат отворени на 8 февруари"}
{"url": "http://www.focus-news.net/news/2019/02/07/2620991/zam-kmetat-na-sofiya-doncho-barbalov-shte-proveri-rabotata-po-izgrazhdaneto-na-novo-troleybusno-trase-na-bul-cherni-vrah.html", "text": "На 8 февруари от 10.00 часа зам.-кметът на София Дончо Барбалов ще провери работата по изграждането на ново тролейбусно трасе. Това съобщиха от пресцентъра на  Столична община . Събитието ще се проведе на бул. „Черни връх“ след  кръстовището с бул. „България“ – при моста на влюбените. В участъка се поставят стълбове и се изгражда контактно-кабелна мрежа.", "date": "2019.02.07", "title": "Зам.-кметът на София Дончо Барбалов ще провери работата по изграждането на ново тролейбусно трасе на бул. „Черни връх“"}
{"url": "http://www.focus-news.net/news/2019/02/07/2620990/yulian-arnaudov-institut-za-patna-bezopasnost-peshehodtsite-tryabva-da-tarsyat-obratna-vrazka-ot-vodacha-na-avtomobila-koyto-priblizhava-peshehodnata-pateka.html", "text": "Пешеходците трябва да търсят обратна връзка от водача на автомобила, който приближава пешеходната пътека. Това каза в интервю за  Радио „Фокус“ – Варна , член на постоянната общинска комисия по пътна безопасност и представител за Варна към Института за пътна безопасност. Според него пешеходната пътека не дава право на хората да бъдат безразсъдни и да не отчитат другите участници в движението. Той обясни, че всеки човек трябва да събира информация от другите участници в движението и да преценява собствената си позиция спрямо него. „Гледайте водачите на моторни превозни средства, когато минавате през пешеходна пътека дали са ви видели. Гледайте водачът да ви даде обратна връзка, че ви е видял. Това, че един автомобил намалява, приближавайки се до пешеходна пътека, не означа, че шофьорът ви е видял като пешеходец“, съобщи Юлиан Арнаудов. Той посочи, че рискът за пешеходците е особено голям по време на сумрак, когато те са облечени с тъмни дрехи. Според него това ги прави трудно различими от околната среда. „Особено на сумрак зимата, около 16.30 – 17.30 часа при сиви и тъмни якета става едно сливане с обстановката и трябва да се внимава много“, каза още Юлиан Арнаудов. Той посъветва всички пешеходци да избягват използването на мобилни устройва и слушалки при движение в градската среда, както и пресичането на нерегламентирани места, където шансът за инцидент е значително по-голям. Юлиан Арнаудов посочи, че пешеходната пътека не означава, че между човека и автомобила се появява бетонна стена, затова пешеходците сами трябва също да пазят живота си, като задържат вниманието си към евентуалната приближаваща опасност. \r\nБояна АТАНАСОВА", "date": "2019.02.07", "title": "Юлиан Арнаудов, Институт за пътна безопасност: Пешеходците трябва да търсят обратна връзка от водача на автомобила, който приближава пешеходната пътека"}
{"url": "http://www.focus-news.net/news/2019/02/07/2620995/veliko-tarnovo-kmetat-na-svishtov-gencho-genchev-poluchi-pokana-za-uchastie-v-evropeyska-sreshta-na-visoko-ravnishte-prez-mart.html", "text": "Кметът на Свищов Генчо Генчев получи покана от председателя на Европейския комитет на регионите Карл-Хайнц Ламберц за участие в 8-та Европейска среща на високо равнище на регионите и градовете, която ще се проведе на 14 и 15 март в Букурещ, Румъния. Това съобщиха от пресцентъра на Общината. \r\nСрещата на високо равнище ще събере над 500 местни и регионални избрани представители, и лидери от целия Съюз. На нея се очаква те заедно да обсъдят изискванията и предложенията на градовете, и регионите за бъдещето на Европейския съюз. Като част от програмата, на Срещата на върха ще присъстват 100 млади изборни представители, които са избрани от над 500 предложения. Сред избраните представители е и кметът на Свищов Генчо Генчев, от който се очаква да вземе активно участие в дебатите, относно очакванията към ЕС. \r\nСъбитието е най-мащабната инициатива на Европейския комитет на регионите (КР), провежда се на всеки две години, като целта му е дебат между изборни лица на регионално и местно ниво по актуални теми от дневния ред на Европейския съюз", "date": "2019.02.07", "title": "Велико Търново: Кметът на Свищов Генчо Генчев получи покана за участие в Европейска среща на високо равнище през март"}
{"url": "http://www.focus-news.net/news/2019/02/07/2620994/plovdiv-zasnezheni-sa-patnite-nastilki-v-rayona-na-studenets-i-hizha-zdravets-izvarsheno-e-opesachavane.html", "text": "Заснежени са пътните настилки в района на Студенец и хижа „Здравец“. Това съобщи за  Радио „Фокус“ - Пловдив  дежурният в Областно пътно управление. Пътищата са опесъчени и проходими при зимни условия. В останалата част от областта пътните настилки са сухи. Видимостта е добра. Температурите на въздуха са положителни. Опасност от свличане на земна и скална маса има по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Проходът Троян - Кърнаре остава затворен за движение на всички моторни превозни средства. \r\nПолицейски патрули са разположени на спирката срещу Семинарията в Пловдив, на бул. „Карловско шосе“, на поликлиниката в жк. „Тракия“. Натоварено е движението по централните улици и булеварди в града.  \r\nМария РУСЕВА", "date": "2019.02.07", "title": "Пловдив: Заснежени са пътните настилки в района на Студенец и хижа „Здравец“, извършено е опесъчаване"}
{"url": "http://www.focus-news.net/news/2019/02/07/2620996/plovdiv-kmetat-na-asenovgrad-d-r-emil-karaivanov-dade-nachalo-na-remontnite-deynosti-po-proekta-za-remont-na-tri-detski-gradini-i-dve-gimnazii.html", "text": "В Асеновград вече няма да остане учебно или детско заведение, което да не отговаря на европейските стандарти за енергийна ефективност, безопасност и добра среда за децата и техните преподаватели. Това каза по време на днешната встъпителна пресконференция кметът на Община Асеновград д-р Емил Караиванов, съобщиха от пресцентъра на  Общината . Проектът „Образователна инфраструктура - обновяване и внедряване на мерки за енергийна ефективност на сградите на детски градини, модернизация на училища и рехабилитация на дворните им пространства“ е едно естествено продължение на проекта за енергийна ефективност на сградите на 9 училища и детски градини, който реализирахме през 2013 г. Тогава се вложиха над 5.3 млн. лв. в строително-ремонтни дейности на 4 училища и 5 детски градини, допълни още д-р Караиванов. Настоящият проект е на обща стойност 6 779 317.05 лв. и е със 100% безвъзмездна финансова помощ. Предвидените за изпълнение мерки са свързани с подобряването на енергийната ефективност, модернизация и рехабилитация на три детски градини – ДГ „Надежда“, ДГ „Зорница“ и ДГ „Пролет“, и две училища – СУ „Св. св. Кирил и Методий“ и СУ „Св. Княз Борис I“, които са част от общинската образователна инфраструктура на гр. Асеновград. Обектите на интервенция са заложени в Инвестиционната програма на община Асеновград по Инвестиционен приоритет „Образователна инфраструктура“ с цел реализация на интегрирания план за възстановяване и развитие 2014-2020. В проекта са заложени и дейности, свързани с доставка на обзавеждане и оборудване, като част от цялостната модернизация на сградите и прилежащите им пространства. Предвидени са дейности осигуряващи достъпна  архитектурна среда, благоустрояване на дворните пространства, изграждане на нови площадки за спорт и игра, обособяване на нови озеленени пространства. Изпълнението на проекта ще осигури модернизирани условия за качествено обучение и грижи за децата и учениците на територията на община Асеновград, за работата на преподавателите и останалия персонал. Успешното реализиране на проекта ще осигури качествени образователни услуги и грижи за  приблизително 2000 деца и ученици от петте обекта на интервенция.", "date": "2019.02.07", "title": "Пловдив: Кметът на Асеновград д-р Емил Караиванов даде начало на ремонтните дейности по проекта за ремонт на три детски градини и две гимназии"}
{"url": "http://www.focus-news.net/news/2019/02/07/2620997/api-otvoreni-sa-ofertite-za-rehabilitatsiyata-na-17-km-patishta-v-severna-balgariya.html", "text": "Отворени са офертите на участниците в обществената поръчка за избор на изпълнители при рехабилитацията на 17 км пътища в Северна България. Това съобщиха от пресцентъра на  Агенция „Пътна инфраструктура“ . Със средства от програма Интеррег V-A Румъния-България 2014-2020 г. и държавния бюджет основно ще се ремонтират 7,7 км от второкласния път II-81 Берковица - Монтана (от км 86+289 до км 94+000) и 9,3 км от третокласния път III-118 Гулянци - Долна Митрополия (от км 14+786 до км 24+150). Индикативната стойност на поръчката е 10 361 134 лв. без ДДС. \r\nНа третокласния път III-118 Гулянци - Долна Митрополия, в отсечката Долна Митрополия - Победа - Подем, ще бъде изцяло подменена пътната настилка, хоризонталната маркировка, пътните знаци и ограничителните системи. Ще бъде ремонтиран и мостът над р. Барата в град Долна Митрополия, който е с дължина 10 м. Индикативната стойност на ремонта е 5 928 230 лв. без ДДС. \r\n6 са отворените оферти за рехабилитацията на участък от път III-118 Гулянци - Долна Митрополия. Те са на:  \r\n- „Автомагистрали-Черно море“ АД; \r\n- „Консорциум Виастрой – Т“, с участници: „Виастрой“ АД и „Пътинженерингстрой – Т“ ЕАД; \r\n- „Лапидария“ ДЗЗД, в което са: „ПСТ Груп“ ЕАД и „Новако Строй“ ЕООД; \r\n- Обединение „Инфрастрой 2019“, с участници: „Гарант-90-Цонев и Сие“ ООД и „Хая-С“ ООД; \r\n- Обединение „ГЕОПЪТ ПЛЕВЕН МОНТАНА“, в което са: „Геострой“ АД и „Пътстрой-92“ АД; \r\n- Трейс Труп Холд“ АД. \r\nОсновният ремонт на път II-81 Берковица – Монтана, в участъка Боровица - Благово, включва подмяна на пътната настилка, хоризонталната маркировка, ограничителните системи и пътните знаци. Габаритът на тесен участък от пътя, с дължина 35 м, ще бъде разширен и ще се ремонтира мостът над р. Бързия, който е 102 м. Индикативната стойност на строително-монтажните работи е 4 432 904 лв. без ДДС. \r\n5 са отворените оферти за основния ремонт на отсечка от път II-81 Берковица – Монтана. Те са на:  \r\n- „ВДХ“ АД; \r\n- Обединение „ГЕОПЪТ ПЛЕВЕН МОНТАНА“, с участници: „Геострой“ АД и „Пътстрой-92“ АД; \r\n- „Пътинженеринг-М“ АД;  \r\n- „Трейс Труп Холд“ АД; \r\n- „Мегаинвест – холд“ ЕООД. \r\nВторокласният път II-81 София - Петрохан - Лом е основна комуникация на Северозападна и Югозападна България през билото на Стара планина. Той е най-пряката връзка за жителите от областите Монтана и Видин със София, както и с Дунав мост II и пристанище Лом. Подобряването на състоянието на път II-81 е сред приоритетите на Агенция „Пътна инфраструктура“ и в момента по Оперативна програма „Региони в растеж“ се рехабилитират още 43 км от пътя на територията на област София. С успешното завършване на обекта ще бъде обновен целият проход Петрохан, тъй като отсечката на територията на област Монтана беше ремонтирана през 2015 г. по програма „Транзитни пътища V“.", "date": "2019.02.07", "title": "АПИ: Отворени са офертите за рехабилитацията на 17 км пътища в Северна България"}
{"url": "http://www.focus-news.net/news/2019/02/07/2620976/prezidentat-rumen-radev-balgarskata-voyska-mnogo-pati-e-spasyavala-darzhavata-dokato-polititsi-nevednazh-sa-ya-provalyali.html", "text": "Намирам думите на премиера Бойко Борисов за несполучлива шега. Българската войска много пъти е спасявала българската държава, докато политици неведнъж са я проваляли. Това каза президентът Румен Радев пред журналисти по повод думите на премиера Бойко Борисов, че през последните години за нуждите на ВВС са купувани само транспортни самолети и вертолети, с които генералите да избягат при евентуална война, предаде репортер на  Агенция „Фокус“ . „Ако офицерите днес нямат самочувствието да възразят на това оскърбление, то е защото от години са били поставяни в унизително положение от политиците“, посочи той. „Дори съвсем неотдавна, когато генералите стояха прави на Министерски съвет, седналите министри гласуваха парите им“, заяви държавният глава. „Надявам се премиерът да пази приятни спомени от стотиците часове на борда на военнотранспортните хеликоптери и самолети“, коментира Румен Радев. \r\nБиляна ИВАНОВА", "date": "2019.02.07", "title": "Президентът Румен Радев: Българската войска много пъти е спасявала държавата, докато политици неведнъж са я проваляли"}
{"url": "http://www.focus-news.net/news/2019/02/07/2620988/prezidentat-rumen-radev-stranno-e-zashto-mvnr-me-tarsi-za-saglasuvane-na-prepisana-pozitsiya-za-venetsuela-a-ne-za-protokola-za-prisaedinyavane-na-makedoniya-v-nato-naprimer.html", "text": "Странно е защо Министерството на външните работи ме търси за съгласуване на една преписана позиция за Венецуела, а не ме търси по важни въпроси, които касаят нашите национални интереси. Това каза президентът Румен Радев пред журналисти в отговор на въпрос защо се е получил разнобой между него и правителството за позицията на страната за Венецуела, предаде репортер на  Агенция „Фокус“ . „Договорът за добросъседство с Македония например или протоколът за присъединяване на Македония в НАТО“, посочи президентът. „Знаете, че само седмица след мен в Москва пристигна премиерът Бойко Борисов. Разбрах това от нашите руски партньори пред камерите на български и световни телевизии“, припомни Румен Радев. „Нито са ме потърсили за Сесията на ООН в Ню Йорк“, коментира той. „Говорим за Венецуела - когато правителството публично представи мотиви за тази позиция, трябва да бъде по-внимателно. Например, с това, че във Венецуела има тежка, остра, политическа, социално-икономическа, хуманитарна криза и криза на сигурността, която се усложнява допълнително от тежка мигрантска криза“, посочи държавният глава. „Много лесно българските граждани могат да направят аналогия с положението в България, което до известна степен се дължи на действията на правителството. Да вземем само нашата мигрантска криза. Нека сравним с Венецуела при 32 млн. население, колко души са напуснали страната с нашето население“, каза още Румен Радев. \r\nБиляна ИВАНОВА", "date": "2019.02.07", "title": "Президентът Румен Радев: Странно е защо МВнР ме търси за съгласуване на преписана позиция за Венецуела, а не за протокола за присъединяване на Македония в НАТО например"}
{"url": "http://www.focus-news.net/news/2019/02/07/2620999/sofiya-okrazhnata-prokuratura-protestira-sreshtu-nalozhenata-parichna-garantsiya-na-dvama-obvinyaemi-za-otvlichane-v-selo-galabovtsi.html", "text": "София: Окръжната прокуратура протестира срещу наложената парична гаранция на двама обвиняеми за отвличане в село Гълъбовци. Това съобщиха от пресцентъра на  Апелативна прокуратура - София . В хода на разследването в качеството на обвиняеми са били привлечени Б.Б. и Т.П., които около 15.30 часа на 30 януари 2019 г. са отвлекли две лица. Спрямо пострадалите е употребена сила, като против волята им те били качени в лек автомобил „Ауди“ с цел транспортиране от с. Гълъбовци, община Сливница, до село Бутан, община Враца.  \r\nС постановление на прокурор, извършителите на престъпното деяние били задържани за срок до 72 часа. Впоследствие съдът не е уважил искането на Окръжна прокуратура – София за вземане на мярка за неотклонение „задържане под стража“, като е определил парична гаранция в размер на две хиляди лева.  \r\nОкръжна прокуратура – София е изготвила протест срещу определението на съда, като предстои произнасянето на САС.", "date": "2019.02.07", "title": "София: Окръжната прокуратура протестира срещу наложената парична гаранция на двама обвиняеми за отвличане в село Гълъбовци"}
{"url": "http://www.focus-news.net/news/2019/02/07/2621002/blagoevgrad-kmetat-d-r-atanas-kambitov-predstaviteli-na-sindikatite-i-sayuza-na-rabotodatelite-dogovoriha-po-visoki-zaplati-v-sistemata-na-obrazovanieto.html", "text": "По-високи заплати на част от работещите в системата на предучилищното и училищното образование бяха договорени между кмета д-р Атанас Камбитов, представители на синдикатите и Съюза на работодателите в Благоевград. Това съобщиха за  Агенция „Фокус”  от пресцентъра на Община Благоевград. В тази връзка  в кабинета на д-р Камбитов бе подписан Колективен трудов договор. При постигнато увеличение, педагогическите специалисти в системата на предучилищното и училищното образование ще получат ръст на възнагражденията не по-малко от 20%. За работниците и служителите от непедагогическия персонал е определено увеличение от 5% до 15%. За СОП на непедагогическия персонал увеличението е от 20 лева. За провеждане на лекторски час учителите ще получават не по-малко от 7.40 лева. За представително облекло на педагогическите специалисти бяха договорени не по-малко 430 лева, а за работно облекло на непедагогическия персонал не по-малко от 300 лева. Освен по-високи възнаграждения бяха договорени и допълнителни дни за отпуск на служителите с намалена работоспособност с и над  50 %. Всички промени влизат в сила от 1 януари.", "date": "2019.02.07", "title": "Благоевград: Кметът д-р Атанас Камбитов, представители на синдикатите и Съюза на работодателите договориха по-високи заплати в системата на образованието"}
{"url": "http://www.focus-news.net/news/2019/02/07/2621001/sport-silen-stud-tormozi-biatlonistite-ni-predi-svetovnata-kupa-v-kanada.html", "text": "Силен студ тормози в последните дни състезателите ни по биатлон, които са в Кенмор (Канада) за началото на Световна купа. Националите ни бяха посрещнати с температури от минус 30 градуса, които все пак малко се повишиха и за първия старт днес се очаква да са около минус 15 градуса. \r\nИзненадваща промяна има в състава ни при мъжете. Днес на старт в Кенмор ще застане бившият национал Михаил Клечоров. Промяната се налага, след като Красимир Анев остана на подготовка в Европа за шампионата на Стария континент, а мъжете се борят за максимален брой точки в Световната купа, за да запазят четирите си квоти за участие и следващата година.", "date": "2019.02.07", "title": "Спорт: Силен студ тормози биатлонистите ни преди Световната купа в Канада"}
{"url": "http://www.focus-news.net/news/2019/02/07/2620985/afp-frantsiya-otzova-poslanika-si-v-italiya-zaradi-bezpretsedentna-kritika.html", "text": "Министерството на външните работи на Франция отзова посланика си в Рим за консултации след серия от „провокации“ от управляващото в Италия правителство, предава  AFP . \r\n„В продължение на няколко месеца Франция бе обект на многократни обвинения, неоснователни атаки и странни претенции\", се казва в изявление на министерството, в което описва действията на Рим „безпрецедентни\" за периода след края на Втората световна война. \r\nНапрежението между Франция и Италия ескалира от юни миналата година насам, когато „Движение 5 звезди“  и „Лига“ съставиха коалиция в Рим. Последният от серия инциденти датира от вторник, 5 февруари, когато вицепремиерът на Италия Луиджи ди Майо проведе среща с представители на движението на „жълтите жилетки“ , протестиращи срещу правителството на френския президент Еманюел Макрон. Срещата се състоя край Париж. Тереза Герова", "date": "2019.02.07", "title": "AFP: Франция отзова посланика си в Италия заради „безпрецедентна\" критика"}
{"url": "http://www.focus-news.net/news/2019/02/07/2621000/ivo-baev-ik-za-razvitie-na-mestnata-demokratsiya-nalitse-sa-vsichki-iziskvaniya-na-zakona-za-administrativno-teritorialnoto-ustroystvo-za-da-se-sazdadat-rayoni-v-burgas.html", "text": "Всички изисквания на Закона за административно-териториалното устройство, за да се създадат райони в Бургас са налице. Това каза пред журналисти Иво Баев член на ИК „За развитие на местната демокрация“ по време на пресконференцията по повод новосъздадения комитет, предаде репортер на  Радио „Фокус“ – Бургас . „Бургас става все по-голям град като територия и расте като население. Аз мисля, че е изключително важно за всяка държавна и местна власт децентрализация и облекчаване на структурата и това е една от основните цели на нашата идея – да бъдат създадени райони в град Бургас“, добави Баев. Според него това ще даде много по-голяма оперативност в ръцете на местните кметове в много отношения – по отношение изпълнението на бюджета на Общината и по отношение на ред битови въпроси. По думите му ако всеки район има кмет, много по-оперативно и много по-бързо ще взима всякакви решения. „Когато кметът на един район е избран пряко, върху него ще има много по-голям контрол и по време на избора и след избора. Надявам се, че това ще бъдат хора, които ще могат да си вършат работата много по-качествено, отколкото в настоящия момент, когато има назначени хора, чиято съпричастност към проблемите на района не е същата, каквато ще е на един избран пряко от хората кмет“, посочи още Баев. \r\nМария КУРТЕВА", "date": "2019.02.07", "title": "Иво Баев, ИК „За развитие на местната демокрация“: Налице са всички изисквания на Закона за административно-териториалното устройство, за да се създадат райони в Бургас"}
{"url": "http://www.focus-news.net/news/2019/02/07/2621003/miroslav-nonev-nap-varna-nad-86-sa-sabranite-sumi-ot-zadalzheniya-v-dobrovolniya-srok.html", "text": "Рекорден ръст за над 86% събрани суми от задължения в доброволния срок, отчитат от НАП - Варна. Това съобщи на пресконференция Мирослав Нонев, директор на Дирекция „Събиране“ на Териториална дирекция на Национална агенция за приходите, предаде репортер на  Радио „Фокус“ – Варна . Нонев коментира, че в резултат на наложените нов тип взаимоотношения между данъчно задължени лица и публични изпълнители, през изминалата година има увеличение с около 7%, или над 83 милиона лева в национален мащаб на доброволно декларираните приходи от данъчно задължени лица. По думите му има покачване и при събиранията на просрочени задължения. „Увеличението на новия дълг е над 7.6%, а на стария е 5.45%. Общата събираемост на просрочени задължения е нараснала с 12.41%“, каза Мирослав Нонев. Той добави, че са отчетени много добри резултати при погасяване на задълженията в резултат на изпращане на автоматични електронни съобщения. „Миналата година стартира този процес и в национален мащаб в срок от 3 месеца след изпращане и получаване на съобщението за напомняне, длъжниците са погасили около 70% от неплатените суми“, каза още директорът на Дирекция „Събиране“.", "date": "2019.02.07", "title": "Мирослав Нонев, НАП - Варна: Над 86% са събраните суми от задължения в доброволния срок"}
{"url": "http://www.focus-news.net/news/2019/02/07/2620998/habertyurk-rusiya-ochakva-ot-turtsiya-da-izpalni-angazhimentite-si-za-rayona-na-grad-idlib-v-siriya.html", "text": "МВнР на Русия изрази очаквания Турция да активизира своите усилия в района на град Идлиб в Сирия и да изпълни изцяло поетите ангажименти там, информира  електронното издание „Хабертюрк” . Говорителката на МВнР Мария Захарова уточни, че става въпрос за ангажиментите от срещата между президентите на Русия и Турция в Сочи на 17 септември м.г., включително за създаването на зона за деескалация и прекратяване на сегашната неприемлива ситуация в Идлиб. Освен това Мария Захарова посочи, че в момента се извършва подготовка за широкомащабна военна операция за освобождаване на Идлиб от терористите и установяването на пълен контрол в района посочва още „Хабертюрк”. \r\nПревод и редакция:", "date": "2019.02.07", "title": "„Хабертюрк”: Русия очаква от Турция да изпълни ангажиментите си за района на град Идлиб в Сирия"}
{"url": "http://www.focus-news.net/news/2019/02/07/2621005/smolyan-razchisten-ot-snyag-i-padnali-darveta-e-patyat-momchilovtsi-momina-voda.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са мокри и се обработват против заледяване. Няма ограничения по проходите в областта, с изключение на прохода Пампорово, където целогодишно и забранено движението на автомобили над 3.5 тона. Пътят Момчиловци – Момина вода вече е разчистен от сняг и паднали дървета и отворен за движение. Все още обаче е затворен пътят от Лъки към Рожен. Движението по пътя Стойките – Пампорово е ограничено за МПС над 12 тона с ремаркета и полуремаркета. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. През деня не са получавани сигнали за инциденти по пътищата в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.02.07", "title": "Смолян: Разчистен от сняг и паднали дървета е пътят Момчиловци – Момина вода"}
{"url": "http://www.focus-news.net/news/2019/02/07/2621007/d-r-ivan-tsarov-direktor-na-regionalniya-istoricheski-muzey-sgradata-se-nuzhda-ot-remonti-na-pokriva-i-na-prizemniya-etazh.html", "text": "От ремонти на покрива и в приземния етаж и се нуждае сградата на Археологическия музей във Велико Търново. Това каза за  Радио „Фокус“ – Велико Търново   д-р Иван Църов, директор на Регионалния исторически музей. Той посочи, че влагата е основен проблем в сградата. Тя е обхванала приземния етаж, който от 30 години не е използваем именно поради тази причина. Д-р Иван Църов отбеляза, че от ремонт се нуждае и покрива. Необходимо и самата експозиция да бъде обновена, тъй като тя е на повече от 35 години и е морално остаряла. „Надявам се Община Велико Търново да кандидатства по някоя от програмите, които се спускат, за да може наистина Археологически музей да бъде обновен като сграден фонд, а пък защо не и като експозиция“, посочи директорът на Музея. Той допълни, че освен Археологическият музей, от ремонт се нуждаят и редица други сгради, стопанисвани от Регионалния исторически музей. Такова е например положението с Музея „Затвор“ , който се помещава в сграда, строена през първата половина на 19 век. Необходимо е обновяване на тази част, където са се намирали затворническите работилници и където се намират понастоящем ателиетата за реставрация и консервация. Тази година пък предстои да бъде решен проблемът с отоплението на Музей „Възраждане и Учредително събрание“. За целта са заложени средства в инвестиционната програма на Община Велико Търново. Д-р Иван Църов припомни, че за това има изготвен проект от преди 5-6 години. \r\nНадежда КРЪСТЕВА", "date": "2019.02.07", "title": "Д-р Иван Църов, директор на Регионалния исторически музей: Сградата се нужда от ремонти на покрива и на приземния етаж"}
{"url": "http://www.focus-news.net/news/2019/02/07/2621009/16-predstaviteli-na-mladezhki-parlament-gorna-oryahovitsa-posetiha-prezidentstvoto-i-narodnoto-sabranie.html", "text": "16 представители на Младежки парламент – Горна Оряховица посетиха Президентството и Народното събрание. Това съобщи за  Радио „Фокус“ – Велико Търново  Виолета Панова, председател на младежката организация. Посещението на младежите в институциите е било по показана на народния представител от Великотърновски многомандатен регион инж. Клавдия Ганчева. Представителите на младежката организация първо са посетили Парламента, където са се запознали с дейността на депутатите. Във фоайето на Народното събрание те са имали възможност да разгледат експозиция, посветена на 140-годишнина от Учредителното събрание и приемането на Търновската конституция, в която са представени стари издания на важния държавен документ. В Президентството на Р България те са провели среща със съветника на президента, по време на която са обсъждали бъдещето на младите хора в България. „Чрез тази визита младите хора разбраха, че институциите не са толкова непристъпни, че може да отправят своите виждания и иновативни мисли, а всяка една институция да съдейства за просперитета на държавата и за нейното развитие“, посочи Виолета Панова. \r\nНадежда КРЪСТЕВА", "date": "2019.02.07", "title": "16 представители на Младежки парламент – Горна Оряховица посетиха Президентството и Народното събрание"}
{"url": "http://www.focus-news.net/news/2019/02/07/2621010/pazardzhik-bezplatni-profilaktichni-pregledi-shte-se-provedat-v-otdelenieto-po-gastroenterologiya-na-bolnitsata-v-panagyurishte.html", "text": "Безплатни профилактични прегледи ще се проведат в Отделението по гастроентерология на болницата в Панагюрище. Това съобщиха за  Радио „Фокус“ – Пазарджик  от пресцентъра на лечебното заведение. Поводът е 11 февруари – Световен ден на болните. Консултациите ще бъдат извършени от началника на екипа специалисти – д-р Йордан Попов, както и от колегите му д-р Иван Вълков и д-р Христо Христов. Прегледите ще се проведат на 11 февруари от 9.00 часа до 13.00 часа и на 12 февруари от 13.00 часа до 17.30 часа. Заедно с медицинския преглед, на пациентите ще бъде направена и абдоминална ехография. Инициативата е насочена към пациенти с оплаквания в областта на стомашно-чревния тракт, установено хронично вирусно заболяване или  цироза. \r\nПри посещението си в болницата  пациентите трябва да носят със себе си резултатите от предишни свои изследвания или епикризи.", "date": "2019.02.07", "title": "Пазарджик: Безплатни профилактични прегледи ще се проведат в Отделението по гастроентерология на болницата в Панагюрище"}
{"url": "http://www.focus-news.net/news/2019/02/07/2621012/chanko-mirchev-bsp-burgas-obshtinskiyat-byudzhet-za-2019-godina-zapazva-statukvoto-i-ima-predizboren-privkus.html", "text": "Община Бургас през 2019 година ще работи с бюджет на статуквото с предизборен привкус. Това каза за предаването „Червена линия“ на  Радио „Фокус“  общинският съветник от БСП-Бургас Чанко Мирчев за вече одобрената финансова рамка за настоящата година, която е със 17 млн. лв.  държавната субсидия повече и 9 млн. лв. увеличени собствените приходи. Той уточни, че увеличението на заплатите на някои държавни служители е добро, но закъсняло решение. „Местната политика на община Бургас трябва да отговаря на потребностите на жителите, а приоритет да ѝ е подобряване на стандарта на живот – това не включва само благоустройство, а и условия за разкриване на работни места, увеличаване на доходите чрез привличане на нови инвестиции и респективно ограничаване на бедността“, коментира Чанко Мирчев. Според него демографският срив в Община Бургас се дължи на желанието на младите хора да намерят по-добро място за живот – било то в друг град у нас или в чужбина. „Неслучайно градът ни е на 8-мо или 9-то място по доходи у нас. Намаляването на таксите за детските градини, например, би било осезаемо за младите семейства с ниски доходи в Бургас“, обърна внимание общинският съветник от БСП. Гръбнакът на общинското здравеопазване е извънболничната помощ, каза още Чанко Мирчев, като уточни, че при 100 хиляди лева в бюджета за миналата година, в същата сфера за тази година не е заделен нито лев. Според него по-добре е да се изразходват средства за превенция и диагностика, отколкото след това за болнична помощ, където общественият ресурс е много по-голям. Това е и едно от отхвърлените предложения на БСП за Бюджет 2019, посочи той. „Други наши предложения включваха намаляване на таксите за детските градини и яслите, както и намалени цени на билетите за обществения транспорт и безплатни билети – за най-възрастните граждани, имайки предвид, че цените за градски транспорт в община Бургас са сред най-високите в България“, каза още Чанко Мирчев. Сред проблемите в Бюджет 2019 на община Бургас е и финансирането по европроекти, на което се разчита все по-малко, допълни Мирчев и уточни, че липсва и визия за нови инвестиции. „Всичко това способства, а не работи за обръщане на негативната демографска тенденция в морския град“, каза общинският съветник от БСП.  \r\nРосица АНГЕЛОВА", "date": "2019.02.07", "title": "Чанко Мирчев, БСП-Бургас: Общинският бюджет за 2019 година запазва статуквото и има предизборен привкус"}
{"url": "http://www.focus-news.net/news/2019/02/07/2621014/mihail-popov-institut-za-patna-bezopasnost-problemat-s-vaznikvaneto-na-intsidenti-po-peshehodnite-pateki-e-kompleksen-no-nay-vazhno-e-da-se-spazvat-pravilata.html", "text": "Проблемът с възникването на инциденти по пешеходните пътеки е комплексен. Това каза за  Радио „Фокус“ – Бургас  Михаил Попов, член на управителния съвет на Института за пътна безопасност. По думите му вината както за тях, така и за всички останали пътни инциденти, неправилно се прехвърля единствено върху участниците в движението. „Ако приемем, че безопасността по улиците, която се предоставя от държавата към ползвателите – участниците в движението, то тази услуга е некачествена. По тази логика ползвателите на услугата правят грешки, които довеждат до пътните инциденти и затова в България имаме много повече жертви и ранени, отколкото други държави в Европа“, посочи Попов. Той добави, че най-важно е участниците в движението да спазват правилата, за да се намали броят на пътните инциденти. „Промени са необходими – както в закона за движение по пътищата, така и в наредбите, които съпътстват спазването на правилата за движение и безопасността по улиците, но те според него трябва да бъдат съставени от специалисти в тази област“, обясни Попов. По думите му това е причината представителите на Института по пътна безопасност приветстват идеята да бъде създадена Агенция за пътна безопасност, тъй като според него това е необходимо за подобряване на ситуацията. \r\nМария ПОПЧЕВА", "date": "2019.02.07", "title": "Михаил Попов, Институт за пътна безопасност: Проблемът с възникването на инциденти по пешеходните пътеки е комплексен, но най-важно е да се спазват правилата"}
{"url": "http://www.focus-news.net/news/2019/02/07/2621004/die-welt-angela-merkel-ne-vizhda-opasnost-za-germanskata-nezavisimost-zaradi-ruskiya-gaz.html", "text": "Канцлерът на ФРГ Ангела Меркел не вижда опасност за Германия от доставките на руски природен газ, отбелязва националният ежедневник  Die Welt . \r\nГермания „при никакви обстоятелства не зависи единствено от Русия“, подчерта лидерът на коалицията в Берлин в рамките на среща с правителствените ръководители на страните от Вишеградската четворка, която се провежда в Братислава. \r\nИзявлението на Меркел е свързано с проекта „Северен поток-2“. До зависимост няма да се стигне, ако „едновременно диверсифицираме“ доставките на природното гориво, подчерта германският канцлер, визирайки изграждането на терминали за втечнен природен газ в страната. Същевременно тя припомни, че при последната си среща с държавния глава на Руската федерация Владимир Путин е получила уверението, че „Украйна ще остане и занапред транзитна държава за руския газ“. Тереза Герова", "date": "2019.02.07", "title": "Die Welt: Ангела Меркел не вижда опасност за германската независимост заради руския газ"}
{"url": "http://www.focus-news.net/news/2019/02/07/2621015/aktsenti-v-sutreshniya-blok-dobro-utro-balgariya-po-radio-fokus-na-8-fevruari.html", "text": "Депутатите приеха на второ четене промени в Наказателния кодекс, с което домашното насилие се инкриминира. Стъпка в правилната посока ли са приетите промени и обхващат ли се всички аспекти на проблема? Темата ще коментираме в сутрешния блок „Добро утро, България“ по  Радио „Фокус“  с Гергана Куцева от България фонд за жените. Предложените промени в Изборния кодекс отново скараха управляващи и опозиция. За разделителни моменти, вратичките в закона и възможните ходове, както и за ефекта, който ще има евентуална промяна в законодателството месеци преди вота - разговаряме с Борислав Цеков, доктор по конституционно право и основател на Института за модерна политика. Как община Тутракан се справя с натрупаните проблеми в многопрофилната болница в града и накъде ще бъде насочени предвидените средства за тази година? Отговорите търсим от кмета на Тутракан Димитър Стефанов. В минутите след 9.00 часа Тони Михайлов от Радио „Фокус“ - Пловдив ще ни разкаже повече за lV Национален ученически конкурс за есе на тема „Наследник съм на цар Иван Асен ІІ”. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.02.07", "title": "Акценти в сутрешния блок „Добро утро, България“ по Радио „Фокус“ на 8 февруари"}
{"url": "http://www.focus-news.net/news/2019/02/07/2621011/poslanikat-na-sasht-v-prishtina-voenni-prestapnitsi-nyamat-myasto-v-pravitelstvoto-na-kosovo.html", "text": "Посланикът на САЩ в Прищина Филип Коснет реагира на назначението на Сюлейман Селими, бивш командир от „Армията за освобождение на Косово“ (АОК), осъден за военни престъпления, като съветник на премиера на страната Рамуш Харадинай, предава  държавната „Радио и телевизия Косово“ (RTK) . \r\n„Осъдени военни престъпници нямат място в правителството на Косово. Лидерите на всички партии трябва да спрат да подкрепят подобни лица. Такава подкрепя поставя под въпрос ангажираността на Косово за върховенството на закона“, написа Коснет в „Туитър“. \r\nПревод и редакция:", "date": "2019.02.07", "title": "Посланикът на САЩ в Прищина: Военни престъпници нямат място в правителството на Косово"}
{"url": "http://www.focus-news.net/news/2019/02/07/2621019/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки са сухи. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.02.07", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването през пункта"}
{"url": "http://www.focus-news.net/news/2019/02/07/2621020/sliven-desetki-grazhdani-postaviha-problemite-si-pred-rakovodstvoto-na-obshtinata-v-ramkite-na-ofitsialniya-priemen-den.html", "text": "Десетки граждани на Сливен поставиха проблемите си пред общинското ръководство в приемния ден. Това съобщиха от пресцентъра на  Община Сливен .  \r\nНа заместник-кмета Пепа Чиликова бяха отправени запитвания от социален характер.  \r\nЗаместник-кметът Румен Иванов се запозна с въпроси, свързани с благоустрояването и инфраструктурата.  \r\nОт секретаря на Община Сливен Валя Радев беше поискано съдействие за настаняване в общински жилища.  \r\nКметът, заместник-кметовете и секретарят на Общината имат приемен ден всеки първи четвъртък от месеца. Записването става два дни преди това – във вторник от 8.30 часа в Центъра за административно обслужване на гражданите. Жалби и сигнали се приемат и по електронна поща.", "date": "2019.02.07", "title": "Сливен: Десетки граждани поставиха проблемите си пред ръководството на Общината в рамките на официалния приемен ден"}
{"url": "http://www.focus-news.net/news/2019/02/07/2621008/nachalnikat-na-otbranata-gen-andrey-botsev-nekomplektat-ne-se-uvelichava-a-broyat-na-prietite-na-voenna-sluzhba-e-po-golyam-ot-tozi-na-osvobodenite-voennosluzheshti.html", "text": "Неведнъж съм казвал, че основният проблем е несъществуващият некомплект на личен състав във Въоръжените сили. В края на 2018 година отчитаме, че некомплектът не се увеличава, а броят на приетите на военна служба е малко по-голям от този на освободените военнослужещи. Това каза на брифинг началникът на отбраната ген. Андрей Боцев след като представи  „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“, предаде репортер на  Агенция „Фокус“ . „През изминалата година в обществото най-шумно бе дискутиран въпросът за осигуряване на така нужната ни съвременна и военна техника, но за мен на първо място винаги са били хората - мъжете и жените в бронираните машини, самолети и кораби, щабовете и формированията в цялата страна и в чужбина“, заяви ген. Боцев. „По програма „Персонал“ в бюджета на Министерството на отбраната за изминалата година бяха разчетени средства за допълнително попълване на до 1300  длъжности. За периода до 2021 година са разчетени средства за попълване допълнително по 800 длъжности годишно“, обяви той. „Щабовете и формированията от Българската армия и структурите пряко подчинени на министъра на отбраната са подготвени за планиране и провеждане на операции по трите мисии на Въоръжените сили“, посочи началникът на отбраната. „Благодаря за усилията на командирите и военнослужещите на всички нива, чрез които състоянието на подготовката на Въоръжените сили гарантира тяхната готовност за изпълнение на конституционните им задължения“, каза още той. \r\nБиляна ИВАНОВА", "date": "2019.02.07", "title": "Началникът на отбраната ген. Андрей Боцев: Некомплектът не се увеличава, а броят на приетите на военна служба е по-голям от този на освободените военнослужещи"}
{"url": "http://www.focus-news.net/news/2019/02/07/2621016/vitseprezidentat-iliyana-yotova-shte-uchastva-v-tseremoniya-pred-pametnika-na-stefan-stambolov-v-sofiya-po-povod-165-godini-ot-rozhdenieto-mu.html", "text": "На 8 февруари в 9.30 часа вицепрезидентът Илияна Йотова ще участва в церемония пред паметника на Стефан Стамболов в София по повод 165 години от рождението му. Това съобщиха от  Прессекретариата на държавния глава . \r\nВ 10.00 часа в Националната библиотека „Св. св. Кирил и Методий“ вицепрезидентът ще бъде удостоена с почетния знак „Стефан Стамболов“ – за личен принос към българската държавност. Почетният знак е учреден през 2006 г. от Института по лидерство към Университета по библиотекознание и информационни технологии, от Българската академия на науките и Националния военноисторически музей. \r\nВ 19.00 часа на официален прием в „София Ивент център“ Илияна Йотова ще отправи приветствие по случай 30 години от създаването на КТ „Подкрепа“.", "date": "2019.02.07", "title": "Вицепрезидентът Илияна Йотова ще участва в церемония пред паметника на Стефан Стамболов в София по повод 165 години от рождението му"}
{"url": "http://www.focus-news.net/news/2019/02/07/2621013/blagoevgrad-10-dushi-e-kapatsitetat-na-zashtitenoto-zhilishte-za-litsa-s-psihichni-razstroystva-v-simitli.html", "text": "10 души е капацитетът на Защитеното жилище за лица с психични разстройства, което функционира в Симитли. Това каза за  Радио „Фокус“ – Пирин  Ивайло Гоцев, ръководител на социалното звено към Общината. По думите му защитеното жилище е изградено през 2014 година по проект, финансиран от Оперативна програма „Развитие на човешки ресурси”. „В жилището се предоставят ежедневни грижи, които целят оказване на подкрепа и помощ за лицата сами да се справят с ежедневните си потребности, както и да не губят трудовите си навици, защото идеята е тези лица да се чувстват пълноценни и по някакъв начин интегрирани в обществото“, каза още Гоцев. Той добави, че идеята на жилището, което се намира в сградата на Спешен медицински център – Симитли, е да се предоставя социална услуга на лица с психични разстройства, чакащи настаняване в специализирана институция. Услугата всъщност е надградила и доразвила съществуващата вече социална услуга – Център за настаняване от семеен тип за лица с психични разстройства. В защитеното жилище са били наети 6 лица – специалисти, които да поемат грижите на настанените в новото защитено жилище. \r\nЛивия НИНОВА", "date": "2019.02.07", "title": "Благоевград: 10 души е капацитетът на Защитеното жилище за лица с психични разстройства в Симитли"}
{"url": "http://www.focus-news.net/news/2019/02/07/2621023/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-vidin-i-dunav-most-ruse.html", "text": "Интензивен е трафикът за товарни автомобили на изход на ГКПП „Дунав мост - Видин“ и „Дунав мост - Русе“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 18.00 часа.", "date": "2019.02.07", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост - Видин“ и „Дунав мост - Русе“"}
{"url": "http://www.focus-news.net/news/2019/02/07/2621021/prezidentat-rumen-radev-shte-privetstva-delegatite-na-desetiya-kongres-na-konfederatsiyata-na-truda-podkrepa.html", "text": "На 8 февруари от 10.00 часа в зала „България“ президентът Румен Радев ще приветства делегатите на Десетия конгрес на Конфедерацията на труда „Подкрепа”. Това съобщиха от  Прессекретариата на държавния глава . На форума ще бъде отбелязана 30-годишнината от създаването на синдиката.  \r\nОт 14.00 часа на „Дондуков“ 2 президентът Румен Радев ще бъде домакин на церемонията по отличаване на победителите в Националния конкурс „Иновативно предприятие на годината“ за издания 2016, 2017 и 2018 година с марката „Високи постижения в иновациите“.  \r\nНационалният конкурс „Иновативно предприятие на годината“ се организира от фондация „Приложни изследвания и комуникации“ и Enterprise Europe Network – България и се провежда под патронажа на държавния глава. Марката „Високи постижения в иновациите” е знак за иновативност, с който се отличават върхови постижения, въздействие и ефективност на авангардни иновации, разработени от български предприятия.", "date": "2019.02.07", "title": "Президентът Румен Радев ще приветства делегатите на Десетия конгрес на Конфедерацията на труда „Подкрепа”"}
{"url": "http://www.focus-news.net/news/2019/02/07/2621025/pregled-na-mezhdunarodnite-novini-do-18-chasa-agentsiya-fokus.html", "text": "Посланикът на САЩ в Прищина Филип Коснет реагира на назначението на Сюлейман Селими, бивш командир от „Армията за освобождение на Косово“ (АОК), осъден за военни престъпления, като съветник на премиера на страната Рамуш Харадинай, предава  държавната „Радио и телевизия Косово“ (RTK) . \r\n„Осъдени военни престъпници нямат място в правителството на Косово. Лидерите на всички партии трябва да спрат да подкрепят подобни лица. Такава подкрепя поставя под въпрос ангажираността на Косово за върховенството на закона“, написа Коснет в „Туитър“. \r\n***  Нова политическа партия на име „ЕПОС“ бе основана в Гърция. Формацията е формирана от граждани, участвали в протестите срещу Преспанския договор между Атина и Скопие. На гръцки инициалите й означават „Гръцко политическо съзнание“, пише електронното издание на  вестник Protothema. \r\nКакто обясни един от съоснователите – Михалис Пацикас, по телевизия „Скай“, фракцията надхвърля конвенционалните идеологически етикети „ляво“ или „дясно“, като добави, че партията ще се опита да установи партньорства с други подобни настроени патриотични сили за следващите избори. \r\n***  Канцлерът на ФРГ Ангела Меркел не вижда опасност за Германия от доставките на руски природен газ, отбелязва националният ежедневник  Die Welt . \r\nГермания „при никакви обстоятелства не зависи единствено от Русия“, подчерта лидерът на коалицията в Берлин в рамките на среща с правителствените ръководители на страните от Вишеградската четворка, която се провежда в Братислава. \r\nИзявлението на Меркел е свързано с проекта „Северен поток-2“. До зависимост няма да се стигне, ако „едновременно диверсифицираме“ доставките на природното гориво, подчерта германският канцлер, визирайки изграждането на терминали за втечнен природен газ в страната. Същевременно тя припомни, че при последната си среща с държавния глава на Руската федерация Владимир Путин е получила уверението, че „Украйна ще остане и занапред транзитна държава за руския газ“. \r\n***  МВнР на Русия изрази очаквания Турция да активизира своите усилия в района на град Идлиб в Сирия и да изпълни изцяло поетите ангажименти там, информира  електронното издание „Хабертюрк” . Говорителката на МВнР Мария Захарова уточни, че става въпрос за ангажиментите от срещата между президентите на Русия и Турция в Сочи на 17 септември м.г., включително за създаването на зона за деескалация и прекратяване на сегашната неприемлива ситуация в Идлиб. Освен това Мария Захарова посочи, че в момента се извършва подготовка за широкомащабна военна операция за освобождаване на Идлиб от терористите и установяването на пълен контрол в района посочва още „Хабертюрк”. \r\n***  Председателят на Европейската народна партия (ЕНП) Манфред Вебер в четвъртък намекна, че изискванията за бюджетен излишък за Гърция могат да бъдат намалени, ако той бъде избран за председател на Европейската комисия през май, при условие, че страната има стремящо се към растеж правителство, пише  електронното издание на вестник Kathimerini . \r\nНа съвместна пресконференция в Атина с Кириакос Мицотакис, председател на основната опозиционна партия „Нова Демокрация“, членка на ЕНП, Вебер заяви, че европейските кредитори ще обсъдят възможността за намаляване на целите за бюджетен излишък, поставени според спасителните планове, „при различно правителство“. \r\n„Имаме нужда от ново правителство в Гърция“, заяви евробюрократът, който също така обвини левият премиер на Гърция Алексис Ципрас, че отлага мерките по спасителните планове и нарушава предизборните си обещания. \r\n„Не бива да се налага хората да напускат дома си или страната си по финансови причини“, посочи Вебер във връзка със заминаването на десетки хиляди гърци в чужбина в процеса на изтичане на мозъци. \r\n***  Министерството на външните работи на Франция отзова посланика си в Рим за консултации след серия от „провокации“ от управляващото в Италия правителство, предава  AFP . \r\n„В продължение на няколко месеца Франция бе обект на многократни обвинения, неоснователни атаки и странни претенции\", се казва в изявление на министерството, в което описва действията на Рим „безпрецедентни\" за периода след края на Втората световна война. \r\nНапрежението между Франция и Италия ескалира от юни миналата година насам, когато „Движение 5 звезди“  и „Лига“ съставиха коалиция в Рим. Последният от серия инциденти датира от вторник, 5 февруари, когато вицепремиерът на Италия Луиджи ди Майо проведе среща с представители на движението на „жълтите жилетки“ , протестиращи срещу правителството на френския президент Еманюел Макрон. Срещата се състоя край Париж. \r\n***  Върховната рада утвърди измененията в Конституцията на Украйна, които закрепят курса на страната към влизане в Европейския съюз и НАТО, предава  РИА Новости . \r\nТова решение бе подкрепено от 334 депутати при необходими минимум 300 гласа. \r\nСъщо така в Закона се предлага от предишните положения на Основния закон нормата, която даваше правови основания за базирането на руския Черноморски флот в Крим. \r\nСега Законът трябва да бъде подписан от президента Петро Порошенко и той ще влезе в сила на следващия ден след публикуването му в Държавен вестник. \r\nРИА Новости отбелязва, че предложенията за изменение на Конституцията са внесени от Порошенко. Те фиксират „избора на Украйна и нейното място като член на европейското семейство“, а също така интеграцията на страната в НАТО. Към този политически курс трябва да се придържат президента, кабинета на министрите и Радата. През ноември м.г. парламентът прие законопроекта на първо четене. Германският посланик в Киев: Бързото влизане в ЕС е нереалистично \r\nКакто заяви посланикът на Германия в Украйна Ернст Райхел, не си струва Киев да разчита на бързо влизане в ЕС и НАТО. \r\n„Бързото влизане на Украйна в НАТО или ЕС е нереалистична перспектива. Чака ви дълъг и труден път. На Украйна ще й се наложи да направи изключително много, за да се подготви за статута на кандидат за влизане в двете организации“, заяви Райхел в интервю пред изданието „Европейска правда“. \r\nПри това той нарече популизъм обещанията на кандидат-президентите за незабавно постигане на членство в ЕС и НАТО в случай на победа. Отказ от извънблоковия статут \r\nПрез декември 2014 година Върховната рада внесе изменения в два закона, с което се отказа от статута на извънблокова държава. \r\nПри това бившият генерален секретар на Алианса Андерс Фог Расмусен отбелязваше, че за влизане в НАТО, Киев ще трябва да отговори на редица критерии, изпълнението н а които ще отнеме много време. Експерти предполагат, че Киев няма да може да претендира за членство в НАТО в близките 20 години. \r\nЕвропейският комисар по разширяването Йоханес Хан също така заяви, че да се говори за членство на Украйна в Съюза в близките години е нереалистично. \r\n***  На фона на продължаващите разговори между Турция и САЩ за Сирия, дойде ново послание от Вашингтон към Анкара да не доставя руските ЗРК „С-400”, пише  вестник „Джумхуриет” . В противен случай, ако Турция вземе ЗРК „С-400”, няма да може да закупи американските системи „Пейтриът”. Освен това ще бъде заплашено участието на Анкара в програмата за най-новия боен самолет от пето поколение „Ф-35”, а също така Турция може да бъде подложена на санкции от страна на САЩ. Тази последна и актуална позиция на Вашингтон е оповестена от неназован висш представител на САЩ пред група турски журналисти в Анкара.  \r\n„Ако Турция вземе ЗРК „С-400”, тогава ще бъде стопиран процесът за продажбата на Анкара на нашите системи „Пейтриът”. Позицията на правителството на САЩ е в тази насока. Тук наистина има два пътя. Първият е продължаване на доброто военно сътрудничество между Турция и САЩ;  недопускане да бъде застрашено участието на Анкара в програмата за „Ф-35”; пътят, при който няма да изникне силната вероятност Турция да бъде подложена и да пострада от санкции.  Вторият път няма да породи добри резултати. Надяваме се, че като партньор и приятел Турция няма да избере втория път, който ще предизвика подобни сериозни проблеми.”, думи на неназован висш представител на САЩ, цитира от „Джумхуриет”. \r\n***  Танасис Папахристопулос от „Независими гърци“ (АНЕЛ) ще се откаже от депутатското си място след гласуването в парламента на протокола за македонското членство в НАТО, съобщава електронното издание на атинския вестник  Kathimerini . \r\nГоворейки по време на заседание на парламентарната група на АНЕЛ по-рано през деня, председателят на партията Панос Каменос предупреди Папахристопулос, че ако не се откаже от мястото си преди началото на дебата в пленарната зала на парламента, ще бъде изключен от партията. \r\n„[Ще го изгоня], независимо какво означава това за парламентарната група\", увери Каменос пред журналисти, добавяйки, че ще направи всичко възможно, за да не може Папахристопулос „да не гласува за предаването на Македония“. \r\nПапахристопулос обяви миналата седмица, че ще предаде мястото си на 1 февруари, но председателят на парламента Никос Вуцис го помоли да да мине ключовото гласуване. \r\nСблъсъкът за местата на депутатите е свързан с оцеляването на парламентарната група на АНЕЛ. \r\n***  Съветът за сигурност на ООН се събира на заседание по-късно през деня, за да обсъди тримесечния доклад на генералния секретар на международната организация Антониу Гутереш за Косово, предава  RTK Live . \r\nСпоред съобщението на официалната страница на ООН срещата е насрочена за 15:00 часа нюйоркско време, или 22:00 часа българско време.  \r\nОчаква се Косово да бъде представлявано от посланика си в САЩ Вльора Читаку, а Сърбия от нейния външен министър Ивица Дачич. \r\nПровеждането на сесията бе под въпрос, тъй като страни като САЩ, Великобритания и Франция са на мнение, че ситуацията в Косово не изисква толкова често провеждане на срещи за най-младата държава на Балканите. Русия и Китай не споделят вижданията им. \r\n***  Председателят на Европейската комисия Жан-Клод Юнкер и министър-председателят на Обединеното кралство Тереза Мей се споразумяха за продължаване на преговорите за излизане на Великобритания от структурите на Общността, предава  AFP , като допълва, че двамата са описали срещата си като „силна“. \r\nПреговарящият от страна на ЕС Мишел Барние ще се срещне в понеделник в Страсбург с министъра на Лондон за Брекзит Стивън Баркли, а Мей и Юнкер ще се съберат за нови разговори отново преди края на февруари, разкри говорител на ЕК. \r\n***  Всички пасажери и екипажът на „Боинг“ 737 на норвежка авиокомпания, принуден да обърне курса си заради бомбена заплаха, са евакуирани от машината, предава  Sputnik , като припомня, че на борда е имало 169 пътници. \r\nСамолетът е изпълнявал полет от шведската столица към Ница, но около 30 минути след излитането пилотите са били принудени да върнат назад машината към летище „Арланда“ в Стокхолм.  \r\nПо данни на местните медии полицията разследва инцидента. Потвърдено е, че от авикомпанията са получили заплаха за бомба. \r\nКъм момента не се привеждат други данни. \r\n***  Самолет на норвежка авиокомпания, изпълняващ полет от шведската столица Стокхолм до Ница, е бил принуден да обърне обратно след заплаха за бомба, съобщава електронното издание на гръцкия вестник  Protothema . \r\nУточнява се, че на летище „Арланда“ в Стокхолм са изпратени аварийни екипи.  \r\nКъм момента не се привеждат други данни за инцидента. \r\n***", "date": "2019.02.07", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/02/07/2621026/varna-zapochva-remont-na-opasen-korpus-na-detska-gradina-kalina-malina.html", "text": "Корпус на Детска градина „Калина Малина“ във Варна, строен през 2012 година, беше затворен и в него започват ремонтни дейности. Причината за спешната реконструкция е, че шест години след издаването на разрешение за ползване, по сградата са се появили дефекти. Това съобщиха за  Радио „Фокус“ – Варна  от Общината. Констатиран е теч от покрива, има отлепени плочки от външните стени, а в помещенията има подут или отлепен фаянс, както и нарушена шпакловка. В момента децата са преместени в основната сграда на детската градина. Децата от четвърта подготвителна група са в самостоятелна стая. Директорът на детската градина е информирал Регионалната здравна инспекция(РЗИ) в града за необходимостта да бъде направен оглед на физкултурния салон в детската градина, както и на физкултурния салон във филиал “Жирафче“ към ДГ “Д-р П. Берон“. След положително становище на РЗИ, ще бъдат предприети действия за преместване на децата в помещенията при спазване на всички изисквания.  Корпусът на детска градина „Калина Малина“ е построен съгласно договор от 3 октомври 2011 г. между Община Варна и пловдивска фирма. Дружеството е изградило пристройка на два етажа с басейн и физкултурен салон към ЦДГ 21 „Калина Малина“. За обекта е издадено разрешение за ползване от РДНСК - Варна на 28 декември 2012 г. След като с констативни протоколи са установени дефекти в сградата, по случая е депозирана искова молба в Районния съд в Пловдив на 27 декември 2017 година срещу фирмата. Съдебното заседание е отлагано два пъти заради неизготвена експертиза от вещо лице, назначено от съдебната инстанция.  Към настоящия момент все още няма изготвена и предадена от вещото лице експертиза. \r\nДиана СТОЕВА", "date": "2019.02.07", "title": "Варна: Започва ремонт на опасен корпус на Детска градина „Калина Малина“"}
{"url": "http://www.focus-news.net/news/2019/02/07/2621006/protothema-gartsiya-protestite-sreshtu-prespanskiya-dogovor-rodiha-nova-partiya-v-gartsiya-epos.html", "text": "Нова политическа партия на име „ЕПОС“ бе основана в Гърция. Формацията е формирана от граждани, участвали в протестите срещу Преспанския договор между Атина и Скопие. На гръцки инициалите й означават „Гръцко политическо съзнание“, пише електронното издание на  вестник Protothema. \r\nКакто обясни един от съоснователите – Михалис Пацикас, по телевизия „Скай“, фракцията надхвърля конвенционалните идеологически етикети „ляво“ или „дясно“, като добави, че партията ще се опита да установи партньорства с други подобни настроени патриотични сили за следващите избори. \r\nПревод и редакция:", "date": "2019.02.07", "title": "Protothema (Гърция): Протестите срещу Преспанския договор родиха нова партия в Гърция: ЕПОС"}
{"url": "http://www.focus-news.net/news/2019/02/07/2621027/aleksandar-nedelchev-bsp-ruse-byudzhetat-za-2019-godina-ne-reshava-nabolelite-za-rusentsi-problemi.html", "text": "БСП-Русе гласува против бюджета на общината за 2019 година, той не решава наболелите за русенци проблеми. Това каза за предаването „Червена линия“ на  Радио „Фокус“  общинскят съветник от БСП-Русе Александър Неделчев. В него не намират отражение въпросите за достойна работа и доходи, екологичните проблеми и състоянието на инфраструктурата, обясни той като уточни, че друг съществен проблем, който също не намира решение в бюджета за настоящата година, е демографската криза в Русе. Малко по-голям е тазгодишният размер на средствата за общината спрямо миналогодишния, заяви Александър Неделчев като обърна внимание, че увеличението се дължи на обединените стандарти. По думите му, в собствените си приходи общината има само едно перо, което чувствително се увеличава, заради увеличаването на пътния данък с около 27%. 1,3 млн. лв. повече постъпват в бюджета за тази година, уточни общинският съветник. Проблемът е, че вместо за подобряване на екологията, инфраструктурата и пътищата, те ще бъдат насочени за изплащане на лихви по кредити и съфинансирания, обясни той. Противно на обещанието на ГЕРБ, че няма да се увеличават данъците в общината, с около 37% се увеличиха таксите за детските градини преди две години, с 64% се увели и данъкът сгради, каза още Неделчев. „Това води до влошаване на условията за бизнеса и привличането на сериозни инвеститори става химера. Не може да се привличат работодатели, докато се предлагат високи данъци“, обясни общинскят съветник от БСП-Русе. БСП проведе обществено допитване за очакванията на русенци от Бюджет 2019, каза още Александър Неделчев. „Резултатите бяха крайно негативни, спрямо състоянието на пътищата, на градското осветление и детските площадки. Това са неща, които БСП в годините предлага и за пореден път мнозинството на ГЕРБ не прие“, уточни той. „ГЕРБ предложиха шестте предложения на БСП да се гласуват общо, за да не им се наложи да гласуват против нещо, което е включено в програмата на кмета, и което той не изпълнява“, каза още той. Александър Неделчев изрази надежда Бюджет 2019 да бъде последен за настоящия кмет и за екипа му.  \r\nРосица АНГЕЛОВА", "date": "2019.02.07", "title": "Александър Неделчев, БСП-Русе: Бюджетът за 2019 година не решава наболелите за русенци проблеми"}
{"url": "http://www.focus-news.net/news/2019/02/07/2621022/ministar-krasimir-karakachanov-vaprosat-dali-tryabva-da-se-otdelyat-sredstva-za-armiyata-veche-ne-sashtestvuva-v-obshtestvoto-izklyuchvam-nyakoi-marginalni-polititsi.html", "text": "Въпросът дали трябва да се отделят необходимите средства за Българската армия вече не съществува в обществото. Изключвам някои маргинални политици, които се правят на интересни. Това каза на брифинг вицепремиерът и министър на отбраната Красимир Каракачанов, след като началникът на отбраната ген. Андрей Боцев представи „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“, предаде репортер на  Агенция „Фокус“ . „Доволен съм от конференцията на началника на отбраната. Става ясно едно - негативната тенденция в армията, която съществуваше много години, през 2018 година беше пречупена, а именно по отношение на възнагражденията, проектите за модернизация и най-вече решаването на проблемите с некомплекта“, коментира той. „За първа година, макар и с малко, тенденцията е обратна. Близо 160 повече са в армията, отколкото са напуснали“, изтъкна Каракачанов. „Беше отчетено, че кампанията „Бъди войник“ може да бъде успешна и трябва да продължи в същата посока само ако българските офицери и командири заемат своето полагаемо място като лидери в обществото“, посочи министърът. „Колкото повече армията е в очите на обществото, колкото повече хора се убеждават, че армията е необходима на обществото, толкова по-бързо ще преодоляваме във времето проблема с недокомплекта“, каза още той.  \r\nБиляна ИВАНОВА", "date": "2019.02.07", "title": "Министър Красимир Каракачанов: Въпросът дали трябва да се отделят средства за армията вече не съществува в обществото, изключвам някои маргинални политици"}
{"url": "http://www.focus-news.net/news/2019/02/07/2621018/nachalnikat-na-otbranata-gen-andrey-botsev-neobhodim-e-nov-dalgosrochen-protses-na-planirane-na-deynostite-ni.html", "text": "Изводът от настоящата конференция е, че дългосрочно планираните дейности в областта на отбраната не отразяват напълно предизвикателствата в средата за сигурност. Ето защо е необходим нов дългосрочен процес на планиране. Това каза на брифинг началникът на отбраната ген. Андрей Боцев, след като представи „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“, предаде репортер на  Агенция „Фокус“ . „Важно е успешното провеждане на стратегическия преглед на отбраната и изготвяне на Програма за развитие на отбранителни способности на Въоръжените сили до 2032 година и План за развитие на Въоръжените сили до 2026 година“, изтъкна той. „Преди броени дни стана факт предвиденото за настоящата година повторно увеличение на месечните възнаграждения на хората в отбраната“, посочи началникът на отбраната. „Правилната стъпка в грижите за мъжете и жените под пагон е и законовото изменение, чрез което основното месечно възнаграждение вече се формира в зависимост от заеманата длъжност и присвоеното военно звание. Създаде се правна възможност за справедливо заплащане на труда на военнослужещите, отчитайки изискванията за заемане на конкретна длъжност, професионални умения, компетентност, отговорност и тежест на задачите“, обясни ген. Боцев. „Необходимо е да се продължи работата по намаляване на общия некомплект от личен състав, той понижава оперативните способности и води до провеждане на подготовка с ограничения и условности“, обърна внимание той. „През изминалата година Въоръжените сили планираха и проведоха около 301 учения, от които 46 международни. В последните години броят им непрекъснато расте“, каза още Андрей Боцев. \r\nБиляна ИВАНОВА", "date": "2019.02.07", "title": "Началникът на отбраната ген. Андрей Боцев: Необходим е нов дългосрочен процес на планиране на дейностите ни"}
{"url": "http://www.focus-news.net/news/2019/02/07/2621017/sliven-po-visokite-mesta-v-oblastta-sa-vazmozhni-zasnezheni-patni-uchastatsi-nastilkite-sa-opesacheni.html", "text": "По високите места в областта са възможни заснежени пътни участъци, настилките са опесъчени. В равнинната част пътните настилки са сухи, движението е натоварено, съобщиха от  Областно пътно управление - Сливен . Няма въведени допълнителни ограничения. Затворени за автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари.", "date": "2019.02.07", "title": "Сливен: По високите места в областта са възможни заснежени пътни участъци, настилките са опесъчени"}
{"url": "http://www.focus-news.net/news/2019/02/07/2621024/ministar-krasimir-karakachanov-smyatam-che-shte-uspeem-da-namerim-dobroto-sechenie-mezhdu-tsena-i-boyni-sposobnosti-neobhodimi-za-aviatsiyata-ni.html", "text": "Лично аз съм умерен оптимист, но смятам, че ще успеем да намерим доброто сечение между цена и бойни способности, необходими за авиацията ни. Това каза на брифинг вицепремиерът и министър на отбраната Красимир Каракачанов, след като началникът на отбраната ген. Андрей Боцев представи „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“, предаде репортер на  Агенция „Фокус“ . Попитан как ще коментира думите на държавния глава Румен Радев, че политиците са ни вкарали във финансово приключение за новия изтребител за ВВС, министър Каракачанов коментира: „По отношение на финансовите параметри за самолета - можем да говорим за тях едва когато минат преговорите“. „Пред аудиторията президентът Румен Радев изрази задоволство от работата на Министерството на отбраната и на ръководството, и го поздрави за тенденцията, която обърнахме през тази година“, посочи министърът на отбраната. \r\nБиляна ИВАНОВА", "date": "2019.02.07", "title": "Министър Красимир Каракачанов: Смятам, че ще успеем да намерим доброто сечение между цена и бойни способности, необходими за авиацията ни"}
{"url": "http://www.focus-news.net/news/2019/02/07/2621030/blagoevgrad-otkriha-22-ri-mezhdunaroden-turnir-po-svobodna-i-klasicheska-borba-petko-sirakov-ivan-iliev.html", "text": "Официално бе открит 22-ри Международен турнир по свободна и класическа борба за юноши и девойки до 23 години. Това съобщиха от пресцентъра на  Община Благоевград  . Началото постави Иво Николов-заместник-кмет по икономика и финанси, който отправи приветствено слово от името на кмета на община Благоевград д-р Атанас Камбитов. „Не за първи път Благоевград посреща толкова много спортисти от цял свят и не за първи път организираме турнири от подобен ранг. Винаги сме били отдадени към това младите надежди и таланти на България и не само, да се чувстват добре, да имат бази, в които да показват своите  умения и да развиват спорта в себе си. Продължавайте да бъдете гордостта за родителите си, за страната си, за треньорите си! Вярвам, че всички вие имате и ще имате множество спечелени купи и медали по цял свят!“, каза в част от словото зам.-кметът.  \r\nХристо МАРИНОВ - председател на БФБ,  благодари на кмета д-р Камбитов за топлото посрещене и отличните условия, които на Община Благоевград е осигурила за провеждане на състезанието. \r\nТурнирът се провежда в зала „Скаптопара“ и ще продължи до 10 февруари, включително. Тази година в спортното събитие участие взимат спортисти от цял свят. Участниците са от  Япония, САЩ, Индонезия, Грузия, Украйна, Русия, Словакия, Франция, Португалия, Турция, Израел, Косово, Сърбия, България, Холандия, Тунис, Румъния, Македония и Молдова. \r\nОрганизатори на събитието са Българска федерация по борба и Община Благоевград. Това е поредното събитие, което се провежда на територията на общината. Всяка година в Благоевград пристигат хиляди спортисти за да премерят сили в различни състезания-европейски, републикански, международни и световни първенства.", "date": "2019.02.07", "title": "Благоевград: Откриха 22-ри Международен турнир по свободна и класическа борба „ Петко Сираков - Иван Илиев“"}
{"url": "http://www.focus-news.net/news/2019/02/07/2621029/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 5° до + 13°. Времето над страната е облачно. Слаб до умерен вятър духа в областите: Бургас, Добрич, Кюстендил, Русе, Сливен и Ямбол. Дъжд вали в района на Малко Търново. Пътните настилки са предимно мокри, по усойните и планински райони частично заледени, обработени и проходими при зимни условия. Ограничена видимост поради мъгла до 50 м има в района на проход „Троянски“ и до 100 м в района на Шипково, Рибарица и АМ Хемус км 34-37 /обл. София/. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nОПУ Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 08.02.2019 г. \r\nАМ „Хемус“:  \r\nОбласт София: \r\nДвижението от км 30+260 до км 30+450 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. „Ботевград“, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 08.02.2019 г.;  \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОПУ София: \r\nДвижението по АМ \"Струма\" в тунел \"Мало Бучино\" посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Участъкът е сигнализиран с пътни знаци и скоростта на движение се ограничава до 50 км/ч. Срок 24.02.2019 г. \r\nОПУ Перник: \r\nДвижението по АМ „Струма“ на пътен тунел „Големо Бучино\" от км 14+680 до км 15+160 в дясната тръба (посока София – Перник) се осъществява само в активната лента поради текущ ремонт на системата за видеонаблюдение на тунела. Частичното отбиване на движението за светлата част на денонощието важи за периода от 09:00 до 13:30 часа на 08.02.2019 г. \r\nОбласт Благоевград: \r\nДвижение в една лента в участъка ПВ „Кочериново” – ПВ „Благоевград” при км 87+500 поради извършване на кратковременни ремонтни работи. Движението се пропуска последователно във външна /активна/ и вътрешна /изпреварваща/ лента за движение, първо в посока „София-Благоевград”, а след това в посока „Благоевград-София”. Продължителността на действие на ВОБД е от 9:00 часа до 18:00 часа на 08.02.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Скомля – Медовница от км 52+000 до км 54+000 се осъществява с повишено внимание поради подмяна на мантинели. Срок до 11.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 08.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Стара Загора: \r\nДвижението в участъка Стара Загора – Ягода от км 213+800 до км 225+600 се осъществява в една лента поради извършване на ремонтни дейности на СПО. Движението се регулира от сигналисти. Срок до 08.02.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец – Крамолин при км 10+080 между с. Кормянско и с. Малки Вършец е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с.Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на ППС се осъществява през улици в урбанизирана територия на гр. Габрово. Поставена е необходимата пътна сигнализация. Срок до 28.02.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 21.02.2019 г.; \r\nПът III-623: Движението по път III-623 от км 0+000 до км 11+400 Големо село – Мало село – Мламолово се осъществява с повишено внимание поради с поради частични ремонтни дейности на асфалтовата настилка. Участъкът е сигнализиран с пътни знаци. Срок до 08.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок до 28.02.2019 г. \r\nПът III–623: Движение в една лента от км 15+200до км 15+270 след Бобов Дол–Жедна поради свличане на земна маса. Сигнализирано с пътни знаци. Срок до 21.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: няма. \r\nОПУ-Смолян: \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 11.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 08.02.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.02.07", "title": "Актуална пътна обстановка"}
{"url": "http://www.focus-news.net/news/2019/02/07/2621033/blagoevgrad-vremenno-e-ogranicheno-dvizhenieto-po-tretoklasen-pat-108-am-struma-selo-ribnik-za-mps-nad-12-t-poradi-remontni-deynosti.html", "text": "Временно е ограничено движението по третокласен път – 108 АМ „Струма“ – село Рибник за МПС над 12 т. поради ремонтни дейности. Това съобщиха за  Радио „Фокус“ – Пирин  от  Областно пътно управление – Благоевград . Участъка е сигнализиран с пътни знаци за срок до 28 февруари. В региона няма въведение други забрани за преминаването на леки и товарни автомобили. Повишена опасност от падащи камъни има в Кресненското дефиле и в района на прохода Предел. Няма регистрирани сигнали за инциденти или такива, които да са свързани с паднала скална маса на пътното платно. Няма новорегистрирани свлачища. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. \r\nЛивия НИНОВА", "date": "2019.02.07", "title": "Благоевград: Временно е ограничено движението по третокласен път – 108 АМ „Струма“ – село Рибник за МПС над 12 т. поради ремонтни дейности"}
{"url": "http://www.focus-news.net/news/2019/02/07/2621034/predstoyashti-sabitiya-v-stranata-za-8-fevruari-agentsiya-fokus.html", "text": "*** \r\nОт 14.00 часа президентът Румен Радев ще връчи на финалистите в конкурса „Иновативно предприятие на годината” за 2016, 2017 и 2018 г. марката „Високи постижения в иновациите”. \r\n*** \r\nОт 9.30 часа вицепрезидентът Илияна Йотова ще участва в церемония пред паметника на Стефан Стамболов в София по повод 165 години от рождението му. В 10.00 часа, в Националната библиотека „Св. св. Кирил и Методий“ вицепрезидентът ще бъде удостоена с почетния знак „Стефан Стамболов“ – за личен принос към българската държавност. В 19.00 часа, на официален прием в „София Ивент център“ Илияна Йотова ще отправи приветствие по случай 30 години от създаването на КТ „Подкрепа“. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 10.30 часа председателят на парламента Цвета Караянчева ще открие изложбата „140 години от Учредителното събрание и приемането на Търновската конституция“, което ще бъде представена в Народното събрание. \r\n*** \r\nОт 9.00 часа в сградата на Главна дирекция „Борба с организираната престъпност“ (ГДБОП) (бул. „Цариградско шосе“ № 133 А) ще се проведе работно съвещание с представители на структурите, ангажирани с противодействието на контрабандата на горива. \r\n*** \r\nОт 9.00 часа на тенискортовете на Тенис клуб „Проспорт“ (в двора на НСА, Студентски град) Българската федерация по тенис съвместно с Национална спортна академия „Васил Левски“ организират практически семинар на тема „Високоинтензивна кондиционна тренировка при 12-годишните състезатели по тенис\". \r\n*** \r\nОт 9.00 часа Софийският градски съд ще прочете присъдата по делото срещу Огнян Д. \r\n*** \r\nОт 09.30 часа Белоградчишкият епископ Поликарп ще оглави Архиерейска света Литургия в храм  „Св. Теодор Стратилат“. \r\n*** \r\nОт 10.00 часа на бул.“Черни връх“  след  кръстовището с бул.“България“ - при моста на влюбените зам.-кметът на София Дончо Барбалов ще провери работата по изграждането на ново тролейбусно трасе. \r\n*** \r\nОт 10.00 часа в НДК ще бъде открит фестивалът на ръчно изработените неща Хендмейд фест код: ЛЮБОВ. \r\n*** \r\nОт 10.00 часа в зала „България“ ще започне X-тият юбилеен конгрес на Конфедерация на труда „Подкрепа”, който съвпада с 30-годишнината от създаването на синдиката. Конгресът ще бъде тържествено открит от президента на КТ „Подкрепа“ Димитър Манолов и от почетния президент д-р Константин Тренчев. Президентът Румен Радев също ще приветства делегатите на конгреса.  \r\n*** \r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа в зала „Опера“ на хотел „ИнтерКонтинентал“ (Бивш „Радисън“) ще се проведе конференция на тема „Обединеният консерватизъм“, организирана от Групата на Алианса на Европейските консерватори и реформисти (ЕКР) в Европейския парламент и члена на ЕКР на Николай Бареков. \r\n*** \r\nОт 10.30 часа в Централния офис на Камарата на строителите в България, ул. „Михаил Тенев“ №6, ет. 1, КСБ и Българското общество по строително право организират Кръгла маса на тема „Международни стратегии за високи постижения в строителството“ с участието на проф. Дейвид Моузи, директор на Центъра за строително право в King’s College London. \r\n*** \r\nОт 11.00 часа в Пресклуб България ще се проведе пресконференция на Клуба по художествена гимнастика „Олимпия 74“ по повод III-ия Международен турнир по художествена гимнастика за купа „Олимпия 74“, който ще се проведе на между 15 и 17 февруари в спортна зала „Христо Ботев“. \r\n*** \r\nОт 11.00 часа 18-и състав на Специализирания наказателен съд ще заседава по делото срещу Руси Д., Стоян Д. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа 16-и състав на Специализирания наказателен съд ще заседава по делото срещу Крум К., Мирослав Е. и Свилен Г., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в църквата „Св. Седмочисленици“ ще се състои опелото на Тодор Кавалджиев, вицепрезидент в периода 1997-2002 година. \r\n*** \r\nОт 11.00 часа в Клуба на авиацията на Терминал 1 на Летище „София“ ще се проведе  \r\nспециално издание на „Училище за авиация“, посветено на 50- годишнината на Държавно предприятие „Ръководство на въздушното движение“.  \r\n*** \r\nОт 11.00 часа в Националния пресклуб на БТА ще се проведе пресконференция на тема „От хъба „Балкан“ към транзитен газопровод“. Участие в нея ще вземат проф. д.н. Нина Дюлгерова - преподавател във ВСУ „Черноризец Храбър“ и ЮЗУ „Неофит Рилски“ и д-р Пламен Димитров - Българско геополитическо дружество.\t \r\n*** \r\nОт 11.00 часа в зала “Проф. Марин Дринов” (Големия салон) на БАН ще се проведе Отворена среща за представяне на Националната научна програма „Нисковъглеродна  енергия  за транспорта и бита“ (Е+). \r\n*** \r\nОт 12.30 часа 3-ти състав на Специализирания наказателен съд ще заседава по делото срещу  Иван К. и Димитър Г., на които са повдигнати обвинения за изнудване. \r\n*** \r\nОт 13.00 часа 6-и състав на Специализирания наказателен съд ще заседава по делото срещу   Методи И., на когото е повдигнато обвинение за изнудване. \r\n*** \r\nОт 13.00 часа в  хотел „Хилтън София“ в рамките на Европейската среща на президентите на Международната младежка камара ще се проведе панелна дискусия на тема „Youth for Europe: But is Europe Still Relevant to Them?“. \r\n*** \r\nОт 13.30 часа 16-и състав на Софийски градски съд ще проведе разпоредително заседание по делото срещу Йордан Исаев, обвинен за хвърлената бомбичка, която рани полицай на футболен мач.  \r\n*** \r\nОт 18.00 часа в „Квадрат 500“ ще бъде представена фотоизложбата „България през стъклото на времето“, проект на фондация „Ценности“. \r\n*** \r\nОт 10.30 часа в Регионален исторически музей – Благоевград ще започне вторият ден от кръгла маса с експерти от различни институции, свързани със социализирането и развитието като атрактивна туристическа дестинация на обект 2, находящ се на трасе на АМ Струма, ЛОТ 3.1 в землището на с. Зелен дол и с. Покровник. \r\n*** \r\nОт 18.00 часа в зала наРегионалния исторически музей ще се проведе дискусията „Scaptopara - Quo Vadis“ за българското културно и историческо наследство и насоките за неговото по-ефективно опазване.  \r\n*** \r\nОт 14.00 до 16.00 часа в офиса на ПП ГЕРБ - Варна на ул. „Георги Бенковски” №1 общинският съветник Надя Георгиева ще приема граждани.  \r\n*** \r\nОт 18.00 часа в в арт галерия „Тереза Зиковска” ще бъде открита изложба живопис, посветена на годишнината на храм „Св. Атанасий”. \r\n***  \r\nОт 11.00 часа в Областния информационен център Община Горна Оряховица организира заключителна пресконференция за представяне постигнатите цели и резултати от реализация на проект „Енергийна ефективност на административна сграда за предоставяне на социални услуги - гр. Горна Оряховица\".   \r\n*** \r\nОт 18.00 часа в Изложбени зали „Рафаел Михайлов“ ще бъде представена съвместна изложба с арт снимки на фотографите Генчо Петков и Никифор Тодоров. \r\n*** \r\nОт 13.00 часа в Регионалния пресклуб на БТА евродепутатът  от Групата на прогресивния алианс на социалисти и демократи в Европейския парламент Момчил Неков ще даде пресконференция. \r\n*** \r\nОт 10.00 часа в Заседателната зала на Областна администрация – Враца ще се проведе  \r\nзаседание на Постоянната комисия по заетост към Областния съвет за развитие на област Враца.  \r\n*** \r\nОт 14.00 часа в ОДМВР-Враца ще се проведе редовния месечен брифинг.  \r\n*** \r\nОт 11.00 часа в Областен информационен център – Велико Търново ще се проведе заключителна пресконференция по проект за енергийна ефективност на административна сграда за предоставяне на социални услуги.  \r\n*** \r\nОт 18.00 часа в Младежкия център ще се проведе инициативата „Да общуваме реално, а не виртуално“. \r\n*** \r\nОт 11.00 часа в залата на Областна администрация ще се състои отчетно събрание на БЧК.  \r\n*** \r\nОт 11.50 часа в зала “Европа“ на Гимназия „Иван Аксаков“ най-младият евродепутат в настоящия Европейски парламент Андрей Новаков ще бъде първият гост-лектор в „Коридорът е Европа“ за 2019 година. \r\n*** \r\nОт 18.00 часа в Културен център „Тракарт“ ще бъде представена най-новата книга от поредицата  „Запомнете Пловдив 5“ на Евгений Тодоров. \r\n*** \r\nОт 09.00 часа Архимандрит Висарион ще отслужи празнична света литургия за храмовия празник на църквата „Св. Теодор Стратилат“ в квартал Райково. \r\n*** \r\nОт 14.00 часа в зала “Марица“ на Областна администрация Хасково областният управител Станислав Дечев организира работна среща на тема: „Как би изглеждал един ден извън ЕС“. Инициативата  е подкрепена от депутата от ГЕРБ/ЕНП Ева Майдел, която лично ще участва в дискусията. \t \r\n*** \r\nОт 10.00 часа на връх Мечи чал за 21-ви пореден  път Чепеларе ще чества олимпийската титла на Екатерина Дафовска, завоювана на зимните олимпийски игри в Нагано 1998 г.", "date": "2019.02.07", "title": "Предстоящи събития в страната за 8 февруари (Агенция „Фокус“)"}
{"url": "http://www.focus-news.net/news/2019/02/07/2621036/dots-yuliyan-stanchev-oblasten-pchelarski-sayuz-pleven-gradat-ni-se-prevarna-v-stolitsa-na-balgarskoto-pchelarstvo-kato-domakin-na-17-toto-mezhdunarodno-izlozhenie-pchelarstvo-2019.html", "text": "Плевен се превърна в столица на българското пчеларство като домакин на 17-тото международно изложение \"Пчеларство 2019“. Това каза за дневния блок „Добър ден“ на  Радио „Фокус“  доц. Юлиян Станчев, председател на Областния пчеларски съюз в Плевен. Той уточни, че тазгодишното издание посреща 50 фирми от 22 страни, като дългогодишните участници заемат все по-големи площи на транснационалния форум. Дългоочакваната надежда за директни плащания в пчеларството е само един от проблемите на родните пчелари, които ще търсят своето решение в утрешната среща на представители на национални организации, областни и общински пчеларски съюзи в Дома на пчеларя в Плевен, добави доц. Станчев. „Един основен проблем, който пчеларите посочват тази година, е това, че една част от продукцията не е изкупена поради редица причини, една от които – вносът на мед от Китай и Украйна. Преработвателите посочват като причина това, че поне десетина забранени за използване вещества се появиха в анализите на проби мед и определени количества бяха върнати. Това несъмнено затруднява търговията. Най-големите проблеми обаче идват от земеделието, а по-конкретно – неразумното използване на пестицидите и нарушаването на наредбата за опазване на пчелното семейство, както и третирането на семената с неразрешени препарати, които бавно и незабележимо тровят пчелите. Използват се и внесени нерегламентирани препарати за растителна защита. Ключово е и неспазването на правилото да не се пръска по време на цъфтеж“, обясни доц. Юлиян Станчев. Той обърна внимание на това, че ¾ от храната, която приемаме, се дължи на пчелите, но нискозаплатения труд на пчеларя показва, че приемаме това за даденост. България е на последно място по приемане на пчелен мед с около 300-400 грама на човек годишно, уточни доц. Станчев. Българският мед е разнообразен и чист, а полезните му свойства са много, припомни той и отправи апел денят на всеки българин да започва и завършва с лъжичка сладко родно производство мед.  \r\nМилослава АНГЕЛОВА", "date": "2019.02.07", "title": "Доц. Юлиян Станчев, Областен пчеларски съюз-Плевен: Градът ни се превърна в столица на българското пчеларство като домакин на 17-тото международно изложение \"Пчеларство 2019“"}
{"url": "http://www.focus-news.net/news/2019/02/07/2621037/sport-verdasko-se-klasira-za-chetvartfinalite-na-sofia-open.html", "text": "Фернандо Вердаско се класира за четвъртфиналите на Sofia Open. Поставеният под № 6 в основната схема 35-годишен испанец, се наложи в три сета над Мариус Копил, в отделните части 6:2, 4:6, 6:1 след 105 минути игра. В мач за място на полуфиналите Вердаско ще срещне сензацията в турнира Матео Беретини, който в сряда елиминира водача в схемата Карен Хачанов. \r\nПо-рано днес Мартин Клижан преодоля квалификанта от Великобритания Даниел Брандс със 7:6, 6:4 и за трети път се класира за четвъртфиналите на Sofia Open. Там ще срещне Даниил Медведев, който отстрани Робин Хаасе в три сета – 5:7, 6:2, 6:2.", "date": "2019.02.07", "title": "Спорт: Вердаско се класира за четвъртфиналите на Sofia Open"}
{"url": "http://www.focus-news.net/news/2019/02/07/2621038/plovdiv-dobrovolets-sazdade-kulturna-karta-na-grada.html", "text": "Доброволец създаде културна карта на града, която е напълно безплатна и веднъж свалена, може да работи и офлайн. Приложението се казва “Together”, като слогана на града за Европейска столица на културата 2019 и ще бъде качено в най-големите магазини  Google Play за устройства с операционна система Android  и App Store за устройствата на Apple. Това съобщиха от  Фондация „Пловдив 2019“  . То представлява карта на града, на която са отбелязани всички културни забележителности, както и локациите на събития от програмата на Пловдив – Европейска столица на културата 2019. Веднъж намерена локацията, се отваря нова страница, на която могат да бъдат намерени снимки и информация, както за обекта, така и за събитията. Картата служи и за навигация, а скоро към нея ще бъдат добавени функции за оценяване и коментари. \r\nИдеята за приложението „Together“ е на 23-годишният Любен Брънзалов, който е стипендиант на два от световните гиганти в ИТ сферата – “Google” и „Facebook“. Той е част от „Grow with Google“ и „Facebook AI“ в платформата за онлайн обучение „Udacity“, насочена към „Уеб Приложения и Изкуствен Интелект“. Брънзалов се свърза с доброволците на „Пловдив 2019“, с които създаде екип от фотографи, програмисти и автори на съдържание. С тяхна помощ цялата информация в приложението е оригинална – както текстове, така и снимки. Фондация „Пловдив 2019“ съдейства през цялото време на Брънзалов.  \r\nРаботата по приложението продължава, а екипът си поставя за цел да продължава да подобрява потребителския интерфейс. \r\nЛюбен Брънзалов е възпитаник на СУ „Паисий Хилендарски“ в Пловдив с технологичен профил „Информатика и Математика“. За 3 години завършва Единбургския университет в Шотландия със сертификат за висше образование.", "date": "2019.02.07", "title": "Пловдив: Доброволец създаде културна карта на града"}
{"url": "http://www.focus-news.net/news/2019/02/07/2621035/tass-zaradi-razlichiyata-s-germaniya-po-severen-potok-2-makron-nyama-da-otide-na-foruma-v-myunhen.html", "text": "Президентът на Франция Еманюел Макрон внезапно отмени участието си на предстоящата Мюнхенска конференция по въпросите на сигурността (15 – 17 февруари) на фона на разногласията с Берлин по въпроса за реализацията на проекта „Северен поток 2“, съобщи в четвъртък вестник Suddeutsche Zeitung, като се позова на собствени източници, предава  ТАСС . \r\nСпоред плановете, на 16 февруари в Мюнхен Макрон и германския канцлер трябваше да излязат със съвместно заявление пред участниците в авторитетния форум. Френската страна обоснова решението си с това, че работният график на държавния глава не му позволява да вземе участие в конференцията. В действителност, отказът да се изкаже заедно с Меркел „винаги е символичен сигнал“ за това, че се случва „постепенно отчуждаване“ на ключовите съюзници в ЕС, цитира думите на доверено лице на Макрон изданието. \r\nНемският вестник отбелязва, че буквално в четвъртък е станало известно, че Франция има намерение да гласува за приемане на поправки в Газовата директива на ЕС, предвиждащи разпространяване на ключови принципи за регулиране на европейския газов пазар върху тръбопроводи, извън пределите на Съюза, включително и на „Северен поток 2“. По този начин Париж не застана на страната на Берлин, който е категорично против промяна на директивата. Гласуването ще се състои в петък. \r\nПредвид това, че Берлин и Париж наскоро се договориха да засилят взаимодействието си в ключови области и подписаха Аахенския договор за сътрудничество, решението на френските власти да не подкрепят Германия за „Северен поток 2“ бе много неочаквано. \r\nНа международната Мюнхенска конференция по въпросите на политиката по сигурността ще вземат участие около 40 държавни глави и премиери, включително канцлерът на Германия Ангела Меркел и премиерът на Израел Бенямин Нетаняху. Конференцията ще бъде открита от министрите на отбраната на Германия и Великобритания Урсула фон дер Лайен и Гавин Уилямсън. Очаква се и правителствена делегация на САЩ, в която ще бъде и държавният секретар Майк Помпео. Русия, както се очаква, ще бъде представлявана на форума от външния министър Сергей Лавров. Участниците в конференцията ще обсъдят редица въпроси от международния дневен ред. \r\nПревод и редакция:", "date": "2019.02.07", "title": "ТАСС: Заради различията с Германия по „Северен поток 2“, Макрон няма да отиде на форума в Мюнхен"}
{"url": "http://www.focus-news.net/news/2019/02/07/2621040/sofiya-zadrastvane-se-e-obrazuvalo-po-bul-tsarigradsko-shose-sled-umbal-sveta-anna.html", "text": "Задръстване се е образувало по бул. \"Цариградско шосе\" след УМБАЛ „Света Анна” (Окръжна болница), съобщи слушател на  Радио „Фокус“ . Той уточни, че задръстването продължава и по бул. \"Александър Маринов\".", "date": "2019.02.07", "title": "София: Задръстване се е образувало по бул. \"Цариградско шосе\" след УМБАЛ „Света Анна”"}
{"url": "http://www.focus-news.net/news/2019/02/07/2621041/predstoyashti-mezhdunarodni-sabitiya-za-8-fevruari-agentsiya-fokus.html", "text": "*** Парламентът на Гърция ще ратифицира протокола за приемане на Македония в НАТО \r\n*** Разговори между премиерите на Ирландия и Великобритания Лео Варадкар и Тереза Мей \r\n*** Цялостно разрушаване на моста „Верди“ след срутването му миналата година \r\n*** Специалният пратеник на САЩ за Афганистан Залмай Хализдад ще говори за перспективите за мир в азиатската държава \r\n***", "date": "2019.02.07", "title": "Предстоящи международни събития за 8 февруари ( Агенция „Фокус“ )"}
{"url": "http://www.focus-news.net/news/2019/02/07/2621028/nova-makedoniya-makedoniya-nato-shte-izpolzva-makedonski-ezik-sled-zavarshvaneto-na-prespanskiya-protses.html", "text": "НАТО ще може да използва термина „македонски език“, след като завършат всички процедури, свързани с Преспанския договор, пише  електронното издание на вестник „Нова Македония“ . \r\nСлед като част от обществеността в Македония се разбунтува, че вчера, за първи път, по време на церемонията по подписването на протокола за присъединяване към НАТО, Алиансът не използва думата \"македонски език\" на своя уебсайт, въпреки че винаги го е използвал толкова високо, високопоставен източник от НАТО обясни пред МИА, че „след пълното въвеждане на Договора от Преспа, ще можем да използваме термина „македонски език“. \r\nСпоред неофициална информация, този път е имало силен натиск от гръцка страна да не се използва термина на уеб сайта само в този ден, заради чувствителността на процеса на ратификация на протокола за НАТО, който трябва да завърши в петък в гръцкия парламент. НАТО, казват източниците, прави всички, за да не предизвика остри реакции от която и да е страна и да не постави в опасност процеса по присъединяване на Македония в Алианса. \r\nСлед като процесът приключи, НАТО ще се върне към редовната практика да използва думата  \r\n„македонски“, в съответствие със споразумението от Преспа и досегашната практика. \r\nПревод и редакция:", "date": "2019.02.07", "title": "„Нова Македония“ (Македония): НАТО ще използва „македонски език“ след завършването на преспанския процес"}
{"url": "http://www.focus-news.net/news/2019/02/07/2621042/nimh-utre-oblachnostta-ot-zapad-shte-se-razkasva-i-namalyava-no-nad-iztochna-balgariya-prez-tseliya-den-shte-se-zadarzhi-znachitelna.html", "text": "Утре облачността от запад ще се разкъсва и намалява, но над Източна България през целия ден ще се задържи значителна. През нощта над по-голямата част от страната ще се задържи облачно, а в крайните югоизточни райони ще има превалявания от дъжд, в Странджа и Сакар - от сняг. Разкъсвания на облачността ще има над западните райони. Минимални температури между минус 3° и 2°. \r\nПревалявания от слаб дъжд са възможни в крайните югоизточни райони. В Източна България ще духа до умерен северен вятър. Максимални температури между 2° и 7°, в крайните югозападни райони до 9-10°. Атмосферното налягане през деня ще се задържи почти без промяна - близко до средното за месеца. \r\nТова съобщи за  Агенция „Фокус”  дежурният синоптик Христо Христов                             от  Националния институт по метеорология и хидрология (НИМХ) . Над Черноморието ще се задържи облачно. По южното крайбрежие е възможно да превали слаб дъжд. Ще духа до умерен северен вятър. Максималните температури ще са между 4° и 6°. Температурата на морската вода е 6-7°. Вълнението на морето ще бъде 3-4 бала. \r\nНад планините ще има разкъсана облачност. Ще духа слаб, по високите части умерен североизточен вятър. Максималната температура на височина 1200 метра ще е около 1°, на 2000 метра - около минус 4°. \r\nПрез почивните дни и в началото на следващата седмица ще преобладава слънчево време, но на места, повече в понеделник, в низините и котловините ще има условия за мъгли. Сутрин ще е по-студено, но дневните температури ще се повишават. През почивните дни вятърът ще е слаб, със западна компонента.  В понеделник ще се ориентира от югозапад и в Източна България ще се усили; максималните температури там ще достигат на места до 14°-16°. По-късно през деня облачността от запад ще се увеличава и вплътнява. Привечер и през нощта срещу вторник от запад на изток ще превали дъжд, в планините - сняг. От запад-северозапад, с усилване на вятъра, ще нахлува сравнително студен въздух.", "date": "2019.02.07", "title": "НИМХ: Утре облачността от запад ще се разкъсва и намалява, но над Източна България през целия ден ще се задържи значителна"}
{"url": "http://www.focus-news.net/news/2019/02/07/2621039/protothema-gartsiya-balgariya-predupredi-makedoniya-za-chlenstvoto-v-nato-promenete-uchebnitsite-si-po-istoriya.html", "text": "Македония трябва да изпълнява задълженията си спрямо България и Гърция, ако иска да стане пълноправен член на НАТО и ЕС, предупреди българският вицепремиер и министър на отбраната Красимир Каракачанов, цитиран в материал на  електронното издание на вестник Protothema  в четвъртък. \r\nИзданието отбелязва, че Каракачанов, в изказване пред радио \"Фокус\", е посочил, че това означава елиминиране на териториалните претенции и фалшификациите на историята, както и изпълняване на подписаните с България и Гърция договори. \r\n„Прототема“ цитира думите му, че, когато истинската история на Македония замени 70-годишните фалшификации в учебниците, България ще бъде убедена, че нещата отиват в правилната посока. \r\n„Македония бърза да се присъедини към НАТО, защото, както много български политици преди 20 години, наивно вярва, че членството в Алианса почти автоматично ще реши всичките й проблеми. Приемането в НАТО е възможност за решаване на проблемите, но без тяхно участие и желание, никой не може да ги разреши, нито Брюксел, нито генералният секретар на Алианса, нито някоя друга страна-членка“, цитира думите на Каракачанов гръцкият консервативен вестник. \r\nПревод и редакция:", "date": "2019.02.07", "title": "Protothema (Гърция): България предупреди Македония за членството в НАТО: „Променете учебниците си по история“"}
{"url": "http://www.focus-news.net/news/2019/02/07/2621044/kyustendil-domat-za-hora-s-fizicheski-uvrezhdaniya-ilyo-voyvoda-otbelyaza-48-godini-ot-sazdavaneto-si.html", "text": "Домът за хора с физически увреждания „Ильо войвода” отбеляза 48 години от създаването си. Това съобщи за  Радио „Фокус” – Кюстендил  Анелия Велинова, директор на социалния дом. На тържеството е присъствала Йорданка Тодорова, която е благодетел на дома. „Специално за нашия празник тя ни  подари обогатяващи личността книги за многообразната ни библиотека и пожела на работещи и живеещи да бъдат здрави, обградени с взаимна обич и внимание, със сили и кураж да се справят с неизбежните трудни моменти, с вяра и оптимизъм да се радват на всеки подарен от бога ден”, каза Анелия Велинова. \r\nВокална формация „Калпазани“ с художествен ръководител Лилия Александрова, които са дългогодишни приятели на социалната институция, са внесли празнично настроение със своите талантливи гласове и детска безгрижност, за посрещане, което е значимо във времето. \r\nВенцеслав ИЛЧЕВ", "date": "2019.02.07", "title": "Кюстендил: Домът за хора с физически увреждания „Ильо войвода” отбеляза 48 години от създаването си"}
{"url": "http://www.focus-news.net/news/2019/02/07/2621047/blagoevgrad-detski-praznik-pod-nadslov-uchilishte-za-magiya-i-valshebstvo-hoguorts-se-provede-v-regionalna-biblioteka-dimitar-talev.html", "text": "В Читалнята на Детски отдел се проведе Детски празник под надслов „Училище за магия и вълшебство Хогуортс“ по повод Нощта на книгите за Хари Потър, която ще бъде отбелязана в много страни днес. Това каза за  Радио „Фокус“ – Пирин   Соня Иванова, уредник в детския отдел на библиотеката. „Нощта на книгите за Хари Потър се отбелязва от 2015 г. в цял свят, включително и България, като целта на събитието е феновете да отпразнуват любовта си към поредицата на  Дж. К. Роулинг и да предадат магията на четенето на нови читатели. Всяка година темата на празника е различна. За 2019 г. е определена темата „Училище за магия и вълшебство Хогуортс““, каза още Иванова. Тя добави, че  участници в тържеството  са били  ученици от  IV клас на II ОУ „Д. Благоев“ с ръководител Десислава Стоилова. \r\nЛивия НИНОВА", "date": "2019.02.07", "title": "Благоевград: Детски празник под надслов „Училище за магия и вълшебство Хогуортс“ се проведе в Регионална библиотека „Димитър Талев“"}
{"url": "http://www.focus-news.net/news/2019/02/07/2621049/ognyan-tsenkov-kmet-na-obshtina-vidin-deynostta-po-proekta-za-modernizatsiya-na-pat-i-1-vidin-botevgrad-e-zapochnala-oshte-prez-2005-g.html", "text": "Дейността по проекта за модернизация на път I-1 Видин – Ботевград е започнала още през 2005 г.. Това каза на среща с гражданството  Огнян Ценков, кмет на Община Видин, предаде репортер на  Радио „Фокус“ - Видин   . Огнян Ценков  посочи, че такова е било изявлението на Петя Аврамова, министър на МРРБ  при посещението ѝ в края на миналия месец във Видин. \r\n„В началото на 2016 г. в залата на Общинския съвет  се проведе общественото обсъждане по този проект във връзка с въздействието на околната среда“, заяви кметът на Община Видин. „В програмата на сегашното правителство  2017 – 2021 г. този обект е определен като приоритетен и е включен в отдел „Транспорт“.  Всички последващи действия, които бяха предприети за изготвяне на необходимите процедури  изискуеми по Закона за устройство на територията  доведоха до това, че на 18 януари бе издадена заповедта на зам.-министър Николай Нанков  с разрешение за изготвяне на подробен устройствен на парцеларен план на парцела. В последствие бяха предприети всички процедури от Община Видин  за да се осъществят изискуемите процеси  - огласяването пред населението на общината“, каза Огнян Ценков. Той допълни, че през 2018 г. при едно добро сътрудничество с Агенция „Пътна инфраструктура“ Община Видин е изяснила правен казус  във връзка с изменението на Общия устройствен план. „Изменението на Общия устройствен план не беше възможно да бъде осъществено от Община Видин, защото се отнася за обект от национално значение, като възложител е Агенция „Пътна инфраструктура“, като представител на МРРБ “, категоричен бе Огнян Ценков. Той поясни, че правният казус е възникнал, защото Община Видин, както и Община Димово са имали приети вече общи устройствени планове. В тази връзка с планираното изменение в Закона за устройство на територията отпада необходимостта от промяна на общи устройствени планове , а се преминава директно към изработване на парцеларни планове. Според него промяната в Закона за устройство на територията се прави за да се избегнат и занапред възникването на подобни правни казуси, които са от национално значение и преминават през територията на повече от една община.  \r\nСрещата се състоя в залата на Общински съвет-Видин където присъстващите бяха запознати  със съвместните действия на Общинската администрация, Областната администрация и Агенция „Пътна инфраструктура“ с изработен проект за Подробен устройствен план-парцеларен план за обект: „Модернизация на път I-1 (Е79) „Видин – Ботевград“.  \r\nАнна ЛОЗАНОВА", "date": "2019.02.07", "title": "Огнян Ценков, кмет на Община Видин:  Дейността по проекта за модернизация на път I-1 Видин – Ботевград е започнала още през 2005 г."}
{"url": "http://www.focus-news.net/news/2019/02/07/2621043/pentagonat-sasht-tarsyat-potvarzhdenie-na-informatsiyata-za-prehvarleni-ruski-podrazdeleniya-vav-venetsuela.html", "text": "САЩ са запознати с информацията, че „руските сили за сигурност“ са били прехвърлени във Венецуела и в момента американските власти се опитват да намерят потвърждение на тези твърдения, съобщи в четвъртък ръководителят на Южното командване на САЩ адмирал Крейг Фолер пред сенатската комисия по работите на въоръжените сили, предава  ТАСС . \r\n„Не съм запознат с детайлите по тази тема, но ние внимателно следим ситуацията. Видяхме публикациите в медиите, че руски сили за сигурност са прехвърлени във Венецуела и търсим доказателства, а освен това изучаваме до какво може да доведе това“, заяви той. На 25 януари агенция Reuters, позовавайки се на свои източници, съобщи, че във Венецуела са пристигнали бойци от ЧВК „Вагнер“ за засилване на сигурността на президента на страната Николас Мадуро. \r\nПревод и редакция:", "date": "2019.02.07", "title": "Пентагонът: САЩ търсят потвърждение на информацията за прехвърлени руски подразделения във Венецуела"}
{"url": "http://www.focus-news.net/news/2019/02/07/2621032/sitel-makedoniya-otnosheniyata-s-dsi-shte-vliyayat-na-reshenieto-na-sdsm-za-predsrochni-parlamentarni-izbori.html", "text": "Няма решение за предсрочни избори, нито решение за консенсусен кандидат на президентските избори. Правителствените партньори СДСМ (Социалдемократическия съюз на Македония) и ДСИ (Демократичен съюз за интеграция) изостриха взаимната реторика по няколко въпроса, като например Закона за езиците и обвиненията срещу служители на ДСИ, но те все още твърдят, че ще вземат съвместно решение по тези два основни политически въпроса, предава  скопският телевизионен канал  „Сител“ . \r\nСпоред информация на медията, председателят на парламента Талат Джафери утре ще обяви президентските избори, които ще се проведат на 21 април и 5 май. Но именно заради изострената реторика на правителствените партньори става по-сигурно, че СДСМ и ДСИ ще излязат поотделно със свой кандидат, въпреки че открито държат отворена опцията за съвместен кандидат на вота за държавен глава. \r\n„Коалициите са партньорства и затова никой никому не може да даде сляпа подкрепа. Не само с нашия партньор в управляващата коалиция, но и вътре в нашата коалиция (СДСМ), с която излизаме на изборите и ще имаме открити разговори с всички партии“, заяви министърът на отбраната на Македония Радмила Шекеринска, СДСМ. \r\nВ ръководството на социалдемократите все още не е пристигнала нито една кандидатура за кандидат за президент на предстоящия вот, а фракцията ще трябва да избере такъв на своя конгрес на 3 март. От кандидатите, които се споменават в общественото пространство, вицепремиерът Шекеринска казва, че не вярва в самоиздигането, докато министърът на външните работи Никола Димитров призна, че обмисля дали да влезе в изборната надпревара. \r\nОт ДСИ казват, че са доволни от решението си как да се явят на вота. \r\nДокато управляващата коалиция маневрира, отбелязва „Сител“, потенциалните кандидати на ВМРО-ДПМНЕ вече търсят подкрепа за конгреса на партията, който ще се състои на 18 февруари в Струга. Професор Силяновска в сряда е посетила Бутел, Карпош и Аеродром. Владимир Гьорчев пък е лобирал за своята кандидатура от Вашингтон. \r\nОпозиционната партия все още настоява за предсрочни избори, но само със 100-дневно служебно правителство. \r\nОт СДСМ казват, че скоро ще вземат решението за изборите и че един от аргументите ще са отношенията вътре в правителството. \r\nОт ДСИ считат, че е нормално коалиционните партньори да са на различни мнения и посочват, че се говори по всички въпроси. Една от темите, които обсъждат СДСМ и ДСИ, са обвиненията срещу служители на най-голямата албанска партия в Македония, заяви депутатът Джевад Адеми. \r\nПревод и редакция:", "date": "2019.02.07", "title": "„Сител“ (Македония): Отношенията с ДСИ ще влияят на решението на СДСМ за предсрочни парламентарни избори"}
{"url": "http://www.focus-news.net/news/2019/02/07/2621031/krasimir-karakachanov-vmro-razhdaemostta-mozhe-da-bade-ogranichena-kogato-poluchavash-sredstva-ne-za-da-pravish-detsa-a-za-da-gi-vazpitavash.html", "text": "Раждаемостта, която е обвързана само със социални помощи, може да бъде ограничена, когато получаваш необходимите средства не за да правиш деца, а за да ги възпитаваш. Това каза на брифинг вицепремиерът, министър на отбраната и лидер на ВМРО Красимир Каракачанов за концепцията си за ромите, предаде репортер на  Агенция „Фокус“ . Попитан концепцията за ромите трупане на рейтинг за евровота ли е или повторение на „нацизма“, каквито са коментарите на част от политическите му партньори, той коментира: „Нямам навика в сграда на Министерство на отбраната да говоря за политика и не е редно. Винаги съм смятал, че партньорите трябва да се подкрепят, а не да се ревнуват помежду си“. „В концепцията говорим за курсове за трудова квалификация. Говоря за създаване на трудови навици в онази част от населението, която няма образование, и е трайно безработна“, посочи Каракачанов. „Получаваш социални помощи, изяждаш ги и ги изпиваш. Не се грижиш за децата си, оставяш ги на улицата, учиш ги обаче на трудови навици - бъркане по джобовете в трамваи, тролеи и автобуси - не разбирам какво не се разбира“, каза лидерът на ВМРО.  \r\nБиляна ИВАНОВА", "date": "2019.02.07", "title": "Красимир Каракачанов, ВМРО: Раждаемостта може да бъде ограничена, когато получаваш средства, не за да правиш деца, а за да ги възпитаваш"}
{"url": "http://www.focus-news.net/news/2019/02/07/2621050/varna-shte-bade-otkrita-izlozhba-posvetena-na-godishninata-na-hram-sv-atanasiy.html", "text": "С изложба живопис на художничката Тереза Зиковска ще завършат честванията на 180-годишнината на храм „Св. Атанасий” в морската столица. Това съобщиха за  Радио „Фокус“ – Варна  от Варненската и Великопреславска митрополия. Тя ще се открие на 8 февруари от 18.00 часа в арт галерия на ул. „Воден” 25 във Варна. Сътворена е специално за бележитата годишнина и е под надслов: „Домът ми дом за молитва ще се нарече…”.  Изложбата е вдъхновена от храма като място за молитва и богослужение. Картините на Тереза Зиковска ще ни поведат на една красива разходка сред някои от варненските храмове: Катедралния храм „Успение Богородично”, „Св. Атанасий”, „Св. Николай”, старинния храм „Успение Богородично”, „Св. Петка”, а също така Рилския, Клисурския, Соколския, Зографския манастир на Света Гора, Киево-Печерската лавра, манастира на Св. Сава Освещени в Иудейската пустиня, Гетсиманската градина, храма на гроба Господен в Йерусалим и др. Вярата, изразена в цвят! Чрез средствата на съвременната живопис автора на изложбата иска да ни доближи до един духовен свят толкова насъщен за нас и времето, в което живеем. \r\nСъбитието се провежда със съдействието на църковното настоятелство при храм „Св. Атанасий”. Изложбата има и своята благотворителна кауза. С част от средствата ще бъдат подпомогнати талантливите деца от школите по изкуства при храма.", "date": "2019.02.07", "title": "Варна: Ще бъде открита изложба, посветена на годишнината на храм „Св. Атанасий”"}
{"url": "http://www.focus-news.net/news/2019/02/07/2621053/plovdiv-poredna-aktsiya-po-razchistvane-na-ulitsite-ot-izlezli-ot-upotreba-avtomobili-se-provede-v-rayon-zapaden.html", "text": "Поредна акция по разчистване на улиците от излезли от употреба автомобили се проведе в район „Западен“. Това съобщиха за  Радио „Фокус“ – Пловдив  от районното кметство. Служители на отдел „Екология“, съвместно с Общинско предприятие „Паркиране и репатриране“ и служители на Второ РУП, са отстранили три автомобила от улиците в района. Два от репатрираните автомобила са били на ул. „Перущица“, а третият – на паркинга на магазин от голяма търговска верига на бул. „Пещерско шосе“. Всички собственици са били предупредени чрез стикери да ги премахнат доброволно. След изтичане на установения срок от 3 месеца от Общината са преминали към изпълнение на наредбата за управление на отпадъците. \r\nОт районното кметство призовават собствениците да вземат мерки и сами да премахнат неизползваемите автомобили, за да не се стига до принудително премахване.", "date": "2019.02.07", "title": "Пловдив: Поредна акция по разчистване на улиците от излезли от употреба автомобили се проведе в район „Западен“"}
{"url": "http://www.focus-news.net/news/2019/02/07/2621052/plovdiv-na-11-fevruari-se-zatvarya-za-dvizhenie-uchastak-ot-ul-hristo-g-danov.html", "text": "На 11 февруари се затваря за движение участък от ул. „Христо Г. Данов“, в отсечката между ул. „Антим I“ и ул. „Свети Климент“. Това съобщиха за  Радио „Фокус“ – Пловдив  от  ОП „Организация и контрол на транспорта“  . Причината е започващата реконструкция на улицата от площад „Римски стадион“ до ул. „Бетовен“. Предвижда се строително-ремонтните дейности да се осъществят на няколко етапа със съответно спиране на движението в работните участъци. Очаква се благоустройството да приключи до края на април. Като обходен маршрут от понеделник може да се използва трасето ул. „Антим I“ – ул. „Скайлер“ – ул. „Софроний Врачански“. \r\nТони МИХАЙЛОВ", "date": "2019.02.07", "title": "Пловдив: На 11 февруари се затваря за движение участък от ул. „Христо Г. Данов“"}
{"url": "http://www.focus-news.net/news/2019/02/07/2621054/washington-examiner-kitay-izgrazhda-nova-imperiya-na-zloto-kategorichen-e-amerikanski-senator.html", "text": "Китайският президент Си Дзинпин изгражда „нова Империя на злото“, категоричен е влиятелният сенатор от Републиканската партия Том Котън, който посочва, че това се случва с помощта на наднационалните и дори американските корпорации, въпреки незачитането на човешките права от „комунистическия режим“ в страната, пише  електронното издание на вестник Washington Examiner . \r\n„Ние трябва да спрем компаниите ни от това да помагат на Китай да изгражда новата „Империя на злото“, призова политикът в рамките на реч в Института Хъдсън. „Това е въже от XXI век, което капиталистите продават, за да се обесят после на него“. \r\nКотън, който е част от комисиите по назначенията, разузнаването и въоръжените сили, не се посвени да посочи и имена, като „Thermo Fisher Scientific, която продава ДНК поредици, които Китай после използва за създаването на генетични досиета на своите етнически малцинства“ и “Google, която извършва най-съвременни изследвания на изкуствения интелект в Китай и планира още по-големи инвестиции в тази страна“. \r\nПрезидентът Роналд Рейгън използва израза „Империя на злото“, за да опише Съветския съюз през 1983 година. Изявлението на Котън, привлича вниманието към аналогията, която американските служители виждат между съперничеството със СССР и съвременните отношения между САЩ и Китай, които са влезли във фаза на „студената война“, според един виден служител на ЦРУ. Републиканецът от Арканзас излезе с твърдението си, докато обсъждаше бруталните репресии на Китай над уйгурското етническо малцинство, което според него предвещава още по-войнствени постъпки срещу САЩ. \r\n„Китай има план за света и е толкова конкретен, колкото и затворническите килии, в които се хвърлят несъгласните“, заяви сенаторът. „Не се заблуждавайте: бруталната полицейска тактика в Синцзян не е просто нападение срещу местните хора в тази провинция, въпреки че това със сигурност е така. Това е също нападение срещу американския световен ред и обезпокоително предчувствие за алтернативен световен ред - един контролиран от Китайската комунистическа партия и този, който завършва в Стая 101“. \r\nПоследната фраза се отнася до 1984 на Джордж Оруел и не само Котън вижда подобни опасности в използването на технологиите на Китай за вътрешни репресии и външен шпионаж. Речта на сенатора се състоя само няколко минути преди дискусията в друг мозъчен тръст за технологичните заплахи от правителството на Си, което въведе режим на високотехнологичен надзор в провинция Синцзян, населена с уйгурски мюсюлмани. \r\n„Това трябва да ни даде информация относно начина, по който страната ще използва данните в бъдеще“, каза Роб Страйер, заместник помощник държавен секретар и експерт по киберсигурност, по време на разговор в Центъра за стратегически и международни изследвания. „Би било наивно да се мисли ...  че [Китай] ще се отнася към нашите граждани по-добре, отколкото към собствените си граждани“. \r\nСАЩ и съюзническите държави все повече се тревожат за използването на китайските технологии в западните телекомуникационни индустрии, особено за популярността на производителите на смартфони Huawei и ZTE. Американските законодатели определиха телекомуникационните компании като потенциални активи на китайските шпионски служби още през 2012 г., което напоследък доведе до призиви компаниите да бъдат блокирани от западните мрежи. Спорът повдига перспективата китайските компании да бъдат изгонени от западните комуникационни системи, разрешиха правителствени служители, въпреки че не обявиха „технологична студена война“ на Пекин. \r\n„Не вярвам, че САЩ ще позволят неограничено присъствие в нашата телекомуникационна мрежа на компания, контролирана от чуждестранна сила, с която имаме дългосрочна стратегическа конкуренция и която е съмнителна правова държава“, заяви Джон Костело, от Департамента за вътрешна сигурност и водещ стратег в Агенцията за сигурност и киберсигурност на инфраструктурата, заяви в CSIS. „Не вярвам, че някой иска раздвоена система, но трябва да запазим националната си сигурност и принципите си като нация“. \r\nПревод и редакция:", "date": "2019.02.07", "title": "Washington Examiner: Китай изгражда нова „Империя на злото“, категоричен е американски сенатор"}
{"url": "http://www.focus-news.net/news/2019/02/07/2621056/veliko-tarnovo-obnovyavat-muzey-nova-i-nay-istoriya.html", "text": "Обновяват Музей „Нова и най-история“ във Велико Търново. Това съобщи за  Радио „Фокус“ – Велико Търново  д-р Иван Църов, директор на Регионалния исторически музей. Той посочи, че това е единствената сграда, проектирана и построена за музейна експозиция във Велико Търново. През 1971 година е открита експозицията „Революционно движение във Великотърновски окръг“. След 1990 година се е извършила реконструкция. От тогава до днес в едната зала са показани политическият икономически живот във Велико Търново и региона от Освобождението до 1945 година, а в другата зала – вещи на участници от Велико Търново във войните за национално освобождение и обединение. Д-р Църов посочи, че не се предвижда промяна в експозиционните части. Помещенията ще бъдат пребоядисани, а експозиционната мебел подменена. Предвижда се и закупуване на интерактивни технологии. Ремонтът ще струва около 30 000 лева, като средствата ще бъдат осигурени от бюджета на Регионалния исторически музей. Директорът  отбеляза, че основен проблем в сградата е влагата. „Сградата се намира на склон и долните етажи са доста влажни. Вентилационните системи, които са изградени при създаването на сградата, са излезли от строй още в началото на 80-те години. Това от своя страна застрашава експонатите. Преди време се наложи някой от фондовете, които се намират там, да бъдат изместени в други сгради именно поради този проблем с влагата. Не виждам как бихме могли да го преодолеем. За това трябва да се извърши много сериозен основен ремонт“, посочи д-р Иван Църов.  \r\nДо момента в Музей „Нова и най-нова история“ бяха показани около 1200 експоната. След ремонтните дейности вероятно техният брой ще малко над 1000. Очаква се музеят да отвори врати за посетители в средата на годината. По думите на директорът е възможно забавяне поради организирането и провеждането на събитията,с вързани с честването на 140 години от Учредителното събрание и приемането на Търновската конституция. \r\nНадежда КРЪСТЕВА", "date": "2019.02.07", "title": "Велико Търново: Обновяват Музей „Нова и най-история“"}
{"url": "http://www.focus-news.net/news/2019/02/07/2621058/aleksandar-stamenov-mlad-shofyor-na-patya-e-vazhno-da-badem-razumni-ot-pritesnenie-se-poluchavat-greshkite-po-vreme-na-shofyorskiya-izpit.html", "text": "На пътя е важно да бъдем разумни, от притеснение се получават грешките по време на шофьорския изпит. Това каза за  Радио „Фокус“ – Пирин  Александър Стаменов, млад шофьор. Той посочи, че за един млад шофьор минималния брой часове за практическата част не са достатъчни. „Всеки кандидат-шофьор среща трудности в различните области по време на курса за придобиване на свидетелство за управление на моторно-превозно средство“, допълни Александър Стаменов. По думите му има хора, които се затрудняват и в часовете по теория. „Въпреки това там е много по-лесно, защото всеки може да отдели достатъчно време за самоподготовка“, каза още младият шофьор. Той добави, че е много относително кой и къде ще се справи по-добре. „Мисълта, че ще се провалиш на изпита оказва голямо влияние на психиката“, заяви Стаменов. Той каза още, че от притеснението се получават грешките по време на изпита. „По време на кормуването от стреса може да се допуснат грешки – по време на престрояване или пропускане да се включи мигач“, заяви младият шофьор. Той съобщи, че при теорията грешките са свързани с въпросите. „Един успокояващ разговор с инструктора преди изпит също води до успех за успешното преминаване, като е необходимо всеки кандидат-шофьор да се вслушва в думите на инструктора си“, каза Александър Стаменов, като коментира, че в началото е много важно да се шофира с придружител, защото това би помогнало за реакция и избягване на инцидент при непредвидима ситуация. \r\nДенис НИКИФОРОВ", "date": "2019.02.07", "title": "Александър Стаменов, млад шофьор: На пътя е важно да бъдем разумни, от притеснение се получават грешките по време на шофьорския изпит"}
{"url": "http://www.focus-news.net/news/2019/02/07/2621060/sport-gael-monfis-se-klasira-na-chetvartfinalite-v-sofiya-s-pobeda-nad-mihail-kukushkin.html", "text": "Гаел Монфис победи с 2:0 сета представителят на Казахстан Михаил Кукушкин на осминафиналите на Sofia Open. На четвъртфиналите французинът ще се изправи срещу победителя от срещата между Стефанос Циципас и Ян-Ленард Щруф, който се играе в момента.", "date": "2019.02.07", "title": "Спорт: Гаел Монфис се класира на четвъртфиналите в София с победа над Михаил Кукушкин"}
{"url": "http://www.focus-news.net/news/2019/02/07/2621045/mvnr-na-rusiya-makedoniya-shte-plati-vlizaneto-v-nato-sas-zaguba-na-suverennata-si-vanshna-politika.html", "text": "Влизането на Македония в НАТО може да се обърне в страната в невъзможност да провежда истински независима външна политика, заяви в четвъртък официалният представител на Министерството на външните работи на Русия Мария Захарова, цитирана от  ТАСС . \r\n„Със сигурност ще трябва да платят за натовското покровителство. Вече знаем цената, от Вашингтон я обявиха. Ако трябва да говорим конкретно, ще им се наложи да платят както с увеличаване на разходите за отбрана, за участие във военни приготовления и операции, далеч от интересите на македонския народ, така и, собствено, загуба на възможността да води истински суверенна външна политика“, заяви тя. \r\nПо думите на Захарова, в МВнР на Русия не разбират от каква заплаха ще защитава Македония НАТО. „Единствената сериозна въоръжена сила, която дестабилизира региона – това е създаваната от бивши албански терористи армия на Косово. Не виждаме други заплахи за сигурността и в тази връзка си задаваме въпроса: да не би НАТО отново да е тръгнало да воюва с тези, които сам е обучил и въоръжил?“ – добави още представителят на руското дипломатическо ведомство. \r\nПревод и редакция:", "date": "2019.02.07", "title": "МВнР на Русия: Македония ще плати влизането в НАТО със загуба на суверенната си външна политика"}
{"url": "http://www.focus-news.net/news/2019/02/07/2621048/sastavat-na-tsik-mozhe-da-prodalzhi-da-raboti-i-sled-kraya-na-mandata-si-bsp-iska-nov-obzor.html", "text": "Допустимо е сегашният състав на Централната избирателна комисия да продължи да осъществява правомощията си и след изтичане на мандата, съгласно разпоредбите на Изборния кодекс. Това съобщи говорителят на ЦИК Камелия Нейкова. Тя посочи, че Народното събрание ще реши дали ще има нов състав на ЦИК за европейските избори през май. „Иначе на нашия състав не веднъж се е случвало в последния момент да има промени в изборното законодателство. Така беше ситуацията през 2016 г. с квадратчето „Не подкрепям никого“, но въпреки това ние се справихме“, посочи още Нейкова.   \r\nТя коментира и предстоящите промени в Изборния кодекс. „Електронно гласуване има как да има, но то трябва да бъде синхронизирано със сроковете за електронна идентификация. Защото такива са изискванията на Изборния кодекс в частта за електронно гласуване - всеки един избирател, който желае да гласува електронно, трябва първо да направи успешна електронна идентификация. А такава към момента нямаме“, заяви Нейкова. Тя обясни, че и машинното гласуване зависи от текстовете, които ще бъдат приети между първо и второ четене от Народното събрание. „Там е предвидено машините за гласуване да бъдат доставени или изработени от „Информационни системи“. Дали това ще стане факт и ние не знаем към този момент. Но ЦИК трябва да има готовност с техническото задание независимо какъв ще бъде финалният текст“, заяви тя. \r\nОт своя страна, председателят на БСП Корнелия Нинова коментира, че мандатът на сегашната ЦИК изтича на 21 март и Изборният кодекс казва, че трябва да се започне процедура по нов избор. „Пожелахме да се спазва законът и ревнаха в хор, че БСП иска да саботира изборите. За ГЕРБ прилагането на закона е саботаж. Нарушаването му е норма. И настъпи една суматоха - защо БСП искат нов избор, като имат своята квота в ЦИК. Отговорът е прост - защото над квотите и партиите стои законът“, заяви Нинова. \r\nМеждувременно ЦИК традиционно отбеляза Световния ден на изборите, който се пада всеки първи четвъртък на февруари. Така редовното седмично заседание на Комисията беше отворено  за посещение на граждани. Председателят на ЦИК Ивилина Алексиева-Робинсън коментира, че изборите са важни за демокрацията, обществото и гражданите. „Затова те изискват отговорно отношение, поведение и решения. Затова се обръщам днес към всички колеги да изкажа благодарност за това, че дават най-доброто от себе си за тази високо отговорна мисия“, каза още тя. \r\nЦветилена СИМЕОНОВА", "date": "2019.02.07", "title": "Съставът на ЦИК може да продължи да работи и след края на мандата си, БСП иска нов (ОБЗОР)"}
{"url": "http://www.focus-news.net/news/2019/02/07/2621046/yavor-bozhankov-bsp-ako-tsik-prodalzhi-rabotata-si-tova-shte-vzrivi-izborniya-protses.html", "text": "Ако законът бъде потъпкан и ЦИК продължи работата си, това ще взриви изборния процес. Това каза в предаването „Червена линия“ на  Радио „Фокус“  народният представител от ПГ на „ БСП за България“ Явор Божанков. Той уточни, че законът ясно казва, че когато мандатът приключи, се избира нова ЦИК, докато ГЕРБ искат да удължат живота на настоящата. „Мандатността стои в основата на демократичния процес. Тезата на ГЕРБ за опита на настоящата комисия не може да бъде правен аргумент“, допълни Божанков. Според него въпросът защо ГЕРБ не искат смяна на ЦИК е съвсем резонен. „Управляващите сами не се разбират както в голямата коалиция – между Патриоти и ГЕРБ, така и в малката – между самите ОП. Една част от патриотите правят предложения за праг на преференции и за методика на изчисляването на гласовете. Друга част от тях дори не знаят за предложенията на своите колеги. Това разцепление има потенциал да взриви цялото управление“, коментира Явор Божанков. Според него Комисията по правни въпроси навлиза в сроковете, дадени от Венецианската комисия. „Препоръчва се да няма промени в избирателното законодателство шест месеца преди избори. Правната комисия обаче е на път да прегази тези срокове заради вътрешнополитически пазарлъци между управляващите“, обясни Явор Божанков. Народният представител от БСП заяви, че да се спазват сроковете и закона е също част от провеждането на честни избори. „Българският народ ясно се произнесе, че иска да гласува за повече личности. Направените предложения обаче за обезсилване на преференциите ще завишат прага дотолкова, че гражданите няма да имат това право“, обясни той. БСП настоява предложенията да бъдат изтеглени и да не се правят промени. Според Явор Божанков Изборният кодекс не е перфектен, но тези предложения ще го направят много по-лош. Той допълни, че има редица скандални предложения, които ще ограничат правото на гражданите да обжалват изборния процес, което ще делегитимира изборния процес. „Ние предлагаме навлизане на машинното гласуване, както е предвидено по закон, промяна в протоколите, което да гарантира, че няма да има злоупотреби и не на последно място – регистър на избирателя, което ще гарантира актуалност, защото има разминаване от над половин милион души между ЕСГРАОН и НСИ“, каза още Божанков. Той допълни, че предложенията на ГЕРБ касаят точно обратното, което според него сочи, че управляващите се готвят за служебна победа.   \r\nРосица АНГЕЛОВА", "date": "2019.02.07", "title": "Явор Божанков, БСП: Ако ЦИК продължи работата си, това ще взриви изборния процес"}
{"url": "http://www.focus-news.net/news/2019/02/07/2621059/modernizatsiyata-i-razvitieto-na-savremenni-otbranitelni-sposobnosti-ostavat-predizvikatelstva-pred-balgarskata-armiya-obzor.html", "text": "Модернизацията и развитието на съвременни отбранителни способности остават предизвикателства пред Българската армия. Това заяви  президентът и върховен главнокомандващ на Въоръжените сили Румен Радев , след като се запозна с годишния анализ на подготовката, войсковия ред и дисциплината в армията, в рамките на конференция на началника на отбраната генерал Андрей Боцев. Според държавния глава, това са сложни процеси, които изискват тясна координация между военната експертиза и политиците. Той допълни, че очаква новият, макар и закъснял, стратегически преглед на отбраната да даде по-голяма яснота относно процесите на планиране, нивото на амбиция и постигане на баланс между предизвикателства, задачите, ресурсите и хората.  Като важен акцент в представения анализ държавният глава открои воденето на съвременна пълноценна бойна подготовка, както и останалите т.нар. малки като финансови средства, но, по думите му, огромни като значение модернизационни проекти, без които не може да бъде гарантирана мобилност, осигуреност, съвместимост и работа в единно информационно пространство на всички елементи на системата на отбрана.  \r\nПомолен да коментира думите на премиера, че специално за нуждите на ВВС през последните години са купувани само транспортни самолети, вертолети, с които генералитетът да избяга при евентуална война, държавният глава Румен Радев заяви, че намира това за несполучлива шега. „Българската войска много пъти е спасявала българската държава, докато политици неведнъж са я проваляли“, коментира президентът.  \r\nПред журналисти президентът сподели, че е благодарил на ръководството на Министерство на отбраната за постигнатите през изминалата година успехи по отношение пречупване на негативната тенденция за увеличаване на некомплекта в личен състав, за проведените множество успешни учения, както и за отделените средства за поддържане на техниката и въоръжението. „На вниманието остава рискът за летателния състав. Тази година негативната тенденция за намаляване на нальота не може да бъде преодоляна“, посочи още Румен Радев.    Министърът на отбраната Красимир Каракачанов  обърна внимание, че негативната тенденция в развитието на Българската армията, която съществуваше от доста години, през 2018 г. е била пречупена. Като примери той посочи повишаването на възнаграждението на военнослужещите, осигуряването на финансови средства за трите основни проекта за модернизация на Въоръжените сили и най-вече тенденцията за решаване на проблема с некомплекта.„Ако тенденциите в осигуряването на необходимите средства в бюджета на Министерството на отбраната за Въоръжените сили продължат в тази посока, в която бяха през 2017 г. и особено през 2018 г., можем  определено да кажем, че армията ще се развива бързо в правилната посока, преодолявайки проблеми, трупани от десетилетия“, заяви министър Каракачанов. Той подчерта като основен успех, постигнат през последната година и половина фактът, че в обществото вече не съществува съмнение  дали трябва да се отделят необходимите средства за Българската армия. „Този дебат в обществото не съществува и това е единственият начин да преодолеем натрупаните с десетилетия проблеми“, каза министър Каракачанов. Министърът на отбраната поздрави началника на отбраната, Щаба на отбраната, командирите на видовете въоръжени сили и всички военнослужещи за това, че въпреки проблемите през 2018 г. беше свършена много работа.  \r\nВ отговор на журналистически въпрос за забавянето на процедурата по реализацията на проекта за доставка на бойни бронирани машини за Сухопътните войски министър Каракачанов поясни, че за разлика от другите два проекта, този е по-сложен заради допълнителния компонент  - участие на български фирми в изграждането на бойните бронирани машини. Трябва да бъдат прецизирани възможностите и степента на участие на българските фирми в реализацията на проекта, за да не се създадат условия за законно спиране на процедурата.  \r\nНа въпрос за преговорите за доставка на нов тип боен самолет министър Каракачанов заяви, че се надява да бъде постигнато най-доброто съотношение между цена и бойни способности.   Началникът на отбраната ген. Андрей Боцев  отчете от своя страна успешна за Армията ни година. „За мен на първо място винаги са били хората – мъжете и жените в бронираните машини, самолетите и корабите, в щабовете и формированията из цялата страна и в чужбина“, заяви той. Генерал Боцев поясни, че в края на 2018 г. некомплектът с личен състав не се увеличава, а броят на приетите на военна служба е малко по-голям от този на освободените военнослужещи. Началникът на отбраната акцентира върху някои от предприетите мерки за справяне с некомплекта и повишаване мотивацията на личния състав, стартирани в изминалата година. Сред тях са повишението на възнагражденията на хората в отбраната през 2018 г. и 2019 г., както и формирането на основното месечно възнаграждение на военнослужещите в зависимост от заемана длъжност и присвоено военно звание. Генерал Боцев се спря и на разчетените средства за периода до 2021 г. за попълване допълнително по 800 длъжности за всяка година. Също така и на направената важна стъпка за поетапно нарастване на разходите за отбрана до 2% от брутния вътрешен продукт на Република България в периода до 2024 г.  \r\nСпоред представените от него данни през изминалата година Въоръжените сили са провели около 301 учения, от които 46 международни. В последните години броят им непрекъснато расте, с акцент към засилване участието в учения на НАТО и повишаване на провежданите международни учения на територията на страната в съюзен и коалиционен формат. Проведени са също 30 съвместни българо-американски подготовки и учения и 10 индивидуални. Генерал Боцев отбеляза, че изпълнението на специални задачи в мирно време по оказване помощ и защита на населението демонстрира високо ниво на подготовка, отговорност и изключителен професионализъм на формированията. Той отчете, че през 2018 г. година Въоръжените сили са участвали в 87 операции в подкрепа на населението при бедствия с около 350 военнослужещи и 114 единици техника. Военновъздушните сили са изпълнили 7 специални задачи за нуждите на Министерството на здравеопазването. Формированията за неутрализиране на невзривени бойни припаси са се включили в 107 мероприятия и неутрализираха 682 бойни припаса. В охраната на българо-турската граница и оказването на поддръжка на органите на МВР за овладяване на миграционния натиск средномесечното участие е било от 100-140 военнослужещи и 30-40 единици техника.", "date": "2019.02.07", "title": "Модернизацията и развитието на съвременни отбранителни способности остават предизвикателства пред Българската армия (ОБЗОР)"}
{"url": "http://www.focus-news.net/news/2019/02/07/2621061/pazardzhik-v-selo-akandzhievo-tryabva-da-se-podmeni-vodoprovodnata-mrezha.html", "text": "В село Аканджиево направихме нова спортна площадка, каза за  Радио „Фокус“ – Пазарджик  кметът на населеното място Ангел Шуманов. По думите му е изградено и футболно игрище, поставени са и фитнес уреди. „Изграждането на спортната площадка е резултат от изработен проект, който реализирахме успешно“, заяви кметът. \r\n„Имаме още доста идеи, но липсват средства. Необходимо е да се подмени водопроводната мрежа в селото, да се поправят улиците, да се монтира ново осветление. Лампите са от 2003 година и трябва да бъдат подменени. Всичко обаче опира до отпускането на пари“, коментира Шуманов. Той каза също, че колкото и идеи и желание да има, без отпускането на средства те не могат да бъдат реализирани. „Хората не ги интересува това, те искат да имат улично осветление и нови лампи“, допълни Шуманов. \r\nВаня НИКОЛОВА", "date": "2019.02.07", "title": "Пазарджик: В село Аканджиево трябва да се подмени водопроводната мрежа"}
{"url": "http://www.focus-news.net/news/2019/02/07/2621079/veliko-tarnovo-1000-lyubovni-pisma-na-hartiya-shte-podari-mladezhki-parlament-gorna-oryahovitsa-na-zhitelite-na-grada-po-sluchay-denya-na-vlyubenite.html", "text": "1000 любовни писма на хартия ще подари Младежки парламент – Горна Оряховица на жителите на града по случай Деня на влюбените – 14 февруари. Това каза за  Радио „Фокус“ – Велико Търново  Виолета Панова, председател на младежката организация. Посланията са изработени от около 30 деца. Те ще бъдат поставени в цветни пликове и разпространени из целия град. „Идеята ни бе да внесем мъничко радост в сивото ежедневие на хората. Всеки един човек ще може да намери и прочете едно приятно послание, скрито на различни места в града. Това е едно намигване и към вече забравеното писане на писма и картички на хартия, тъй като днес хората използват предимно електронната комуникация“, посочи Виолета Панова.  Тя допълни, че идеята за тази инициатива е почерпена от Богомила Атанасова, младо момиче с доста опит, което пише писма до непознати. Разбирайки колко много помага това на хората, тя го превръща в ежегоден конкурс, част от Meantime, описано от нея като „платформа за социална промяна”. \r\nОт горнооряховски младежки парламент приканват, който намери своето писмо да отвърне на своя подател на адрес ул. „Цар Освободител” 11. \r\nНадежда КРЪСТЕВА", "date": "2019.02.07", "title": "Велико Търново: 1000 любовни писма на хартия ще подари Младежки парламент – Горна Оряховица на жителите на града по  случай Деня на влюбените"}
{"url": "http://www.focus-news.net/news/2019/02/07/2621063/sport-tsska-obyavi-preskonferentsiya-v-petak-ot-1200-chasa.html", "text": "ЦСКА ще проведе пресконференция в петък от 12:00 часа, обявиха на официалната страница на най-титулувания български клуб. Според информациите, които циркулират в медиите през целия ден, „червените“ са освободили старши-треньора Нестор ел Маестро заради напрежението, което се е създало между него и футболистите и вече са се договорили с легендата Любо Пенев да поеме отбора.", "date": "2019.02.07", "title": "Спорт: ЦСКА обяви пресконференция в петък от 12:00 часа"}
{"url": "http://www.focus-news.net/news/2019/02/07/2621080/the-korea-herald-vtori-den-prodalzhiha-razgovorite-mezhdu-sasht-i-severna-koreya-v-phenyan.html", "text": "Американският пратеник за Северна Корея проведе втория ден на преговорите в Пхенян в четвъртък, за да финализира подробности за срещата на върха между американския президент Доналд Тръмп и севернокорейския лидер Ким Чен-ун, която ще се състои след три седмици, информира южнокорейското англоезично издание  The Korea Herald . \r\nСпециалният представител на САЩ за Северна Корея Стивън Биегун продължи преговорите на работното ниво със своя севернокорейски колега Ким Хьoк-чол, след като пристигна в столицата на Северна Корея в сряда сутрин със самолет от американска въздушна база в Южна Корея. \r\nПреди да отлети за Пхенян, Биегун е посетил Сеул в продължение на три дни, като е провел серия от срещи с висши южнокорейски пратеници, включително Чун Ю-йон, съветник по националната  сигурност на президента, за обсъждане на денуклеаризацията на Северна Корея. \r\nСпоред източници около 20 американски правителствени служители, включително от Белия дом, Държавния департамент, Министерството на отбраната и \"Сикрет Сървиз\", придружават Биегун в Пхенян. \r\nДвете страни се очаква да съгласуват дневния ред на срещата на високо равнище, която ще се проведе във Виетнам на 27 и 28 февруари, както и да изготвят съвместна декларация. Очаква се двете страни да уточнят и въпроси по сигурността на срещата  \r\nПромените в представителствата от двете страни на преговорите на работното ниво - с Биегун и Ким, бивш посланик в Испания, са положителен знак, че преговорите могат да дадат резултати, каза Чон Сон-чан, старши съветник в института Седжонг. \r\nСмята се, че Пхенян предлага да демонтира своя ядрен комплекс Йонбьон, включително съоръжения за обогатяване на уран, в замяна на реципрочни мерки от страна на САЩ, като например преустановяване на някои санкции, приемане на съвместна декларация за прекратяване на корейската война, откриване на офис за връзка и хуманитарна хранителна помощ. \r\nНа 1 февруари Биегун каза, че САЩ са готови да обсъдят \"много действия, които биха могли да помогнат за изграждане на доверие между нашите две страни\", по време на реч в университета \"Станфорд\" в Калифорния. \r\nОтбелязвайки ангажимента на лидера на Северна Корея за „демонтиране и унищожаване“ на севернокорейски обекти за обогатяване на уран, американският пратеник подчерта необходимостта от споразумение за експертен достъп и механизми за наблюдение на ключови обекти в съответствие с международните стандарти. \r\nИзточници, запознати с въпроса, каза, че Биегун ще се върне в Сеул веднага след като приключи посещението си в Пхенян и ще сподели резултатите от преговорите с представители на външното министерство. \r\nМеждувременно държавният секретар на САЩ Майк Помпео заяви в сряда, че смята, че Северна Корея ще се денуклеризира и че Ким Чен-ун ще запази обещанията си на първата среща на върха с Тръмп през юни, за да ускори икономиката на страната.  Юлиян Марков", "date": "2019.02.07", "title": "The Korea Herald: Втори ден продължиха разговорите между САЩ и Северна Корея в Пхенян"}
{"url": "http://www.focus-news.net/news/2019/02/07/2621062/gen-andrey-botsev-pri-sdelkite-v-armiyata-voennata-ekspertiza-ne-e-vzimana-predvid.html", "text": "При сделките в армията военната експертиза не е взимана предвид. Това каза за обзорното предаване „Това е България“ на  Радио „Фокус“  началникът на отбраната ген. Андрей Боцев във връзка с твърдението на премиера Бойко Борисов, че в последните години за нуждите на ВВС са купувани само транспортни самолети и вертолети, с които генералите да избягат при война. Той обясни, че сделките за транспортна авиация, както и централните процедури се правят от дирекция, в която по-голямата част са цивилни.  \r\n„Като се каже МО – трябва винаги, задължително, да се мисли за униформени. Никой не е питал и не се е съобразявал с военната експертиза. Не казвам, че транспортните самолети и вертолети не са необходими, но има приоритети. Тогава ако бяха купили многоцелеви изтребител, този въпрос нямаше да си го задаваме днес. Това не е било тогава приоритет. Други хора са решавали, но не военните, затова не може да се да обвинява Българската армия и Генералния щаб“, обясни генералът.  \r\nГен. Андрей Боцев каза още, че изводите от проведената конференция на тема „Анализ на подготовката, войсковия ред и дисциплината в Българската армия и структурите на пряко подчинение на министъра на отбраната през учебната 2018 г.“ е, че дългосрочно планираните дейности в областта на отбраната не отразяват напълно предизвикателствата в средата за сигурност. Това налага нов процес на планиране и стратегически преглед на отбраната, обобщи ген. Боцев.  \r\nЦоня Събчева", "date": "2019.02.07", "title": "Ген. Андрей Боцев: При сделките в армията военната експертиза не е взимана предвид"}
{"url": "http://www.focus-news.net/news/2019/02/07/2621051/korneliya-ninova-bsp-teoretichno-vazmozhno-i-zakonosaobrazno-e-nastoyashtata-tsik-da-bade-preizbrana-no-protsedurata-tryabva-da-se-zadeystva.html", "text": "Теоретично възможно и законосъобразно е настоящата ЦИК да бъде преизбрана, но процедурата трябва да се задейства. Това каза за вечерния блок „Това е България“ на  Радио „Фокус“  лидерът на БСП във връзка с предложенията на левицата за смяна на досегашния състав на комисията въз основа на изтичащия й мандат. Тя обясни, че и сегашната ЦИК може да изпълнява правомощията си до избор на нова, но това е изключение от правилото. Според Нинова решението не е политическо – единственото разумно е да се спазват законите на страната. „Колегите от ГЕРБ излизат с аргумента, че досегашната комисия се е сработила и има риск, ако изберем нова, те да не могат да се сработят така. Това не е аргумент пред този за спазване на законите на България. За да фалшифицират изборите, ГЕРБ са готови да сринат държавата. Да оспорваш мандата на един орган, записан в закони и в самата Конституция, е посегателство към основите на държавността и правовата държава. За ГЕРБ изпълнението на закона е саботаж, а нарушаването му – норма. С поведението си БСП показва, че по-важно от квотите и партийния интерес е върховенството на закона. Така че ако обичате, управляващи – спазвайте закона“, коментира Корнелия Нинова. Тя уточни, че границата между манипулирания и гладко протичащия изборен процес включва: изчистване на списъците, машинно гласуване, неприемане на промените, които ГЕРБ искат, и строго контрол върху прилагането на законовите правила. Лидерът на БСП прогнозира, че в пленарна зала мнозинството ще отхвърли машинното гласуване и изрази надежда ГЕРБ да приемат решението за нов избор на ЦИК.  \r\nЦоня СЪБЧЕВА", "date": "2019.02.07", "title": "Корнелия Нинова, БСП: Теоретично възможно и законосъобразно е настоящата ЦИК да бъде преизбрана, но процедурата трябва да се задейства"}
{"url": "http://www.focus-news.net/news/2019/02/07/2621081/sport-stefanos-tsitsipas-pobedi-yan-lenard-shtruf-s-20-seta.html", "text": "Тенис: Поставеният под №2 в основната схема на турнира София Оупън Стефанос Циципас, който  започна участието си директно от осминафиналите, стартира с чиста победа участието си в турнира. Най-добрият гръцки тенисист се наложи със 7:6, 6:4 над представителя на Германия Ян-Ленард Щруф в мач, продължил 90 минути. На четвъртфиналите в петък Циципас ще срещне поставения под номер 7 в схемата на турнира Гаел Монфис", "date": "2019.02.07", "title": "Спорт: Стефанос Циципас победи Ян-Ленард Щруф  с 2:0 сета"}
{"url": "http://www.focus-news.net/news/2019/02/07/2621057/korneliya-ninova-bsp-v-balgariya-ima-golyam-problem-sas-zakonnostta-v-parlamenta-organa-koyto-pishe-zakonite.html", "text": "В България има голям проблем със законността в Парламента – органа, който пише законите. Това каза за вечерния блок „Това е България“ на  Радио „Фокус“  лидерът на БСП Корнелия Нинова. Тя обясни, че отражение на явлението е и 8-процентното доверие в Народното събрание, което отчитат последните проучвания на обществените нагласи. Според нея чрез узаконяване на корупцията управляващите са я направили ненаказуема. Сега ГЕРБ пристъпват към втората крачка като узаконяват фалшификацията на изборите и диктатурата чрез закони, допълни Нинова. „Сега предлагат в Изборния кодекс комисиите – секционни, районни и други – които до сега взимаха решение с 2/3 от членовете, т.е. с участието на представители от всички партии, сега да взимат същите решения с 50% плюс 1 кворум. ГЕРБ и един представител на Обединените патриоти съставят този кворум – те ще си взимат решенията сами. Те предлагат и да отпадне възможността такова решение да бъде обжалвано с касационна жалба пред Върховния административен съд. Основно човешко право в цял свят е да си търсиш правата по съдебен ред. Сега управляващите ни лишават от възможността да обжалваме този протокол, подписан само от ГЕРБ и някой от коалиционните им партньори, и да си търсим правата там“, обясни лидерът на БСП. Досега управляващите фалшифицираха изборите чрез купуване на гласове, корпоративен вот и подмяна на протоколи, припомни Корнелия Нинова. Загубата на доверие в Парламента, фактът, че той вече е изчерпан и опитите на управляващите да узаконяват фалшификациите са част от причините времето за предсрочни избори да е настъпило, каза още тя.  \r\nЦоня СЪБЧЕВА", "date": "2019.02.07", "title": "Корнелия Нинова, БСП: В България има голям проблем със законността в Парламента – органа, който пише законите"}
{"url": "http://www.focus-news.net/news/2019/02/07/2621083/kathimerini-v-gartsiya-ot-grip-sa-pochinali-39-dushi.html", "text": "Тридесет и девет души в Гърция са починали след грип от октомври миналата година, повечето от които не са били ваксинирани, според Центъра за профилактика и контрол на заболяванията. Сред жертвите е бебе на възраст под 12 месеца, което е имало предварително съществуващо заболяване, пише електронното издание на гръцкия вестник  Kathimerini . \r\nОт Центъра заявиха, че има скок в случаите през последните 10 дни, тъй като за това време са починали 21 пациенти, а повече от 50 души са били настанени в интензивни отделения. Огромното мнозинство от тези случаи са хора в групи с висок риск - възрастни, малки деца и хора с хронични заболявания. \r\nОт октомври миналата година 165 пациенти, включително девет деца, са получили лечение в отделенията за интензивно лечение. \r\n\"Всяка година има грипни епидемии ... Обществеността и съответните власти трябва да бъдат бдителни\", заяви Сотирис Циодрас, доцент по вътрешни и инфекциозни болести в медицинското училище в Атинския университет, по време на пресконференция, организирана от Центъра в четвъртък. \r\nЦиодрас добави, че 30 - 40 хиляди души умират всяка година в Европа заради грипа, като поне 10-15 процента от населението е заразено.  Юлиян Марков", "date": "2019.02.07", "title": "Kathimerini: В Гърция от грип са починали 39 души"}
{"url": "http://www.focus-news.net/news/2019/02/07/2621055/valna-ot-raznoposochni-komentari-sled-kontseptsiyata-na-krasimir-karakachanov-za-nesotsializiranite-tsiganski-grupi-obzor.html", "text": "Концепцията на вицепремиера Красимир Каракачанов за решаване на проблема с несоциализираните цигански групи предизвика вълна от разнопосочни коментари в парламента. Вчера в личната си страница в социалната мрежа „Фейсбук“ той обяви, че концепцията, която е обещал, е готова. Тя включва пакет от мерки за премахване на гетата, справяне с циганската престъпност, обществено полезен труд, контрол над социалните помощи, спиране на детската раждаемост и още редица други механизми за реалната интеграция на маргинализираната част от този етнос.  \r\nПред Радио „Фокус“ вицепремиерът, министър на отбраната и лидер на ВМРО  Красимир Каракачанов  коментира, че не може в 21 век, в правова страна като България, да съществуват две държави. Според него едната е тази за хората, които са принудени да спазват законите, да си плащат данъците, да учат и да си търсят работа, а другата е България на онези несоциолизирани части от циганското население, които смятат, че имат само права, а нямат никакви задължения. Той добави, че въвеждането на общ таван на социалните помощи е една от приоритетните точки, защото е недопустимо да се вземат помощи за трайно безработен, за детски надбавки и средства по ТЕЛК-ове. Той уточни, че ще бъде въведено и задължително образование за циганите.  \r\nКонцепцията предизвика разнопосочни коментари в Народното събрание, като лидерът на НФСБ  Валери Симеонов  заяви, че тя е заложена в програмата на неговата партия. Той уточни, че не му харесва това, че в нея се подчертава, че е за циганския етнос. \"От същите недъзи страдат и други етноси, включително и представители на нашия“, коментира още Симеонов.  \r\nЗам.-председателят на НФСБ  Валентин Касабов  определи концепцията като „едно към едно преписана“ от тях. Касабов уточни, че текстовете са в програмата на НФСБ от 10 години с малки изключения.  \r\nДепутатът от „Атака“  Явор Нотев  заяви, че му се иска да бъде взето полезно за всички решение и „Обединени патриоти“ да излязат с общо становище. По думите му това не са теми, които са чужди на „Атака“, нито теми, стоящи от вчера или днес. „Ще имате пълната информация за общата позиция“, добави Нотев.  \r\nТемата бе коментирана и от представители на ГЕРБ и ДПС. Депутатът от ДПС  Джейхан Ибрямов  определи концепцията като противоконституционна. По думите му Красимир Каракачанов и ВМРО подхождат по този начин, защото наближават европейски избори и някои политически партии трябва да си търсят позагубените рейтинги, за да изкарат поне един евродепутат. „Г-н Каракачанов, тъй като е завършил История в Софийския университет, много добре трябва да познава чия програма и философия копира тяхната концепция. Това е философията на нацизма“, допълни Ибрямов. Според него всички тези действия отдалечават България от европейския ѝ път и демократичните принципи.  \r\nСпоред  Вежди Рашидов  от ГЕРБ няма да има етническо напрежение заради предложенията на Каракачанов. Той отбеляза, че в Строителни войски са подготвяли професии, необходими за живота - строители, техници, кофражисти и др. „Някакви правила трябва да се създадат”, заяви Вежди Рашидов и отбеляза, че всичко, което отива за фалшивите социални осигуровки, е на гърба на работещите.", "date": "2019.02.07", "title": "Вълна от разнопосочни коментари след концепцията на Красимир Каракачанов за несоциализираните цигански групи (ОБЗОР)"}
{"url": "http://www.focus-news.net/news/2019/02/07/2621084/the-wall-street-journal-klyuchovi-figuri-ot-opozitsiyata-vav-venetsuela-sa-bili-protiv-izdiganeto-na-huan-guaydo.html", "text": "Някои ключови фигури във венецуелската опозиция не са били информирани, че Хуан Гуайдо планира да се обяви за действащ президент на страната и са се противопоставили на този ход. Това се посочва в статия, публикувана в четвъртък в електронната версия на американския вестник  The Wall Street Journal . \r\n\"Това, което изглежда беше внимателно обмислена стратегия за отстраняване на президента на Венецуела, Николас Мадуро, всъщност беше голяма игра, започнала от малка група опозиционни лидери, ръководена от план, подготвен набързо,\" твърди материалът. Според източници, \"някои от ключовите фигури в опозицията не са запознати с тези планове\". \r\nКакто отбелязва изданието, \"планът в по-голямата си част е съставен от група от четирима опозиционни лидери\". Той е подготвян само няколко седмици преди Гуайдо да се обяви за действащ президент. \"Тази стратегия доведе до дълбоки промени в подреждането на политическите сили във Венецуела, засилвайки позицията на партията\" Народна воля \", водена от Гуайдо, който отдавна се застъпва за по-пряка конфронтация с режима на Мадуро\", се казва в статията. \r\nСпоред източници, много от представителите на опозицията \"първоначално са се противопоставили на обявяването на Гуайдо за действащ президент\". \"Те се страхуваха, че това може в крайна сметка да направи преговорите с Мадуро невъзможни и да утежни страданията на милиони хора поради липса на храна и лекарства, както и политическо преследване срещу неговите съперници. Други казаха, че е важно да се действа бързо и безсмислено е да се чака консенсус ”, се казва в статията. \r\n\"Гуайдо, според неговите сътрудници е взел решение един ден преди да се обяви за действащ президент\", отбелязва вестникът. Ключова роля е изиграл телефонен разговор с вицепрезидента на САЩ Майкъл Пенс. \r\nКакто посочва вестникът, \"впечатлението, че поддръжниците на една по-твърда линия са надделяли в редиците на опозицията, може да накара режима да започне да се отбранява яростно, което ще направи преговорите малко вероятни.\" \"Ако Мадуро твърдо задържи позициите си, икономическата ситуация за милиони венецуелци вероятно ще се влоши. Той дори може в крайна сметка да укрепи позицията си и ще може да се похвали, че се е противопоставил на атаката на великите сили,\" отбелязва статията.  Юлиян Марков", "date": "2019.02.07", "title": "The Wall Street Journal: Ключови фигури от опозицията във Венецуела са били против издигането на Хуан Гуайдо"}
{"url": "http://www.focus-news.net/news/2019/02/07/2621082/mkd-makedoniya-germaniya-e-protiv-promyana-na-granitsite-mezhdu-sarbiya-i-kosovo.html", "text": "Германският държавен министър за Европа Майкъл Рот отново подчерта, че Германия се противопоставя на разрешаването на спора между Сърбия и Косово чрез промяна на границите, предава македонското електронно издание  “МКД“ \r\nПо неговите думи, това би било изключително опасно и може да дестабилизира региона. \r\nРот в интервю за албанската редакция на Deutsche Welle заяви, че от Албания се очаква да използва влиянието си и да предотврати дестабилизацията. \r\n„Териториалната цялост на страните от Западните Балкани е много важна за нас. Опитите да се променят границите в миналото са причинили безкрайни страдания. Според мен такова мислене не само не обещава успех, но е и изключително опасно, ”каза Рот. \r\nТой подчерта, че необходимо \"всеобхватно споразумение, което най-накрая да регулира отношенията между двете страни, да позволи на Сърбия и Косово да станат членове на ЕС и да уреди всички отворени технически въпроси\". \r\n„Очакваме Албания да използва политическото си влияние и да продължи конструктивно да се стреми към стабилност в региона. Това се отнася по-специално за въпроси, свързани с нормализирането на отношенията между Косово и Сърбия. В интерес на самата Албания, като част от региона, е на всяка цена да се предотврати нова дестабилизация на Западните Балкани, която ще бъде причинена от промяната на границата, ”каза Рот. \r\nГерманският държавен министър призна, че някои европейски страни и Съединените щати виждат различни начини за разрешаване на спора между Белград и Прищина, но подчерта, че позицията на Германия е, че \"споразумението между Косово и Сърбия трябва да укрепи стабилността и на двете страни и в региона\". \r\n„Не виждам как това може да бъде постигнато чрез промяна на границите. Нещо повече, не очаквам при подобно развитие западните Балкани  да се успокоят. Непрекъснато чувам от съседните страни, че те са притеснени за този спор, защото виждат опасността от ефект на доминото. За процеса на присъединяване към ЕС това със сигурност няма да бъде от полза, каза Рот.  Юлиян Марков", "date": "2019.02.07", "title": "„МКД“ (Македония): Германия е против промяна на границите между Сърбия и Косово"}
