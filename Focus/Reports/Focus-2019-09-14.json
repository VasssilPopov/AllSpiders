{"url": "http://www.focus-news.net/news/2019/09/14/2698649/ivaylo-kalfin-abv-ikonomicheskite-i-sotsialnite-temi-sa-edni-ot-nay-vazhnite-za-sledvashtata-ek.html", "text": "Икономическите и социалните теми са едни от най-важните за следващата ЕК. Това каза в интервю за седмичното обзорно предаване „Метроном“ на  Радио „Фокус“  Ивайло Калфин, министър на външните работи в периода 2005-2009 година, бивш евродепутат и специален съветник на еврокомисаря по бюджета и човешките ресурси Гюнтер Йотингер. Според Ивайло Калфин миграцията също ще бъде предизвикателство за новата ЕК, но се появяват и нови теми, затова следващият бюджет трябва да бъде по-гъвкав.  „Следващият бюджет ще бъде по-малък заради излизането на Великобритания от ЕС. Комисията е предложила цялото намаление от Великобритания да се компенсира частично с увеличаване на вноските и частично с преструктуриране. Има предложения и за осигуряване на допълнителни ресурси за европейския бюджет, но правителствените ръководители трябва да разберат, че всички имаме интерес ЕС да работи в тези теми, където е по-добре на европейско, отколкото на национално ниво – и климат, и отбрана, и общ пазар. Нито една страна с националната си политика не може да постигне толкова, колкото ЕС“, отбеляза той. Ивайло Калфин допълни, че общата селскостопанска и кохезионна ще отстъпят място на общоевропейските политики, като научни изследвания и охрана на границите. Затова е важно как България участва в тях, тъй като средствата по тях се разпределят от Брюксел. По отношение на новия ресор „Иновации и младеж“, който получи Мария Габриел, Ивайло Калфин коментира, че той е важен, но има малко отношение към България. „Образованието е приоритет за правителството, но ЕС почти няма правомощия в областта на образованието, тъй като това са национални политики“, каза още той. \r\nРосица АНГЕЛОВА", "date": "2019.09.14", "title": "Ивайло Калфин, АБВ: Икономическите и социалните теми са едни от най-важните за следващата ЕК"}
{"url": "http://www.focus-news.net/news/2019/09/14/2698654/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-kalotina.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Калотина“. Това съобщиха от  ГД „Гранична полиция“ . Трафикът е интензивен и на вход и изход за леки автомобили на ГКПП „Калотина“. На ГКПП „Дунав мост 1 и 2“ трафикът е интензивен на изход за товарни и леки автомобили. На границата със Северна Македония и Гърция трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ Ви уведомяваме, че за времето от 09.09.2019г. до 14.10.2019г. движението през ГКПП „Златарево“ ще бъде затруднено. \r\nПоради извършването на ремонтни дейности на съпределния граничен пункт „Хамзабейли“ на 16.09.2019г. за времето от 09:00ч. до 14:00ч. на ГКПП „Лесово“ пропускането на леки и товарни автомобили на вход и изход ще бъде преустановено .", "date": "2019.09.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Калотина“"}
{"url": "http://www.focus-news.net/news/2019/09/14/2698747/evening-standard-dzheremi-korbin-zayavi-che-shte-napravi-vsichko-vazmozhno-da-spre-brekzit-bez-sdelka.html", "text": "Джеръми Корбин заяви, че ще направи всичко възможно, за да спре Брекзит без сделка с ЕС, цитира думите му лондонският вестник  Evening Standard .  \r\nЛидерът на лейбъристите каза в събота, че ако Обединеното кралство напусне без сделка, той е решен да държи правителството отговорно за \"безотговорното му поведение\". \r\nПремиерът Борис Джонсън е задължен да поиска от Брюксел удължаване на срока по член 50, ако не успее да накара депутатите да подкрепят сделка до 19 октомври, след като парламентът одобри законодателство, предназначено да предотврати напускането без сделка. \r\nПремиерът Борис Джонсън обаче каза, че по-скоро ще бъде \"мъртъв в канавка\", отколкото да поиска забавяне. \r\nЛидерът на опозицията Джереми Корбин припомни: „Опозиционните партии работиха много тясно по въпроса. \r\n„И ако това се случи, ние сме абсолютно решени да привлечем това правителство към отговорност, за да ги накараме да отговорят за своето безотговорно поведение през последните няколко дни“, подчерта лидерът на лейбъристите. \r\n\"Аз лично и моята партия нямаме нищо общо с тази „подсладена“ търговска сделка със САЩ, която би довела до намеса на американските компании в здравната ни система, в нашите обществени услуги.\" \r\nЛидерът на лейбъристите се обърна към работниците и синдикалистите на митинг след протеста „Борбата за нашето бъдеще“ в Къркалди, Файф. \r\nПо темата за Брекзит бившият министър на този ресор Дейвид Дейвис заяви, че правителството може да има \"правна стратегия\" да избегне удължаването на членството на Великобритания в ЕС след 31 октомври, преди да заяви, че \"няма представа какво е\". \r\nМеждувременно членът на кабинета Ники Морган призна, че ще гласува за оставане на евентуален втори референдум, въпреки че служи в правителството на Борис Джонсън.  \r\nБившият премиер Дейвид Камерън заяви, че „искрено съжалява“ за несигурността и разделението, последвали референдума за Брекзит. \r\nА либерал-демократите отбелязаха началото на партийната си конференция, като обявиха планове за отмяна на Брекзит. Досега политиката им за Брекзит бе да се проведе кампания за нов референдум, в който те щяха да водят кампания за оставане. \r\nЛидерът Джо Суинсън ще настоява партията да подкрепи плановете за отмяна на  член 50 - официалният процес за напускане на ЕС - като единственото решение да се измъкне от тази „каша“, ако спечели солидно мнозинство на бъдещи избори. \r\n \r\n  Юлиян Марков", "date": "2019.09.14", "title": "Evening Standard: Джереми Корбин заяви, че ще направи всичко възможно да спре Брекзит без сделка"}
{"url": "http://www.focus-news.net/news/2019/09/14/2698652/nikolay-stoynev-gerb-v-momenta-se-deponirat-15-ot-otpadatsite-na-stolitsata.html", "text": "Николай Стойнев, ГЕРБ: В момента се депонират 15 от отпадъците на столицата при 2100 % през 2009 г. \r\nТова каза общинският съветник от ГЕРБ и заместник-председател на Столичния общински съвет Николай Стойнев пред журналисти, предаде репортер на  Агенция \"Фокус\" . Фактите говорят. Те са достъпни, има специална страница, в която може да се добие информация. Разбира се, изключително важна е следващата фаза, която да бъде изградена инсталация, която да оползотворява RDF- горивото тук на територията на Столична община\", каза Стойнев. Той припомни, че към момента то се транспортира и изгаря в циментовите заводи. \"От него може да се произвежда електро и топлоенергия, която на практика за една година ще осигури съответно отоплението и електричеството за 30 и 40 хил. домакинства\", допълни още Стойнев.  \r\n\"Обществената поръчка е обявена в разумен срок, така че да могат да бъдат избрани изпълнители преди да изтекат сега действащите договори. Не искам да коментирам г-жа Манолова, всички знаем,  в началото г-н Паунов, припомни нейната роля в аферата \"Костинброд\". Ако трябва да бъдем честни имаше монопол до 2009 г. и тогава ние като група общински съветници и заедно с кмета г-н Борисов прекратихме този монопол. Оттогава София е разделена на различни зони и има достатъчно наброй фирми, които почистват. В момента тече такава процедура, там може да участват всички желаещи, така че да се осигури най-високо качество на почистването. В новата поръчка са заложени изключително високи изисквания както към екологичния стандарт на техниката, така са заложени и използването на електрически средства за почистване и много техника. С приключването на новата поръчка ще бъде осигурено доста по-високо качество на тази услуга. При всички положения такива са технологичните срокове, такъв договор ще бъде сключен преди изборите\", допълни още Стойнев.  \r\nДеница КИТАНОВА", "date": "2019.09.14", "title": "Николай Стойнев, ГЕРБ: В момента се депонират 15 от отпадъците на столицата"}
{"url": "http://www.focus-news.net/news/2019/09/14/2698651/oblastniyat-upravitel-na-kardzhali-nikola-chanev-organizira-bezplatno-kino-za-detsa-po-povod-novata-uchebna-godina.html", "text": "По традиция в навечерието на новата учебна година областният управител Никола Чанев организира безплатно кино за децата. Това съобщиха за  Радио „Фокус“  от пресцентъра на Областна администрация - Кърджали. Анимацията „Астерикс и тайната на вълшебната отвара“ ще се излъчи на 15 септември от 10.00 и от 12.30 часа в киносалон „Роял“. Никола Чанев кани децата на забавление преди първия учебен ден, за да се повеселят с героите на комиксите на френските писатели Рене Госини и Албер Юдерзо.", "date": "2019.09.14", "title": "Областният управител на Кърджали Никола Чанев организира безплатно кино за деца по повод новата учебна година"}
{"url": "http://www.focus-news.net/news/2019/09/14/2698748/sport-inter-pobedi-udineze-s-10.html", "text": "Футбол: Отборът на Интер победи Удинезе с 1:0 с гол на Стефано Сенси в 44-ата минута в мач от третия кръг на италианската Серия „А“. Гостите от Удине останаха и с човек по-малко, след като съдията изгони Родриго де Пол за неспортменско поведение. След победата Интер е лидер в класирането с пълен актив от девет точки. \r\nИзиграха се още два мача от Серия „А“: \r\nФиорентина – Ювентус  0:0 \r\nНаполи – Сампдория 2:0", "date": "2019.09.14", "title": "Спорт: Интер победи Удинезе с 1:0"}
{"url": "http://www.focus-news.net/news/2019/09/14/2698653/anton-koychev-sds-mestnite-izbori-v-stolitsata-ne-sa-bitkata-za-stalingrad-a-tselenasochena-i-uporita-rabota-za-po-dobroto-upravlenie-na-grada.html", "text": "Местните избори в столицата  не  са битката за Сталинград, а  целенасочена и упорита за работа за по-доброто управление на града. Това каза Антон Койчев от СДС пред журналисти при регистрацията на ГЕРБ - СДС за местните избори в столицата, предаде репортер на  Агенция \"Фокус\" . Във връзка със зададените от кандидата за кмет на София Мая Манолова въпроси за сметосъбирането в София, Койчев коментира: \"В случай на различни технически забавяния, г-жа Манолова поема ли отговорността София да остане вмирисана и преливаща с кофи за боклук, каквато не е в момента\".  \r\nТой определи кампанията като \"стената на скуоша\". \"Тя ще бъде изградена само от няколко неща - позитивна кампания, показване на резултати и компетентност в отговор на ляво-либералната война\", заяви още Койчев. Според него няма нужда да бъдем лицемерни, за да видим кой кой е. \"Нека не обиждаме интелигентността на избирателите, която е висока и този път ще се прояви. Да разсеем напразните надежди на някои хора. Това не е битка за Сталинград, това е целенасочена и упорита работа за по-доброто управление на града\", заяви още Койчев.  \r\nДеница КИТАНОВА", "date": "2019.09.14", "title": "Антон Койчев, СДС: Местните избори в столицата не  са битката за Сталинград, а целенасочена и упорита работа за по-доброто управление на града"}
{"url": "http://www.focus-news.net/news/2019/09/14/2698657/sport-manchestar-yunayted-domakinstva-na-otbora-na-lestar-v-mach-ot-peti-krag-na-angliyskata-vissha-liga.html", "text": "Манчестър Юнайтед домакинства на отбора на Лестър в мач от пети кръг на английската висша лига. Домакините имат записана една победа в четири мача от началото на сезона и се намират на осмо място. Лестър от своя страна има два успеха, но не е допуснал загуба в четирите си мача. Юнайтед имат проблеми със състава си, като няма да могат да разчитат на Люк Шоу, Ерик Бейли и Пол Погба в мача с Лестър поради контузии. Гостите от своя страна няма да включат в състава си Бартош Капустка и Мати Джеймс, които са наказани.", "date": "2019.09.14", "title": "Спорт: Манчестър Юнайтед домакинства на отбора на Лестър в мач от пети кръг на английската висша лига."}
{"url": "http://www.focus-news.net/news/2019/09/14/2698661/sedmitsata-na-pozharnata-bezopasnost-v-kardzhali-zavarshi-s-vodosvet-za-zdrave-v-paraklis-sv-prorok-iliya.html", "text": "Професионалният празник на служителите от Дирекция „Пожарна безопасност и защита на населението“ в Кърджали завърши с водосвет за здраве в параклис „Св. Пророк Илия“, предаде кореспондент на  Радио „Фокус“ . Свещеник Николай Величков, духовен наставник от средновековния комплекс „Св. Йоан Предтеча“ в кв. „Веселчане“ по случай успешно приключилата Седмица на пожарната безопасност, която се проведе от 9 до 13 септември поздрави и благослови работата на пожарникарите и службите по сигурността и опазване здравето на гражданите. Присъстваха служители на пожарната и медицински работници, а също комисар Сергей Заимов, директор на РД „Пожарна безопасност и защита на населението“ и д-р Атанас Митков, директор на Център за спешна медицинска помощ.  \r\nОтец Николай отслужи тържествена служба, в която централен мотив беше символът на кръста, като поприще и всекидневно изпитание за хората, които са решили да вървят по пътя на усъвършенстването. „Благодаря на господин Заимов, който така усърдно се грижи за това прекрасно вече и духовно място и по негов негово желание днес се да съберем да се помолим на св. пророк Илия, да измолим от Господа силата на животворящия кръст Господен да бъде върху нас, с нас и да ни подкрепя. „Който иска да върви след мене, нека вземе кръста си, да се отрече от себе си и ме последва“, казва Господ. Кръстът на християнина не е лек, да изчистим помислите си, да премахнем предразсъдъците си и да живеем спокоен, тих, мирен лек живот, да живеем живот в Христос, с чисти помисли и добродетели. Честит празник!\", посочи отец Николай Величков. „Благодаря на господин Заимов, благодаря на вашите сътрудници и близки приятели, които са дошли днес. Всички да се поръсим със светена вода и да се помолим. Нека не само в този ден за пророк Илия, а често да се събираме, не административно, а да се събираме в молитва, да се събираме в името на Христос. Така че нека винаги сме добре дошли и заедно да се помолим, да просим от Бога това, което е най-доброто, най-полезното за нас, Бог знае кое е най-доброто и най-полезното за нас и за спасението на нашите души. А и за децата ни, които предстои да тръгнат сега на училище, в който ден утре ще се помолим да  бъде лека, мирна, успешна и благополучна годината“, обърна се към всички отец Николай Величков. \r\nДарина ДЕЕНИЧИНА", "date": "2019.09.14", "title": "Седмицата на пожарната безопасност в Кърджали завърши с водосвет за здраве в параклис „Св. Пророк Илия“"}
{"url": "http://www.focus-news.net/news/2019/09/14/2698656/the-jerusalem-post-atakata-s-bezpilotni-samoleti-v-sauditska-arabiya-e-seriozna-eskalatsiya-na-voynata-v-yemen.html", "text": "Атаката с десет безпилотни самолети в Саудитска Арабия, извършена от движението на Хутите  е сериозна ескалация на войната в Йемен, коментира израелският вестник  The Jerusalem Post . \r\nАтаките са били извършени около четири сутринта, като видео показва масивни пожари в двете петролни рафинерии, от където местни жители са чули и експлозии. Иранските медии намекнаха, че атаките са извършени от хутите в Йемен, които Техеран подкрепя. Само че рафинериите се намират по близо до Бахреин и Катар и за да стигнат до там, хутските дронове е трябвало да прелетят около 1000 км. \r\nПодобни бомбардировки с дронове по принцип се случват близо до границите на Йемен. Има само две сериозни изключения от това правило. Първата е нападението от 14 май, при което отново нефтено находище на компанията „Арамко“ беше ударено и спря да функционира. Другият подобен пример в крайна сметка не беше дело на движението, според информация на  The Wall Street Journal . \r\nХутите поеха отговорност за атентата и твърдят, че са извършили атаката с общо десет безпилотни самолета. \r\nИран доста често се е хвалил, че продължава да разработва нови технологии за безпилотна авиация, включително дронове, които могат да прелитат големи дистанции. По-рано те показаха новият си разузнавателен и офанзивен дрон „Киан“. Иранските медии искат да подчертаят атаката и да прехвърлят вината й на войната в Йемен. \r\nВойната е противоречива, защото доведе до много страдание и разрушения в арабската страна. Според иранските медии „подкрепената от запада военна агресия, заедно с морската блокада е причина за смъртта на десетки хиляди“.  \r\nВсяка ракетна атака и бомбардировка с безпилотни самолети бива отразявана в иранските медии, сякаш е дело на Техеран. Това е защото технологията за дроновете, балистичните ракети и противовъздушната отбрана на хутите е свързана с Иран. Например хутите свалиха поне два дрона, притежание на САЩ през последните шест месеца.  \r\nИма съмнения за разединение в коалицията между Саудитска Арабия и Обединените арабски емирства, която се намеси във войната срещу движението на хутите. Сепаратистите в Аден допълнително причиниха търкания между ОАЕ и Рияд.  \r\nПрез последния месец конфликта се нажежава. Свален беше американско дрон, а сепаратистите в Аден завзеха части от града за кратко.  \r\nОтне няколко часа властите в Саудитска Арабия да реагират, но пожарите в петролните рафинерии вече са под контрол. Атаката обаче е сериозна ескалация. Това е третата подобна атака, нападение от голямо разстояние върху ключова петролна инфраструктура. Това демонстрира възможността на оператора на дрона да изпълнява прецизни атаки. \r\nСаудитска Арабия, основен съюзник на САЩ, не успя да се проивопостави на тези удари на далечни разстояния. Но Риад все пак успя да свали дронове по-близо до границата с Йемен. Възможно ли е причината за това да е факта, че арабската противовъздушна отбрана не може да действа на толкова големи разстояния? Радарите би трябвало да могат да открят тези нахлувания в саудитското въздушно пространство и да представят ясна картина откъде са дошли дроновете. \r\nВъпросът пред Рияд и Вашингтон е как да попречат на тези нападения с безпилотни самолети и върху кого да хвърлят вината. Подобни атаки, които засягат ключови зони близо до границите с Катар, Бахреин и ОАЕ са сериозен проблем.  \r\nВсичко това се случва и във време на растящо напрежение между САЩ и Иран. Техеран беше сериозно ощетен от санкциите на Вашингтон, които се опитват да свалят износа на близкоизточната страна до възможно най-ниски нива. Според Иран това е икономическа война. Въпреки всичко в последно време се наблюдава известно затопляне на отношенията между Техеран и Франция, както и други европейски сили. Така че тези атаки целят или да наложат допълнително напрежение над Европа или да Иран да демонстрира възможностите на новите си технологии. \r\n \r\n  Теодор Пенев", "date": "2019.09.14", "title": "The Jerusalem Post: Атаката с безпилотни самолети в Саудитска Арабия е сериозна ескалация на войната в Йемен"}
{"url": "http://www.focus-news.net/news/2019/09/14/2698650/lorita-radeva-gerb-izgrazhdaneto-na-integriranata-sistema-za-otpadatsite-na-stolitsata-e-preminalo-prez-vsichki-protseduri-na-obshtestveni-obsazhdaniya.html", "text": "Изграждането на интегрираната система за отпадъците от 2009 г. до  момента е преминало през всички процедури на обществени обсъждания. Това каза пред журналисти общинският съветник от ГЕРБ в Столичния общински съвет Лорита Радева в отговор на въпрос за искания референдум от Мая Манолова за боклука, предаде репортер на  Агенция \"Фокус\" . \"Всички процедури, които се провеждат по отношение на дейностите по чистотата, са изцяло публични. В тях участват представители на всички политически сили. Това е политика на Столична община от 2009 г. насам. Във всички обществени поръчки, които са свързани не само с дейностите по чистотата, участват общински съветници. Изборът се осъществява напълно прозрачно. Вие знаете, че периодично тази информация се представя пред медиите. Нямам никакви притеснения, че този процес е протекъл в някаква тайнственост или не е бил публичен. Що се касае до темата референдум, законът е много ясен по отношение на процедурите и как се провеждат обществени обсъждания при вземането на тези решения. По цялата процедура, свързана с изграждането на интегрираната система за отпадъците, започвайки от 2009 г. до настоящия момент, ние сме преминали за всяка една от фазите на системата през всички процедури на обществени обсъждания, представени пред гражданите както на ниво Столична община, така и в районите, в които се изграждат съоръженията или са били алтернативни по отношение на изграждането им. Мисля, че прозрачността при нас, която е водеща е спазена изцяло, както е спазен духът и буквата на закона\", допълни още Радева. Тя посочи, че всичко се прави публично както при приемане на план-сметката за изтичащата година, така и за гласуването на план-сметката за всяка следваща. Там отчитаме резултатите от изпълнението за всяка една от дейностите, разбита както за сметосъбиране и сметоизвоздване, така и проектите, които са свързани с изграждането на интегрираната система. Понеже се спекулира с темата дали и колко заравя, нека да кажа, че тези данни също са публични. Те могат да бъдат видени както на страницата на Столичния общински съвет, така и във всички наши отчети. Ежегодните ни отчети показват на около 1 млн. реализация на отделени рециклируеми отпадъци от вече събрания отпадък. Това са хартия, пластмаса, метал, произведена е ел. енергия, релизиран компост. Ние вървим към целта ни за намаляване на процента за разходите за депониране, защото Столична община ежегодно процентът отпадък, който се депонира\", каза Радева. Тя припомни, че през 2009 г. при управление на Сергей Станишев, когато е стопирал изграждането на системата за отпадъците на Столична община, е заравяла 100 % отпадъците, балирала ги е разхождала ги е и е умирисвала кварталите на София.  \r\nДеница КИТАНОВА", "date": "2019.09.14", "title": "Лорита Радева, ГЕРБ: Изграждането на интегрираната система за отпадъците на столицата  е преминало през всички процедури на обществени обсъждания"}
{"url": "http://www.focus-news.net/news/2019/09/14/2698659/tsvetan-sashev-istorik-dobrichkata-epopeya-e-primer-za-tova-kak-smartta-se-sliva-s-bezsmartieto.html", "text": "Добричката епопея е пример за това как смъртта се слива с безсмъртието и второто побеждава. Това каза за предаването  „За честта и славата на България“  на радио  „Фокус“  Цветан Сашев, уредник в Регионалния исторически музей Добрич. Тази атмосфера на безсмъртие  може да се усети във военното гробище в Добрич, допълни той.  В онези времена хората са боравели със сакрални категории и сме длъжни да помним подвига на героите, много от които са анонимни, но жертвоготовни хора, които са избрали да защитят събратята си, каза още Сашев. „На 5-ти септември тук започват първите атаки на вече оформилата се сборна армия от румънската 15-та пехотна дивизия, руски подразделения и дивизия от сърби и хървати. Сраженията са тридневни и изключително кръвопролитни. От българска страна загиват над 1100 войника, а около 2300 биват ранени. На третият ден, когато боевете са най-тежки, обстановката се променя, защото вече е приключила обсадата при Тутракан, който е превзет на 6-ти септември“, разказа той. Цветан Сашев каза още, че обсадата при Тутракан и боевете при Добрич решават военната кампания в Южна Добруджа през Първата световна война. По конюнктурни причини в периода от 1944 г. до 1989г. тази част от историята е била неглижирана заради факта, че българските войски са воювали с руснаци.  \r\nЕвелина БРАНИМИРОВА", "date": "2019.09.14", "title": "Цветан Сашев, историк: Добричката епопея е пример за това как смъртта се слива с безсмъртието"}
{"url": "http://www.focus-news.net/news/2019/09/14/2698655/nikolay-stoynev-gerb-maya-manolova-izpalnyava-stsenariy-na-bsp.html", "text": "Мая Манолова изпълнява сценарий на БСП.Това каза общинският съветник от ГЕРБ и заместник-председател на Столичния общински съвет Николай Стойнев пред журналисти, предаде репортер на  Агенция \"Фокус\" . По думите му Манолова упорито се опитва да избяга от връзките си с БСП. \"Всяка предизборна кампания темата за отпадъците е водеща. ще ви припомня и 2011 и 2015 г., когато те твърдяха, че няма да бъде изграден такъв завод. В момента функционира модерен завод, който осигурява адекватно третиране на отпадъците, така че от 100 % депонирането да падне на 15 %. Тя следва стриктно сценария, който БСП е написала\", заяви още Стойнев.  \r\nДеница КИТАНОВА", "date": "2019.09.14", "title": "Николай Стойнев, ГЕРБ: Мая Манолова изпълнява сценарий на БСП"}
{"url": "http://www.focus-news.net/news/2019/09/14/2698522/predstoyashti-sabitiya-v-stranata-za-14-septemvri-agentsiya-fokus.html", "text": "*** \r\n \r\nОт 19.00 часа на площад „Свобода“ председателят на Народното събрание Цвета Караянчева ще поздрави жителите и гостите на Силистра с празника на града. \r\n \r\n \r\n*** \r\n \r\nОт 09.30 часа в парк „Молдавия“ министър Нено Димов ще се включи в кампанията „Да изчистим България заедно“. \r\n \r\n \r\n*** \r\n \r\nОт 12.00 часа в Интер Експо Център заместник-министрите на образованието и науката Таня Михайлова и Карина Ангелиева ще открият Европейския конкурс за млади изследователи EUCYS 2019 г. \r\n \r\n \r\n*** \r\n \r\nОт 13.00 часа в Общинската избирателна комисия ГЕРБ и СДС ще внесат необходимите документи за регистрация за участие в местните избори. \r\n \r\n \r\n*** \r\n \r\nОт 12.30 часа на входа на Депото за неопасни отпадъци кандидатът за кмет на София Мая Манолова ще изнесе факти, свързани с обществените поръчки за боклука на София. \r\n \r\n \r\n*** \r\n   \r\nОт 10:00 в Интер Експо Център, бул. „Цариградско шосе“ 147, ще се проведе Фестивал на съвременната и традиционна японска култура. \r\n \r\n \r\n*** \r\n   \r\nОт 10.00 часа в Борисова градина близо до площадката пред каменното слонче, ще бъде отбелязан Световният ден на първата помощ.  \r\n \r\n \r\n*** \r\n \r\nОт 20.00 часа на ул. „Екзарх Йосиф“ 16 ще се състои церемония по отбелязването на 110-та годишнина от създаването на Централната софийска синагога. \r\n \r\n \r\n*** \r\n \r\nОт 10.00 часа в Градския парк предстои ще бъде закрита Детската академия „Шарена ваканция“. \r\n \r\n \r\n*** \r\n \r\nОт 10.30 часа в библиотеката на Народно читалище „Св. Преп. Паисий Хилендарски“ ще бъде представена стихосбирката на Ради Стефанов „Пеещи безумства“. \r\n \r\n \r\n*** \r\n \r\nОт 09.00 часа пред сградата на Общинската администрация, пред Клуба на пенсионера в кв. „Акации“ и пред кметствата в отделните населени места ще започне акцията „Да изчистим България заедно“. \r\n \r\n*** \r\n \r\nОт 09.00 до 22.00 часа в туристически комплекс „Акве Калиде“ ще се проведат честванията по повод празника на комплекса   \r\n \r\n \r\n*** \r\n \r\nОт 9.30 часа до 11.00 часа в пунктове на 3-те зони, определени за чистене - неохраняема плажна ивица след Северен плаж, плаж \"Солници\", Парк \"Минерални бани\" и Парк „Росенец“ ще се раздават чували и ръкавици на хората, включили се в кампанията „Да изчистим България заедно“.  \r\n \r\n \r\n*** \r\n \r\nОт 10.00 до 19.00 часа в културен център „Морско казино“ ще се проведе изложение за автомобилизъм \r\n \r\n \r\n*** \r\n   \r\nОт 20.30 часа в амфитеатъра ще бъде представен проектът „Цигулка в киното“. \r\n \r\n \r\n*** \r\n \r\nОт 09.00 часа на плаж „Черноморец“ младежи доброволци от БЧК Варна ще се включат в инициативата „Да изчистим България за един ден“. \r\n \r\n \r\n*** \r\n \r\nОт 10 часа в слънчевия двор на Карин дом в Морската градина на Варна ще се проведе поредното издание на семеен фестивал „Усмихни се“. \r\n \r\n \r\n*** \r\n \r\nОт 11.30 часа в сградата на ОС на БЧК- Варна на ул. „Братя Шкорипил“ 3, по повод Световния дена на първата помощ, доброволците на БМКЧ - Варна ще проведат открита тренировка по първа помощ на Младежки авариен екип (МАЕ). \r\n \r\n \r\n*** \r\n \r\nОт 09.00 часа в парк „Владикина бахча“ кметът на Общината Огнян Ценков ще даде началото на националната кампания „Да изчистим България заедно“. \r\nВ 10.00 ч., в залата на Общински съвет - Видин Ценков ще приветства организаторите и участниците във второто издание на фестивала \"Здраве, Здраве!\". \r\n \r\n \r\n*** \r\n \r\nОт 08.00 часа пред Спортната зала Туристическо дружество „Рилски езера“ ще проведе с доброволци акция за основно обновяване на хижа „Скакавица“.   \r\n \r\n \r\n*** \r\n \r\nОт 10.00 часа ще започнат инициативите по повод кампанията „Да изчистим Кюстендил заедно”. Местата, определени за почистване в Кюстендил, са лесопарк „Хисарлъка“ и поречието на река Банщица, а желаещите да се включат в инициативата могат да получат чували и ръкавици в деня на събитието на паркинга на лесопарк „Хисарлъка“ и пред входа на общинския плаж.  \r\n \r\n \r\n*** \r\n   \r\nОт 16.30 часа в голямата зала на читалището, ще се проведе фестивала „Пей сърце”.  \r\n \r\n \r\n*** \r\n   \r\nОт 16.00 часа пожарната в залата на Областната администрация ще се проведе награждаване на отличените служители на пожарната.  \r\n \r\n \r\n*** \r\n   \r\nОт 12:00 часа Панорама мол Плевен и Институт за пътна безопасност организират специални демонстрации за деца, които представят основните правила, които трябва да спазват когато са на улицата . \r\n \r\n \r\n*** \r\nПлевен. \r\nОт 20.00 часа в парка на РИМ Плевен ще се състои втората концертна вечер от Есенен джаз фестивал Плевен с участието на група ,,Найкид\" (Сърбия) и секстет на Георги Корназов. \r\n \r\n \r\n*** \r\n \r\nВ 09.30 часа в зала „България“ ще се състои откриването на 10-та Национална конференция за редки болести.   \r\n \r\n \r\n*** \r\n \r\nВ 11.00 часа на Площада пред БНБ заместник-кметът по спорт, младежки дейности и социална политика Георги Титюков ще открие Фестивал на способностите. \r\n \r\n \r\n*** \r\n \r\nВ 12.30 часа в център Лимакон ще се проведе финалното събитие  на Градската лаборатория “Пре-създай Пловдив”, в което ще се представят резултатите и участниците отново ще имат възможност да работят по собствена идея за града или да се включат в екипа на някой друг. \r\n \r\n \r\n*** \r\n   \r\nОт 19:00 часа в Градската градина в Пловдив Schneider Electric дава начало на инициативата #ДариЕнергия.   \r\n \r\n \r\n*** \r\n   \r\nOт 11.00 чaса врати отваря римски пазар на крепостта „Сексагинта Приста“. \r\n \r\n \r\n*** \r\n   \r\nОт 08.00 часа в катедрален храм \"Св. първовърховни апостоли Петър и Павел\" – ще бъде отслужена божествена Света литургия от Доростолски митрополит Амвросий, в съслужение с духовници от епархията по повод Празника на града. \r\n \r\n \r\n*** \r\n   \r\nОт 11.00 часа в зала \"Версай\" на общината ще се проведе тържествено заседание на Общински съвет- Силистра. \r\n \r\n \r\n*** \r\n   \r\nОт 19.00 часа на площад „Свобода“ председателят на парламента Цвета Караянчева ще поздрави жителите и гостите на Силистра с празника на града. \r\n \r\n \r\n*** \r\n   \r\nОт 10.00 часа на летище „Бършен“ ще се проведе третият кръг от „Дрифт България“. \r\n \r\n \r\n*** \r\n   \r\nОт 9.00 часа община Шумен се включва в кампанията „Да изчистим България“.  \r\n \r\n \r\n *** \r\n   \r\nОт 9.330 часа по замърсените участъци по протежението на яз. „Тича“  в с. Ловец и с. Сушина експерти от екоинспекцията в Шумен, заедно с Централната рибно-опазваща организация „Тича“ и доброволци се включват в кампанията \"Да изчистим язовир Тича“.  \r\n  \r\n  \r\n*** \r\n   \r\nОт 10.00 часа, ВМРО- Шумен заедно с евродепутата и заместник- председател на ВМРО- БНД Ангел Джамбазки ще регистрира партията за участие в предстоящите местни избори в ОИК, а от 10.30 часа в пресклуба на БТА ще бъде представен кандидата им за кмет на община Шумен.", "date": "2019.09.14", "title": "Предстоящи събития в страната за 14 септември (Агенция „Фокус“)"}
{"url": "http://www.focus-news.net/news/2019/09/14/2698660/the-daily-mail-yemenskoto-pravitelstvo-tvardi-che-buntovnicheski-bombardirovki-sa-stanali-prichina-za-smartta-na-desetki-tsivilni.html", "text": "Бомбардировки на движението на хутите са станали причина за смъртта на поне 13 цивилни, включително жени и деца в проивинциите Ходейда и Таиз, пише британското издание  The Daily Mail , като се позовава на източници сред йеменските сили за сигурност, пожелали да останат анонимни.  \r\nИзточниците твърдят, че в атаките в Ходейда са загинали поне 11 души, като други двама са били убити в Таиз.  \r\nХутите са подкрепяни от Иран във войната си срещу признатото от международната общност правителство в Сана. Войната се води вече четири години, като загиналите са десетки хиляди. \r\n \r\n  Теодор Пенев", "date": "2019.09.14", "title": "The Daily Mail: Йеменското правителство твърди, че бунтовнически бомбардировки са станали причина за смъртта на десетки цивилни"}
{"url": "http://www.focus-news.net/news/2019/09/14/2698524/chetiri-sa-obvinyaemite-a-obshto-10-sa-ustanovenite-donori-i-retsipienti-po-razkritata-shema-za-trafik-na-organi-obzor.html", "text": "Четири са обвиняемите, а общо 10 са установените донори и реципиенти по разкритата схема за трафик на органи. Това стана ясно по време на брифинг на Специализираната прокуратура по темата. Организираната престъпна група се е състояла от двама членове и двама ръководители, стана ясно от думите на ръководителят на Специализираната прокуратура Димитър Петров.  Схемата е била следната: имало е двама души, които са организирали дейността на групата, като са свързвали донори с клиенти. Останалата част от групата се е занимавала с директното набиране на хора. Организаторите са изготвяли необходимите документи пред медицинските институции, където основното изискване за трансплантация е било лицата да са роднини. При задържането на ръководители на организираната престъпна група на ГКПП „Капитан Андреево“ в лекия автомобил са били донор, както и лице, което се е нуждаело от  донор, заедно с неговата съпруга. Извършено е претърсване на лекия автомобил, при което са били иззети два неистински международни паспорта. Претърсвания и изземания са направени и на обитаваните от лицата постоянни и настоящи адреси, вследствие на което са били иззети мобилни телефон, медицинска документация, както и неистински международни паспорти. Събрани са доказателства, че групата е създадена и работи от февруари месец 2019 година. Целта й е била набиране и транспортиране на отделни лица с цел отнемане на телесни органи, в случая се касае за бъбреци. Членовете на групата са трима мъже и една жена,като те са криминално проявени, а жената е осъждана за причиняване на телесна повреда. От брифинга стана ясно, че трима от членовете на групата са с българско гражданство, а четвъртият с двойно: българско и турско, като именно това е било лицето, което е осъществявало връзка с турска болница. Изготвяли са истински и неистински международен паспорт. Истинският се е използвал от донорите при представянето му на служителите на ГКПП, а неистинските на служителите в турската болница. Всичко това е с цел да се докаже роднинска връзка между донор и реципиент. Представяли са се  и легализирани и преведени удостоверения за установяване на родствени връзки. Според турското законодателство донор може да бъде лице, което е роднина до трета степен и това е сред основните причини дейността на групата да се е осъществявала точно там. Ръководителите на групировката водели донорите в определена лаборатория на територията на България,където се извършвали кръвни тестове. Това се е правело с цел да съвпадат кръвните групи между донора и реципиента. След това се е запазвал час в турска болница при определен лекар. На уговорената дата ръководителите на групата лично транспортирали донора и реципиента в Турция, където ги настанявали в хотел. На донора се е заплащало едва след като е била извършена самата операция, като сумите са били в размер между 5 000 и 7 000 евро. В някои случаи са били предлагани и по-високи суми, като те обаче не са били изплащани. Набираните донори са безработни лица от малцинствени групи с много нисък социален статус. Повечето от тях са с големи финансови задължения. Нуждаещите се от бъбречна трансплантация и техните близки заплащали суми между 50 000 и 100 000 евро, като парите се давали на ръка с цел да не се будят подозрения.  \r\nТеодора ПАВЛОВА", "date": "2019.09.14", "title": "Четири са обвиняемите, а общо 10 са установените донори и реципиенти по разкритата схема за трафик на органи (ОБЗОР)"}
{"url": "http://www.focus-news.net/news/2019/09/14/2698662/koalitsiya-gerb-sds-se-registrira-v-oik-za-mestnite-izbori-v-stolitsata.html", "text": "Коалиция ГЕРБ - СДС се регистрира в ОИК за местните избори в столицата, предаде репортер на  Агенция \"Фокус\" . Регистрацията в ОИК се налага, тъй като Изборният кодекс предвижда партиите и коалициите, регистрирани в Централната избирателна комисия, както и образуваните местни коалиции от партии, които ще участват в изборите за общински съветници и кметове в съответната община, да се регистрират в конкретната общинска избирателна комисия не по-късно от 55 дни преди изборния ден. \r\nНа регистрацията присъстваха областният координатор на ГЕРБ в София Цветомир Паунов, председателят на Столичния общински съвет Елен Герджиков, общински съветници от ГЕРБ в СОС и Антон Койчев от СДС.  \r\nДеница КИТАНОВА", "date": "2019.09.14", "title": "Коалиция ГЕРБ - СДС се регистрира в ОИК за местните избори в столицата"}
{"url": "http://www.focus-news.net/news/2019/09/14/2698525/bsp-sofiya-se-registrira-v-oik-za-mestnite-izbori-v-stolitsata-obzor.html", "text": "Лидерът на столичните социалисти и водач на листата за общински съветници Калоян Паргов регистрира в Общинската избирателна комисия в София (ОИК) коалиция \"БСП за България\" за участие в местните избори. Заедно с него бяха заместник-председателят на ПГ на \"БСП за България\" Христо Проданов, народни представители, коалиционни партньори и кандидати за общински съветници. Регистрацията в ОИК се налага, тъй като Изборният кодекс предвижда партиите и коалициите, регистрирани в Централната избирателна комисия, както и образуваните местни коалиции от партии, които ще участват в изборите за общински съветници и кметове в съответната община, да се регистрират в конкретната общинска избирателна комисия не по-късно от 55 дни преди изборния ден. \r\n„Предстои ни среща с гражданския кандидат за кмет Мая Манолова, бъдете сигурни, че в нейната платформа ще откриете сходни неща с нашите“,  каза  лидерът на Градския съвет на БСП - София и водач на листата на общински съветници на партията в столицата Калоян Паргов . \"Днес се регистрира коалиция \"БСП за България\" за участие в местните избори в София. Тук сме с част от групата партньори, с част от групата общински съветници, които подредихме в сряда. Това е една нормална процедура\", каза още Паргов. той посочи, че Мая Манолова е граждански кандидат и за нейната регистрация ще се грижи Инициативният комитет. \"Ние ще внесем нашите кандидати за районни кметове, които не са с инициативен комитет. Ще имаме грижата за тях, за селските кметове и за листата съветници, която вече подредихме\", каза още той. На въпрос какви са очакванията му за кампанията, Калоян Паргов отговори: \"Надявам се, че кампанията ще бъде позитивна. Под позитивна разбирам не само на думи, а на дела и на действия и всички присъдружни помощници на ГЕРБ в тази кампания нека да се укротят малко, за да говорим за политики, реални проблеми на София и да търсим решения и нека софиянци сами да изберат кое от тези предлагани решения ще бъдат най- доброто за тях. Очакванията на БСП за тези избори предвид и основата, която завоювахме на европейските избори с тази малка разлика с ПП ГЕРБ ни дават основание за големи очаквания. Имаме всички шансове, но трябва да ги оползотворим. Стратегията в тази кампания ще определи нейния ход и нейния край\", посочи още Паргов. \"Предстои ни среща с гражданския кандидат Манолова, с което част от тези политики да ги приеме и да ги заложи в своята платформа. Победата на Манолова над Фандъкова ще е победа за всички софиянци, които искат промяна за една друга перспектива, а не досегашното развитие в застой\", подчерта още лидер. Паргов призова Йорданка Фандъкова да си уреди отпуската след тържествената сесия на 17-ти септември, за да бъдем с равен старт в кампанията.  \r\n \"Фокус\"  припомня: \r\nНа 11 септември Софийската градска конференция на БСП - София реши да подкрепи кандидатурата на Мая Манолова за кмет на столицата и издигна Калоян Паргов за водач на листата за общински съветници. От БСП - София подредиха и цялата листа за общински съветници. Също така конференцията упълномощи БСП - София за разговори с Маноловa. Целта е да се намерят общите точки в платформата. \r\n \r\nДеница КИТАНОВА", "date": "2019.09.14", "title": "БСП – София се регистрира в ОИК за местните избори в столицата (ОБЗОР)"}
{"url": "http://www.focus-news.net/news/2019/09/14/2698528/vecherne-novosti-sarbiya-otkriha-skrito-orazhie-v-kashtata-na-bivsh-boets-ot-albanskata-aopmb-na-300-metra-ot-baza-na-srabskata-armiya.html", "text": "Служители на Сръбските разузнавателна служба (БИА) са открили скрито оръжие в село Печено, община Прешево, което е наследство от периода на дейността на албанската Армия за освобождение на Прешево, Медведжа и Буяновац, но продължава да е в добро състояние, пише белградският ежедневник  „Вечерне новости“ . \r\nТози арсенал е скрит само на 300 метра от базата на сръбската армия в Печене бърдо, така че се разследват обстоятелствата и мотивите, както и вероятността да е било замислено нападение срещу военния обект. \r\nСпоред информацията на „Новости“, в импровизиран таен склад са намерени две полуавтоматични пушки, една военна м48, една модифицирана, която използва ловни муниции и един Калашников. \r\nОръжията са принадлежали на бивши бойци от времето на дейността на АОПМБ от групата на Реджеп Алиу, известен още като командант Реджа. \r\nТова е вторият случай за последните 9 месеца, когато БИА открива незаконно оръжие в района на Прешево. \r\n \r\n Агенция „Фокус“ припомня:  \r\n \r\nПрез 1992 година албанците в общината организират референдум, според който общните Прешево, Буяновац и Медведжа трябва да се присъединят към Косово. В периода между 1999 и 2001 година албанската паравоенна организация Армия за освобождение на Прешево, Медведжа и Буяновац води действия срещу югославските части, като целта ѝ е присъединяването на тези три общини към Косово. Дейността ѝ привлича по-малко вниманието на международните медии след събитията в Република Македония през 2001. \r\nВ момента лидерите на албанското население на Прешевската долина, което е мнозинство, в голямата си част се застъпват за присъединяване към Косово. Тези територии в момента се обсъждат във възможна размяна на територии между Прищина и Белград при евентуално преминаване на 4 общини в Северно Косово към Сърбия. \r\n \r\nПревод и редакция:  \r\n***", "date": "2019.09.14", "title": "„Вечерне новости“ (Сърбия): Откриха скрито оръжие в къщата на бивш боец от албанската АОПМБ на 300 метра от база на сръбската армия"}
{"url": "http://www.focus-news.net/news/2019/09/14/2698526/pozhari-belyazaha-petak-13-ti-obzor.html", "text": "Пожари белязаха петък 13-ти (ОБЗОР)  \r\nПожари белязаха петък 13-ти. Още в четвъртък на обяд се разрази пожар край Котел. Гасенето му продължи цяла нощ. Огънят обхвана суха папрат в местността Сухи дял над Котел и продължи и днес. 65 военнослужещи от две военни формирования в Ямбол и Сливен се включиха в гасенето на пожара. В погасяването на пожара от 10.00 ч. се включват и два екипажа военнослужещи и хеликоптер Ми-17 с окачен съд тип „bambibucket“ от военно формирование 32 040 (Крумово). Около 19.00 часа пожарът беше локализиран. Началникът на \"Национален оперативен център\" ПБЗН комисар Тошко Бързилов  съобщи, че продължава да се работи по периметъра, за да не се допуска неговото развитие. Тази вечер ще останат на дежурство служители на горските стопанства и на „Пожарна безопасност на населението. Утре сутрин ще бъдат включени модули на армията за охлаждане по периметъра на пожара. Няма опасност за населените места засега.  \r\nМеждувременно пожар във вилна зона край септемврийското село Долно Вършило се разгоря сутринта. Сигналът за него е получен около 10.30 часа в РСПБЗН – Белово. Към мястото са изпратени екипи огнеборци от районните служби в Белово и Пазарджик и противопожарния участък в Септември. В гасенето се включиха и горски работници, както и хора от селото. Теренът е пресечен и труднодостъпен, вятърът допълнително затруднява гасенето. По първоначална информация, няма пострадали хора, но са засегнати няколко постройки. Поради близостта на автомагистрала „Тракия“ в района на 61-и километър бе пренасочен автопатрул на „Пътна полиция“, който следи за опасност от евентуално задимяване. В ранния след обяд е потушен пожарът край село Долно Вършило. Изгорели са около 50 декара сухи треви и храсти, една вила и две бараки. Пожарът е бил потушен от четири екипа от Пазарджик. Информация за пожари бе получена и за Видинско и Монтанско.", "date": "2019.09.14", "title": "Пожари белязаха петък 13-ти (ОБЗОР)"}
{"url": "http://www.focus-news.net/news/2019/09/14/2698527/tass-spored-sergey-lavrov-voynata-v-siriya-e-zavarshila.html", "text": "Ситуацията в Сирия се завръща към мирното русло, на територията на републиката са се запазили само отделни огнища на напрежение. Това заяви министърът на външните работи на Русия Сергей Лавров, цитиран от  ТАСС . \r\n„Войната в Сирия действително завърши“, подчерта първият дипломат на Москва пред руското издание „Труд“. „Страната постепенно се завръща към нормалния мирен живот“. При това министърът отбеляза, че на неконтролираните от правителството на Сирия територии, например, Идлиб и на източния бряг на река Ефрат, се запазват отделни огнища на напрежение. \r\nПо неговите думи, в тези условия на преден план излизат задачите за напредък на политическия процес за разрешаване на кризата за постигане на дългосрочна и надеждна стабилизация в Сирия и региона на Близкия изток като цяло, както и осигуряване на цялостна хуманитарна помощ за Сирия. \r\nЛавров отбеляза, че сформирането и стартирането на комитет за конституционна реформа ще бъде важна стъпка за напредване на политическия процес, осъществяван от самите сирийци със съдействието на ООН. Според външния министър свикването на комитета ще даде възможност на правителството и опозицията за първи път да започнат пряк диалог за бъдещето на Сирия. \r\nМинистърът обърна внимание на факта, че в Москва „придават голямо значение на поддържането на редовни контакти с отделните страни в Сирия, включително с опозицията“ и също така призовават за възможно най-широко представителство на всички групи на сирийското общество в политическия процес. \r\nЛавров посочи, че опозицията играе важна роля - тя участва в международни срещи за Сирия в астанинския формат (нейното военно крило) и междусирийските контакти в Женева, като отбелязва, че представители на опозицията трябва да бъдат членове на конституционния комитет. Руският външен министър смята, че опозицията може и трябва да даде конструктивен принос за процеса на политическо уреждане в съответствие с резолюция 2254 на Съвета за сигурност на ООН. \r\nМинистърът подчерта, че Русия подкрепя възстановяването на суверенна, териториално цялостна Сирия, връщането на всички сирийци в родината им и самата страна в „арабското семейство“, както и бързото преодоляване на последствията от разразилия се тероризъм. Според Лавров това ще бъде ключът за гарантиране на сигурността и стабилността в Близкия изток. \r\n \r\nПревод и редакция:  \r\n***", "date": "2019.09.14", "title": "ТАСС: Според Сергей Лавров войната в Сирия е завършила"}
{"url": "http://www.focus-news.net/news/2019/09/14/2698530/sergey-lavrov-v-intervyu-za-ruskiya-vestnik-trud-privetstvame-kursa-na-sarbiya-za-voenen-neutralitet-ne-vsichki-neyni-sasedi-sa-v-sastoyanie-da-se-protivopostavyat-na-vanshniya-natisk.html", "text": "В интервю за вестник  „Труд“  министърът на външните работи на Руската федерация Сергей Лавров подчерта добрите отношения между Москва и Белград, като подчерта, че страната му приветства сръбския курс за военна неутралност – нещо, което други страни от региона не може да си позволят. \r\n„Отношенията между Русия и Сърбия се градят в съответствие с буквата и духа на двустранната Декларация за стратегическо партньорство от 2013 г. Това не са просто красиви думи, а безспорен факт. Взаимно изгодното сътрудничество се характеризира с положителна динамика: стокообменът нараства, инвестициите се увеличават, духовните връзки се засилват, културният и образователният обмен се разширява. Интензивните контакти се поддържат на ниво лидери на държави, парламенти и министерства, включително дипломатически агенции“, подчерта първият дипломат на Москва, като същевременно допълни: „Русия никога не се е сприятелявала с някого срещу другиго. Ние сме отворени за прогресивното развитие на отношенията с всички, които се стремят към това. Сърбия е нашият водещ партньор на Балканите. В същото време поддържаме конструктивни, богати връзки с други страни в тази част на Европа“.  \r\n„Що се отнася до опитите за привличане на всички балкански държави в НАТО, негативното отношение на Москва към тези разрушителни усилия е добре известно. В тази връзка ние приветстваме отговорния, суверенен курс на Сърбия за поддържане на военния неутралитет. За съжаление, не всички нейни съседи са в състояние да издържат на външен натиск и противно на волята на повечето граждани са притеглени в орбитата на Северноатлантическия алианс с предполагаемите му гаранции за сигурност“, заяви Лавров по повод присъединяването на балканските страни към НАТО. \r\n \r\n Тереза Герова \r\n***", "date": "2019.09.14", "title": "Сергей Лавров в интервю за руския вестник „Труд“: Приветстваме курса на Сърбия за военен неутралитет, не всички нейни съседи са в състояние да се противопоставят на външния натиск"}
{"url": "http://www.focus-news.net/news/2019/09/14/2698532/tsarygrad-rusiya-kak-balgariya-i-es-pomagat-na-ukrayna-da-zapazi-tranzita-na-ruski-gaz.html", "text": "Как България и ЕС помагат на Украйна да запази транзита на руски газ, коментира руският телевизионен канал  „Царьград“ , излъчващ в интернет в материал, представен без редакторска намеса. \r\nПоради решението на Европейския съд относно газопровода „ОПАЛ“, „Газпром“ ще трябва да намали доставките по \"Северен поток-1\". Шпионски скандал в България може да попречи на разширяването на „Турски поток“ към Южна Европа. Двете събития ще попречат на Русия да спре транзита на газ през Украйна, коментира каналът. \r\nТранзитът през Украйна винаги е причинявал главоболие за Русия. Но, въпреки дълговете в размер на милиарди на Киев, изпомпването на газ през бившата съветска република не е спрян. Въпреки това, след смяната на властта в Украйна, „Газпром“ решително предприе стъпки да се откаже от този транзит. Въпреки че е налице затопляне с идването на власт на Владимир Зеленски, Ангела Меркел постоянно предупреждава, че \"Северен поток-2\" е невъзможен без украински транзит, \"Газпром\" има своя краен срок. \r\nПрез юли изпълнителният директор на \"Нафтогаз\" в Украйна Юрий Витренко обяви планове за пълно спиране на транзита на руски газ от 1 януари 2020 г. По-рано, през март, шефът на украинската компания Андрей Коболев заяви пред РБК, че „Газпром“ е уведомил страните, че от тази дата ще спре да изпомпва газ през Украйна. \r\nУкрайна и някои от нейните западни партньори, като Полша и Германия, наистина не искат да се отказват от този транзит. В крайна сметка спирането на доставките ще отслаби Украйна срещу Русия и ще причини недостиг на газ в Европа, който ще трябва да бъде компенсиран. Има три начина да се направи това: със собствени ресурси, чрез изграждане на нови газопроводи от Русия или чрез внос на газ от трети страни. \r\nКато се има предвид, че Европа няма собствени ресурси и възобновяемите енергийни източници са изключително скъпи, е ясно, че ще трябва да разчита на външни играчи. На първо място Русия и САЩ. \r\nПо силата на географията и цената Русия е по-печеливш партньор, а Германия като лидер на ЕС разчита на руския газ. Европа обаче ще работи с Москва при свои условия. Едно от тях е запазването на украинския транзит. \r\nПрез тази седмица се случиха две събития, които ще принудят „Газпром“ да продължи доставките си през Украйна. На 10 септември Съдът на ЕС след разглеждане на жалба от Полша, Литва и Латвия отмени решението на Европейската комисия от 2016 г., което разшири достъпа на „Газпром“ до тръбопровода „ОПАЛ“ - клон на газопровода „Северен поток-1“. \r\nОтсега нататък руската компания има право да използва само половината капацитет на „ОПАЛ“ - 12,8 милиарда кубически метра. Русия ще трябва да намали доставките по дъното на Балтийско мореи да увеличи транзита през Украйна с 12,5 милиарда кубически метра годишно, заяви ръководителят на полската нефтена и газова компания PGNiG. \r\nВторото събитие е свързано с България. В същия ден, когато Европейският съд взе решение в полза на Полша и Украйна, Николай Малинов, лидерът на българското национално движение „Русофили“, беше арестуван в България по обвинение в шпионаж в полза на Русия. \r\nВ бъдеще този скандал може да повлияе неблагоприятно на отношенията между София и Москва. България вече има опит в развалянето на важни руски проекти. През 2014 г. София изостави „Южен поток“. Същата съдба може да сполети и „Турски поток“, чийто клон трябва да мине през българска територия. \r\nОбемите на втората тръба на „Турски поток“ (15 милиарда кубически метра) са достатъчни, за да компенсират украинския транзит. Не случайно в Киев този газопровод се счита за по-опасен от „Северен поток-2“. \r\nУкраинският транзит е важен, но САЩ могат да предложат алтернатива, която ще позволи изоставянето му. Така казва главният редактор на ИА „Реалист“ Саркис Цатурян. \r\nИсторията с „ОПАЛ“ не е свързана с желанието на САЩ или ЕС да запазят украинския транзит. Напротив, американците и европейските бюрократи са заинтересовани от закриването на транзита. Това ще позволи на САЩ да поемат контрола над Трансбалканския газопровод (Гърция - България, заобикаляйки Босфора. - Ред.), по който Русия може да доставя газ за Украйна, Молдова, Румъния и България“, отбеляза Цатурян в интервю за „Царьград“. \r\nЕкспертът обърна внимание на факта, че Вашингтон принуждава Гърция и България да побързат по въпроса за изграждането на газопровод, по който американският втечнен природен газ ще потече към България, а оттам към Румъния, Молдова и Украйна. \r\n„Запасите от втечнен природен газ в САЩ ще заобиколят Босфора (През Босфора е забранено преминаването на кораби, превозващи втечнен газ от съображения за безопасност – бел. прев.). САЩ вече увеличават доставките на втечнен природен газ за Гърция, България и Турция. И обемите само ще растат “, добави Цатурян. \r\nДвата сценария, описани с украинския транзит, изглеждат взаимно изключващи се. В първия случай виждаме опити да бъде спасен, във втория - да бъде прекъснат. И двата плана обаче са обединени от една обща цел - да се спре монополът на „Газпром“ върху европейския пазар на газ. \r\n \r\n  Юлиян Марков \r\n***", "date": "2019.09.14", "title": "“Царьград“ (Русия): Как България и ЕС помагат на Украйна да запази транзита на руски газ"}
{"url": "http://www.focus-news.net/news/2019/09/14/2698658/tsvetomir-paunov-gerb-nie-shte-badem-aktivni-s-rabota-ne-s-populizam-s-govorene-i-prazni-prikazki.html", "text": "Ние  ще бъдем активни с работа, не с популизъм, с говорене и празни приказки. Това каза областният координатор на ГЕРБ в София Цветомир Паунов по време на регистрацията на партията за местните избори в столицата, предаде репортер на  Агенция \"Фокус\" .  \"Ние ще покажем на българските граждани, на софиянци какво сме свършлии до този момент. Най-важното е какви перспективи даваме на гражданите на София, а те са реални\", каза той. По думите му всеки ден се вижда как се променя градът. Той изрази надежда, че софиянци виждат и оценяват това, което е направено. \"Много бързо се забрави там, откъдето тръгнахме и това, което се постигна. Разчитаме отново на тяхната безапелационна подкрепа. Всичко друго е подмяна на вота, Мая Манолова, БСП, празни обещания и само голи приказки и компромати срещу опонентите\", заяви още Паунов.  \r\nДеница КИТАНОВА", "date": "2019.09.14", "title": "Цветомир Паунов, ГЕРБ: Ние  ще бъдем активни с работа, не с популизъм, с говорене и празни приказки"}
{"url": "http://www.focus-news.net/news/2019/09/14/2698534/malka-nadezhda-i-li-bezizhoditsa-za-brekzit-komentari-v-britanskiya-pechat-agentsiya-fokus.html", "text": "Противоречивите новини за увеличаване на шансовете за постигане на споразумение между Лондон и Брюксел и последните действия на Борис Джонсън са централна тема на британския печат. \r\n*** \r\n \r\n  Председателят на Камарата на общините Джон Беркоу заяви, че британският премиер Борис Джонсън няма да е по-различен от банков обирджия, ако не се подчини на Закона, целящ да предотврати излизането на Обединеното кралство от Европейския съюз без сделка, пише британското ляво-либерално издание  Independent . \r\nПо време на лекция Беркоу нападна министър-председателя заради заплахата му да пренебрегне инструкциите на парламента да отиде в Брюксел и да се договори за ново отлагане на Брекзит, като предупреди, че това ще подкопае върховенството на закона. \r\n„Шокиращо е, че някой дори може да си го помисли. Това ще бъде най-лошият пример, който може да бъде даден на останалата част от обществото“, обясни опонентът на Брекзит. \r\n„Никой не трябва да отхвърля повече искането за удължаване на член 50, заради това, което си мисли, че е благороден край на възможно най-скорошното излизане от Европейския парламент. Не може да се оправдава обирането на банка на основание, че откраднатите пари ще бъдат отпуснати за благотворителни каузи веднага след това“. \r\nОсвен това Беркоу предупреди Джонсън, че ако не се съобрази със законодателството за предотвратяване на Брекзит без сделка на 31 октомври, „нито ограниченията на съществуващия правилник, нито времето“ ще победят депутатите. Той предложи нов Закон за правомощията на парламента, чрез който да бъдат сдържани подобни бунтовни премиери в бъдеще и открито посочи, че, според него, хаосът около Брекзит е идеален повод за приемане на писана Конституция във Великобритания. \r\nАтаката следва заплахата от Даунинг стрийт, ако е необходимо да предизвика битка във Върховния съд, вместо да се съобрази със закона за отлагане на член 50 с оше три месеца. \r\nВ края на октомври предстои безпрецедентна конституционна криза - когато до крайния срок за излизането от ЕС ще има само няколко дни, като на този фон има заплаха премиерът да бъде вкаран в затвора за неуважение към съда. \r\nЩе бъде състезание срещу времето депутатите да принудят Джонсън да отиде за отсрочка в Брюксел преди Хелоуин, или да го свалят при вот на недоверие и да излъчат негов заместник. \r\n*** \r\n \r\n „Даунинг Стрийт“ намали перспективата за ранен пробив в преговорите за Брекзит, въпреки надеждата за компромис относно предпазния механизъм за ирландската граница на фона на подготовката за среща на Борис Джонсън с председателя на Европейската комисия Жан-Клод Юнкер, пише британското издание  The Guardian . \r\nИма подновен стремеж  на кабинета  за постигане на споразумение, след като парламентаристите приеха закон, целящ да блокира Брекзит без споразумение на 31 октомври и два пъти отхвърлиха искането на Джонсън за предсрочни общи избори. \r\nВъпреки това правителството не планира да публикува подробни писмени предложения, тъй като премиерът се стреми да избегне съдбата на Тереза Мей, като внимателно конструираният й компромис беше отхвърлен публично от членовете на кабинета и партията й. \r\nДаунинг стрийт вярва, че от страна на ЕС ще има малък компромис преди решаващата среща на върха на Европейския съвет на 17 октомври - и планира да обвини парламентаристите, ако не се осъществи. \r\nИзточник от офиса на премиера каза: „Няма как да има движение – чак на  17-ти, може да се хвърли светлина на проекта но Джереми Корбин и пораженческия му закон значително намалиха шанса да се сключи сделка . \" \r\nУсилията са насочени към намиране на начин да се позволи митническите и други проверки да се извършват далеч от ирландската граница, така че Северна Ирландия да може да напусне митническия съюз на ЕС заедно с останалата част от Обединеното кралство. В замяна, Северна Ирландия ще остане в регулаторната орбита на ЕС в ключови области, включително селското стопанство, предложение което Джонсън вече обяви публично. \r\nБританският премиер се надява, че Демократичната юнионистка партия може да бъде спечелена за някаква форма на компромис, въпреки предишните им възражения срещу всякакъв вид граница по Ирландско море. \r\nЛидерът на партията Арлин Фостър настоя в петък, че Обединеното кралство \"трябва да напусне като една нация\", след като материал в The Times предположи, че позицията на партията й се смекчава. \r\nПравителството се надява, че след като бъде възстановено споделянето на властта, парламентът на Северна Ирландия също може да бъде част от решение, като даде демократично съгласие за всякакви договорености, които поддържат Северна Ирландия в съответствие с ЕС. \r\nНо вицепремиерът на Ирландия постави под съмнение това предложение в петък. „Със сигурност съществува безпокойство на равнище ЕС, че парламента в Северна Ирландия би могъл да наложи вето върху това как функционира единният пазар или функционира граница на единния пазар, така че не е толкова просто, колкото някои хора предполагат“, каза Саймън Ковъни след двудневно заседание в Корк. \r\n*** \r\n \r\n Дейвид Камерън разби на парчета стратегията на Борис Джонсън за Брекзит, като критикува премиера за неговия подход към преговорите, по време на първото му интервю след напускането на Даунинг стрийт преди три години, пише британският вестник  Daily Express . \r\nКритикувайки почти всеки аспект на плана на Джонсън за Брекзит, Камерън заяви, че иска неговият наследник „да успее“, но не вярва в подхода му към преговорите с ЕС. Бившият лидер на консерваторите до голяма степен се придържа в кулоарите на политиката, след като напусна премиерския пост след референдума за ЕС, отказвайки да коментира публичния вот, който той така унизително загуби, пише изданието \r\nНо сега, една седмица преди издаването на мемоарите си, Камерън даде представа за мнението си за своя приемник, кампанията за Брекзит през 2016 г. и състоянието на британската политика. \r\nВъпреки че похвали Джонсън за лидерските му качества,  Камерън използва първото си голямо интервю откакто напусна политическата сцена, за да критикува подхода му към напускането на ЕС. \r\nПред The Times бившият лидер на консерваторите каза: „Искам той да успее. Работих с него добре, както казвам в книгата. „Също така казвам, че той е бил способен кмет. С него се работеше много лесно. Мисля, че е много талантлив. Исках го в моето правителство. \r\n„Имахме проблеми. Дори преди Брекзит понякога имаше напрежение и разногласия, но като цяло, ние сме в добри отношения. И аз искам той да успее.Вижте, той има много ясна стратегия и план“, коментира Камерън. \r\n\"Това не е подходът, който бих предприел, но искам той да успее,\" заявява бившият премиер. \r\nБившият лидер на Тори също използва интервюто, за да коментира решението на  Джонсън да пророгира парламента в опит да спре депутатите да подкопаят плана му за Брекзит. \r\nПрисъединявайки се към онези, които обвиняват Джонсън заради неговото решение, той каза: \"Трябва да намерите някакъв начин да отблокирате работата на парламента“. \r\n\"Смятам, че пророгацията на парламента - като се преструва, че не съществува - мисля, че това е лошо нещо.\" \r\nДейвид  Камерън също разкритикува изключването от партията на „бунтовниците“  \r\nТой каза: „Исках той да получи сделка от ЕС, която щеше да премине в Камарата на общините. \r\n\"Ако това се случи, щях да се възхищавам. Но ясно, докато той тръгна по този път, стратегията се е превърнала в нещо съвсем различно. \r\n„Изгонването на работещи депутати и пророгацията на парламента - не подкрепих нито едно от тези неща. \r\n\"Нито пък мисля, че Брекзит без споразумение е добра идея,\" уточнява Камерън.", "date": "2019.09.14", "title": "Малка надежда и ли безизходица за Брекзит - коментари в британския печат (Агенция \"Фокус\")"}
{"url": "http://www.focus-news.net/news/2019/09/14/2698523/pregled-na-osnovnite-temi-v-svetovniya-pechat-agentsiya-fokus.html", "text": "Увеличаване на шансовете за постигане на споразумение между Лондон и Брюксел за Брекзит, влиянието на позициите и изказванията на Джон Болтън върху преговорите за денуклеаризацията на Южна Корея и намерението на унгарския премиер да изпрати дипломат в Сирия, на фона на общата позиция на ЕС за прекъсване на контактите с правителството на Башар Асад са сред темите на световния печат.  \r\n*** \r\n \r\n Британското правителство сигнализира, че иска да засили темпото на преговорите, за да постигне споразумение за напускането на Европейския съюз, като събуди надеждите, че сделката за Брекзит може да бъде постигната следващия месец, пише американският вестник  The Wall Street Journal . \r\nДокато длъжностните лица от двете страни предупреждават, че пробивът все още е далеч, премиерът Борис Джонсън ще се срещне в понеделник с председателя на Европейската комисия Жан-Клод Юнкер, за да обсъди потенциални промени в споразумението за развод, насочен към изглаждане на планираното излизане на Великобритания от търговския блок на края на октомври. \r\nПаундът се покачи след обявяването на срещата и се търгуваше с 1% по-високо спрямо долара петък следобед. \r\nПрез последната седмица Великобритания за първи път започна да представя какви промени предвижда в сделката, която британският парламент отхвърля три пъти, според европейски представители. Някои от тези идеи биха могли да осигурят начин за решаване на най-голямото предизвикателство в преговорите за Брекзит: как да бъде избегната твърда граница на остров Ирландия. \r\nКлючово за това е намирането на начин за запазване на свободното движение на стоки между Северна Ирландия, която е част от Обединеното кралство и Република Ирландия, която е в ЕС. \r\nМиналата година ЕС и Обединеното кралство постигнаха така нареченият „предпазен механизъм“, за да остане Северна Ирландия в митнически съюз с ЕС след Брекзит до постигане на търговско споразумение между Лондон и Брюксел. То беше отложено след политическо въстание в британския парламент. \r\nВариант на тази клауза вече се появи в публичното пространство. Според официалните представители се предлага Северна Ирландия да остане в съответствие с ЕС по различни въпроси. Други митнически проверки могат да се извършват далеч от границата в помещенията на дружеството или на специални контролни пунктове. \r\nТози план ще остави Северна Ирландия по-близо до орбитата на ЕС, отколкото останалата част от Обединеното кралство, което би било свободно да се отклонява от правилата на търговския блок и да подписва собствени търговски сделки. Планът все още се изработва, но повишеното ниво на детайлност, което се осигурява от британците, облекчава настроението в Брюксел, казват служители. \r\nОстават значителни препятствия. Британският план е „ не е толкова изчерпателен“, колкото първоначалният план на ЕС за „предпазния механизъм за Северна Ирландия, заяви Муджтаба Рахман, управляващ директор на Eurasia Group, консултантска фирма за управление на риска. \r\nОсвен това ирландското правителство трябва да се включи в новата идея. По-рано тази седмица ирландският премиер Лео Варадкар се срещна с британския премиер Борис Джонсън и потвърди значението на предпазния механизъм за Дъблин. Времето също е кратко. Предвижда се срещата на върха на ЕС за Брекзит да започне на 17 октомври, така че за да се постигне сделка, подробностите трябва да бъдат изгладени преди това. В петък Варадкар каза, че различията между Великобритания и ЕС за предпазния механизъм са \"много големи\". \r\nПредпазният механизъм не е единственото различие между двете страни. Правителството на Борис  Джонсън също иска необвързващата ЕС и Великобритания политическа декларация да се промени, за да намалят уточненията за това какви видове трудови, екологични и данъчни стандарти трябва да бъдат обвързани в бъдеще. От Обединеното кралство твърдят, че нямат намерение да връщат британските стандарти в тези области, но не искат да бъдат ангажирани, преди да започнат бъдещите преговори за търговска сделка. \r\nНараства вътрешният натиск за кабинета на Джонсън да намери изход от тази безизходица. По-рано този месец британският парламент прие закон, който принуждава правителството да поиска тримесечно удължаване на преговорите за Брекзит, ако сделката не бъде ратифицирана до 19 октомври. \r\nПремиерът Джонсън нееднократно обещава да изведе Великобритания от ЕС до 31 октомври. С възможността Брекзит „без сделка“ да бъде отложен за три месеца, осигуряването на сделка с ЕС сега изглежда единственият начин  Джонсън да удържи на думата си. \r\nОстава несигурно дали парламентът на Великобритания ще гласува друга преразгледана сделка. Депутатите от опозицията искат да предизвикат избори. Междувременно някои депутати от Консервативната партия на Джонсън смятат, че Великобритания трябва да напусне без сделка. Правителството на малцинството на Джонсън също разчита на гласовете на Демократичната юнионистична партия на Северна Ирландия, която по-рано заяви, че не би искала Северна Ирландия да се отклонява значително от останалата част от Обединеното кралство. \r\nЕвропейските представители също остават дълбоко скептични, че споразумение в тази посока ще спечели подкрепата на парламента в Уестминстър, което ще ги направи особено предпазливи при правенето на някакви отстъпки на правителството на Джонсън. \r\nВсе пак опасенията за хаотичен Брекзит следващия месец намаляват сред търговците.  \r\n*** \r\n \r\n  Президентът на САЩ Доналд Тръмп заяви в сряда, че бившият съветник по националната сигурност Джон Болтън \"ни върна\" в преговорите за денуклеаризация със Северна Корея, като заплаши режима с \"Либийския модел\", цитира думите му корейското англоезично издание  The Korea Herald  . \r\nБолтън напусна администрацията във вторник след разногласия с Тръмп относно политики, включително как да се извърши денуклеаризицята на Северна Корея. \r\n„Ястребът“ в американската външна политика настояваше за „Либийския модел“ за решаването на севернокорейския въпрос, като призовава Северна Корея да се откаже от програмата си за ядрени оръжия, преди да получи отстъпки в замяна. \r\n\"Той направи няколко много големи грешки. Когато говореше за „либийския модел“ по отношение на Ким Чен-ун, това не беше добро изявление\", заяви Тръмп пред репортери в Белия дом. \"Просто погледнете какво се случи с Кадафи. Това не беше добро изявление и това ни върна назад.\" \r\nЛибия предаде оръжията си от програмата за масово унищожение през 2003 г., но тогавашният й лидер Муамар Кадафи беше свален от властта и убит от подкрепяните от НАТО бунтовнически сили през 2011 година. \r\nСеверна Корея настръхна от предложението, че трябва да следва същите стъпки и се закле никога да не срещне същата съдба като северноафриканската държава. \r\n\"Бяхме върнати много лошо, когато Джон Болтън говори за Либийския модел\", каза Тръмп. \"И той направи грешка. И веднага щом спомена това,\" либийският модел \", какво бедствие…\" \r\nСеверна Корея заплаши, че ще отмени първата среща на върха между Ким и Тръмп през 2018 г., след като Болтън говори за „Либийския модел“ във връзка с денуклеаризацията на Северна Корея. Тръмп отхвърли това предположение по това време и срещата на върха се състоя, както беше планирано в Сингапур през юни. \r\n\"Вижте какво се случи с Кадафи с Либийския модел. И той използва това, за да сключи сделка със Северна Корея?\" Тръмп каза за Болтън. \"И не обвинявам Ким Чен-ун за това, което каза след подобни изявления. И не искаше да има нищо общо с Джон Болтън. И това не е да си твърд; това означава да не си умен, да кажеш нещо подобно\" . \r\nВремето на напускането на Болтън съвпада с предложението на Северна Корея за възобновяване на преговорите за денуклеаризация в края на септември. \r\nПреговорите бяха в застой, след като втората среща на върха на Тръмп и Ким във Виетнам през февруари приключи без сделка поради различия в обема на денуклеаризацията на Северна Корея и искането за облекчаване на санкциите от страна на САЩ. \r\nКоментарите на Тръмп в сряда биха могли да гарантират Пхенян за ангажимента на Вашингтон да предоставя гаранциите за сигурност, които Ким търси в замяна на денуклеаризацията. \r\n\"Наистина вярвам, че Северна Корея би искала да види нещо огромно\", каза Тръмп, позовавайки се на икономическия потенциал на страната. \r\n\"Тя може да бъде един от най-невероятните - ако погледнете страната,  това може да бъде един от най-невероятните експерименти досега: Северна Корея\", каза той. \r\n*** \r\n \r\n  Унгария отхвърли критиките на западните страни относно плана си да изпрати свой представител Сирия догодина, превръщайки се в първата държава от Европейския съюз, която ще възстанови дипломатическото си присъствие в страната след началото на войната, отбелязва англоезичното издание от ОАЕ  The National . \r\nРешението на Будапеща е с цел продължаване на хуманитарната подкрепа за християнските общности и изпълнение на консулски задължения, съобщиха от Министерството на външните работи. Ходът бе критикуван от САЩ и предизвика безпокойство в някои столици на ЕС. \r\nНо унгарският външен министър Петър Сярто заяви, че критиките към плана са несправедливи. „Ако е проблем, че унгарски дипломат пътува там няколко пъти годишно, тогава какво казват за нашите приятели от Централна Европа, които все още имат своите посолства?\", попита първият дипломат на Будапеща. „Нека не прилагаме двойни стандарти“, допълни Сиярто. \r\nСамо Чешката република все още има посолство в Дамаск, докато други държави от ЕС, САЩ и Канада затвориха своите мисии, прекъсвайки отношенията с режима на президента Башар Асад. Технически Румъния все още има посолство в Сирия, но нейният посланик работи от Бейрут. България има дежурен дипломат.  \r\nВ миналото страните от ЕС изпращаха пратеници в Сирия, но не за консулски цели, като техните задължения бяха ограничени до разговори за помощ и политика. \r\nКонфликтът в Сирия избухна през 2011 г. с антиправителствени демонстрации, които предизвикаха сваляне на режима. Оттогава насам 370 000 души бяха убити и милиони разселени. \r\nУнгария беше една от първите страни в ЕС, които отново отвориха багдадското си посолство след войната в Ирак, а по-късно отвори консулство в северния иракски град Ербил в съответствие с интересите на унгарския нефтен и газов гигант MOL, заяви Даниел Барта от Центъра за евроатлантическа интеграция и демокрация. \r\n„Характерно за многовекторната външна политика на Унгария е търсенето на дипломатически печалби чрез нарушаване на консенсуса и сътрудничеството в ЕС и НАТО, съюзите, към които Унгария официално принадлежи\", заяви Даниел Хегедус, анализатор от Германския фонд „Маршал\".", "date": "2019.09.14", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/14/2698531/rosiyskaya-gazeta-v-balgariya-raste-tarseneto-na-kursove-po-ruski-ezik.html", "text": "В България расте търсенето на курсове по руски език, пише руският вестник  \"Росийская газета“ . \r\nРуската тема в наши дни излезе начело на всички български медии. Два скандала наведнъж за една седмица - за тиха България това е много. \r\nПърво, българското външно министерство се изказа негативно по отношение на следвоенното влияние на СССР върху страната. След това лидерът на Националното движение „Русофили“ Николай Малинов беше задържан и обвинен в шпионаж в полза на Русия. Но както обясни самият Малинов, „съвместното управление на бизнес, създаването на проекти и провеждането на приеми не е престъпление“. В резултат на това населението на България отново се замисли накъде отива страната им и вестник „Росийская газета“ се опита да разбере какво се случва в тази страна. \r\nНа централната станция на столичното метро \"Сердика\", пред магазина за сувенири, тениски с изображение на Путин на изтребител, с емблемата на СССР, с мечка - общо взето целият туристически обхват на московския „Арбат“. На въпроса какво мислят по този въпрос в страна, която все пак е член на ЕС и чието ръководство постоянно декларира своята атлантическа ориентация, собственикът само махна с ръка. \"България е в Европейския съюз, но това не означава, че се отнасяме зле с Русия. Хората харесват тези тениски. А за националистите имам такива с български бродерии.\" \r\nВ страните от бившия съветски блок винаги има проблем - не знаеш на какъв език да говориш там. Дали жителите им помнят руски, ще искат ли да го говорят? Средните и по-възрастните българи сами предлагат да преминат на руски. С младите хора, разбира се, е по-трудно, в по-голямата си част те не знаят руски. Не че са имали някаква враждебност към руснаците, просто им е трудно да го разберат. \"Имаме голямо търсене на курсове по руски език. През учебната 2018-2019 г. имаше две вечерни групи, детска група и друга руска група за бизнесмени\", казва Мариана Максимова, библиотекар на центъра \"Руския свят\" в София. \"Освен това има и клуб за ценители на руската култура и изкуство, ние се събираме всеки месец, честваме всички руски празници, включително Деня на революцията.\" \r\n„Защо“, питам аз„ им е нужен руски, защото английският, изглежда, е по-перспективен“? \r\n\"Някои имат нужда от него за работа, някои искат да отидат в руски университет. Има такива, които навремето са го учили и не искат да забравят. Всеки има свои причини\", казва Мариана. \r\nНастоящият министър-председател на България Бойко Борисов знае много добре руски език и обича руските песни, но многократно е заявявал, че България е на евроатлантическия път и няма да се отклони никъде от него. Освен това, в българската политика има силно влияние на турската партия - оттам и споровете, появили се преди няколко години относно владичеството на Османската империя. „Всичко, което се случва сега в България, може да се обясни с три вектора - геополитиката, енергетиката и битовите проблеми“, обяснява известният политолог, бивш съветник по външна политика на министър-председателя и секретар на Съвета за сигурност на България Боян Чуков. „В страната има хибридна война, целта на която е младежта\". \r\n \r\n  Юлиян Марков \r\n***", "date": "2019.09.14", "title": "„Росийская газета“: В България расте търсенето на курсове по руски език"}
{"url": "http://www.focus-news.net/news/2019/09/14/2698539/gd-granichna-politsiya-intenziven-e-trafikat-na-granitsata-s-turtsiya.html", "text": "Интензивен е трафикът на границата с Турция. Това съобщиха от пресцентъра на  Главна дирекция \"Гранична полиция\" . Информацията за трафика е към 06.00 ч. На границата с Република Турция на ГКПП \"Капитан Андреево\" и ГКПП \"Лесово\" трафикът е интензивен на изход за товарни автомобили. На останалите гранични пунктове трафикът е нормален. Във връзка с извършване на ремонтно строителни дейности на ГКПП \"Златарево\" за времето  до 14 октомври 2019г. движението през пункта ще бъде затруднено. Поради извършването на ремонтни дейности на съпределния граничен пункт \"Хамзабейли\" на 16 септември 2019г. за времето от 09.00ч. до 14.00ч. на ГКПП \"Лесово\" пропускането на леки и товарни автомобили на вход и изход ще бъде преустановено. Поради предстоящи протестни действия на ГКПП Дунав мост-Русе за времето от 10.00 ч. до 13.00 ч.  движението на товарни автомобили на вход и изход от страната ще бъде преустановено. От съображение за безопасност поради ниското ниво на р. Дунав фериботната платформа, обслужваща фериботната връзка Оряхово – Бекет ще  работи само по светлата част на денонощието – от 08.00 ч. до 22.00 ч.", "date": "2019.09.14", "title": "ГД \"Гранична полиция\": Интензивен е трафикът на границата с Турция"}
{"url": "http://www.focus-news.net/news/2019/09/14/2698529/lokalno-makedoniya-za-parvi-pat-ankara-naznachi-zhena-za-poslanik-na-turtsiya-v-balgariya.html", "text": "Турските власти назначиха нов посланик в България – за първи път в историята за ръководител на дипломатическата мисия на страната в София бе избрана жена – Елин Секизиок, отбелязва македонското електронно издание  „Локално“ . \r\nСекизиок заменя на поста Хасан Улосой, който получи ново назначение, този път на турски посланик в Белгия. \r\nСекизиок се присъединява към турското външно министерство на 19-годишна възраст, по това време най-младата жена в турската дипломатическа система. Завършва международни отношения, по-рано е изпълнявала функциите на заместник-директор на сектор „Сигурност и разузнаване“. \r\nИнтересна подробност е, че съпругът на Елин Секизок - Хасан Секизок, също е дипломат и е назначен за турски посланик в Северна Македония. \r\n \r\n Тереза Герова \r\n***", "date": "2019.09.14", "title": "„Локално“ (Македония): За първи път Анкара назначи жена за посланик на Турция в България"}
{"url": "http://www.focus-news.net/news/2019/09/14/2698536/pregled-na-mezhdunarodnite-novini-do-6-chasa-agentsiya-fokus.html", "text": "Сесията за освобождаването на Катица Янева ще се проведе в събота в 13 часа. Според канцеларията на Джафери той вече е свикал сесията само с една точка от дневния ред, информира македонският телевизионен канал  “Сител“ . \r\nОпозицията тази сутрин обвини правителството, че умишлено бави уволнението на Янева, за да няма време след заседанието на парламента за решение за проверка на Съвета на прокурорите, като заявяват, че планът за спасяване на Янева няма да проработи. \r\nПреди сесията за освобождаването на Янева властите и опозицията се обвиняват взаимно в сътрудничество с обвинения прокурор и саботиране на разследването. \r\nПремиерът Заев  отрече, че на лидерската среща е обещавал , че Янева ще бъде освободена от задържане след десет дни. \r\nДепутатът от опозицията Антонио Милошовски написа в социалните медии, че е добре, че Заев най-накрая е признал, че е в комуникация със защитата на Янева. \r\nМилошовски попита, в какво качество министър-председателят, който не е нито прокурор, нито съдия, след най-големия съдебен скандал в историята на Македония е бил в контакт с адвокат на заподозрян по аферата  „Рекет“ и защо са обсъждали мерките за осигуряване на ареста или домашен арест за Янева. „Защо адвокат Ирена Фръчковска ще информира премиера Заев какви точно стъпки ще предприеме заподозряната Катица Янева“ - написа той в социалните медии. \r\nНай-малко 80 депутати утре трябва да гласуват уволнението на Катица Янева. Според Закона за Специализираната прокуратура решението на Събранието ще бъде изпратено на Съвета на прокурорите, който ще потвърди официално уволнението на Специалния прокурор. Ако това не се случи преди 15 септември, мандатът на Янева ще изтече и тя ще се спаси от уволняване. \r\n*** \r\n \r\n Различни аспекти на въпроса за значението на личността и работата на Гоце Делчев за историческата памет на двата народа бяха обсъдени днес на втория ден от заседанието на Македоно-българската съвместна експертна комисия, пише македонското електронно издание  “МКД“  в материал, представен без редакторска намеса. \r\nОбсъждането на възможно съвместно честване на личността и работата на Гоце Делчев е било  „изтощително“, според информация на Македонската информационна агенция (МИА, цитирана от „МКД“, но беше постигнат плодотворен, макар  и малък напредък, така че членовете на Комисията да продължат да обсъждат въпроса, както  и други отворени важни за Комисията въпроси в контекста на изграждането на добросъседски отношения между македонския и българския народ и двете страни. \r\nЧленовете на Комисията работиха над обмен на проекти, за да хармонизират препоръки за учебници за седми клас в Северна Македония и за шести клас в България. \r\n„Съществуват сериозни различия в подхода и разбирането на средновековната история и в терминологията и използването на определени термини в учебниците, отнасящи се до средновековния период“, потвърдиха източници на Комисията пред МИА. \r\nВъпреки различията, членовете на Комисията направиха някои забележки по отношение на общите проблеми, съществуващи в учебниците в двете страни и имаха възможността, както се казва, да си кажат един на друг какво ги притеснява. \r\nТова, както казва Комисията, е много важно, за да се даде възможност на двете страни да развият усет за това как другата страна гледа и възприема миналото. \r\nВторият ден от седмото заседание на Двустранната мултисциплинарна комисия по исторически и образователни въпроси също определи датите за следващите срещи. Общоприето бе, че следващото заседание ще се проведе в средата на октомври, но точната дата остава отворена поради съгласуването на ангажиментите на членовете на комисията. \r\nСофийската среща е продължение на предишната, проведена в Скопие през юни. Това е четвъртото заседание на Комисията тази година, като още две са насрочени до края на годината. \r\nОт предходните шест срещи пред правителствата на двете страни беше препоръчано съвместното възпоменание на св. Кирил и Методий, св. Климент, св. Наум и цар Самоил, както и препоръки за подобряване на учебниците по история за шести клас в Република Северна Македония и пети клас в Република България, отнасящи се до Античността \r\nПрепоръките към двете правителства за Античността за учебниците за пети клас в българската образователна система и за шести в македонската образователна система бяха приети на последното заседание, проведено в началото на юни в Скопие. \r\nЦелта на срещите, както казва Комисията, е да се денационализира и деполитизира миналото. Комисията е създадена на паритетна основа за решаване на открити исторически и образователни въпроси в съответствие с член 8, параграф 2 от Споразумението за добросъседство и сътрудничество между Северна Македония и България, подписано на 2 август 2017 г. В нея има по седем членове от двете страни, президентът от македонска страна е Драги Георгиев, а от българска страна Ангел Димитров - първият посланик на България в Скопие. \r\n*** \r\n \r\n Председателят на Европейската комисия Жан-Клод Юнкер определи планираното излизане на Великобритания от ЕС като \"кулминацията на континентална трагедия\". Той заяви това в интервю за германската радиостанция Deutschlandfunk, откъси от което са представени  в петък и цитирани от  TACC . \r\nСпоред радиото Юнкер счита, че е невъзможно да се рестартират преговорите за споразумение с Лондон. Той отбеляза, че не е оптимист по отношение на алтернативните варианти за „предпазния механизъм“ - режимът, предписан в проекта на договор между Кралството и Европейския съюз, който трябва временно да осигури Северна Ирландия да остане в митническия съюз на ЕС и в единния европейски пазар след Брекзит, ако след преходния период не бъде договорено търговско споразумение. \r\n\"Времето изтича\", предупреди Юнкер. Брекзит без сделка, каза той, ще доведе до хаос както във Великобритания, така и на континента, и ще отнеме години, за да се решат проблемите. \"Всеки, който обича страната си - и предполагам, че все още има патриоти във Великобритания, не би искал да й пожелае такава съдба\", убеден е ръководителят на ЕК. \r\n*** \r\n \r\n Пожарът, който заплашваше домове в крайбрежния град Лагониси на юг от гръцката столица Атина, е бил ограничен, преди да повреди жилищни сгради, съобщиха от противопожарната служба, цитирани от електронното издание на гръцкия вестник  Kathimerini . \r\nПо-рано в петък пожарната разпoреди да се евакуират жители в крайбрежното предградие, на около 30 км южно от Атина. \r\nОколо 25 пожарникари, подпомогнати от четири хеликоптера, бяха мобилизирани за справяне с пожара, в който изгоряха главно храсти. Огънят се разпространяваше с помощта на силния вятър. Няма съобщения за пострадали хора или щети по домовете. \r\n*** \r\n \r\n Русия и Турция са заинтересовани да направят евентуална сделка с изтребители, заяви в петък помощникът на руския президент Юрий Ушаков, цитиран от  Anadolu Agency . \r\nТой припомни, че турският президент Реджеп Ердоган лично е разгледал най-новите руски технологии в Международния авиационен и космически салон МАКС-2019 на 27 август, включително изтребители от пето поколение Су-57 и изтребители от поколение 4 ++ поколение Су-35. \r\n\"Тези разговори са свързани с изключително чувствителна тема, така че е преждевременно да се говори за това сега. Много хора наблюдаваха престоя на Ердоган в Жуковски, какво той гледа, какво показахме. И турската страна, и нашата страна имат интерес към това\", каза той. Ушаков добави, че още един руско-турски договор за доставка на системите за ПВО С-400 е близо до изпълнение. \r\nРуският президент Владимир Путин се отправя към Анкара в понеделник, за да присъства на тристранна среща на върха за Сирия. \r\nПо този повод се очакват и двустранни срещи, каза Ушаков, където военното сътрудничество е дневен ред за срещата между Ердоган и Путин. \r\n\"На двустранната среща лидерите, в допълнение към Сирия, ще обсъдят някои важни въпроси от прилагането на постигнатите в Москва споразумения и сътрудничеството във военно-техническата област\", каза той. \r\nС иранския президент Хасан Роухани Путин ще обсъди установяването на алтернативно плащане на американската система за разплащания SWIFT. Въпросът набира скорост, тъй като руските петролни компании проявяват интерес към иранския петрол. \r\nТой добави, че тристранната среща на върха може да проправи път за четиристранна среща на високо равнище с участието на Турция, Русия, Германия и Франция. \r\n*** \r\n \r\n Турският президент Реджеп Тайип Ердоган заяви, че ще обсъди закупуването на американски ракети \"Пейтриът\" с президента Доналд Тръмп този месец, заявявайки, че неговата лична връзка с американския лидер може да преодолее кризата, причинена от Анкара, с придобиването на  руските системи за ПВО С-400, в специално интервю за  Reuters  . \r\nКупуването от Турция на руската ракетна система С-400 през юли увеличи перспективата за санкции на САЩ, а Държавният департамент заяви, че предложението за продажба на противоракетна отбранителна система „Пейтриът“ за Анкара е изтекло. \r\nЕрдоган обаче подчерта в интервюто, че е обсъдил закупуването на американската ракетна система в телефонен разговор с Тръмп преди две седмици и ще продължи темата, когато се срещнат в кулоарите на Общото събрание на ООН през следващата седмица. \r\n\"Казах, независимо какъв пакет от ...С-400 получим, можем да купим от вас определено количество ракети „Пейтриът“, но трябва да видим условия, които поне да са сравними с тези за  С-400,\" разказа турският президент. \r\n„Той ме попита:„ Ти сериозен ли си? “Казах:„ Да “, каза Ердоган и добави, че е казал на Тръмп, че ще го обсъдят по-подробно, когато се срещнат. \r\nНа въпрос дали той също ще поиска от Тръмп да попречи на Министерството на финансите на САЩ да наложи тежка глоба на държавната „Халкбанк“ за нарушаване на американските санкции срещу Иран, Ердоган каза, че е уверен, че могат да избегнат подобна „грешка“, говорейки за „различния вид доверие ”между двамата мъже. \r\n„Според мен държава като САЩ няма да иска повече да нарани съюзника си Турция. Това не е рационално поведение “, каза той в интервю в двореца \"Долмабахче\" на Босфора в Истанбул. \r\n*** \r\n \r\n Най-малко трима души загинаха в петък в Испания от наводненията предизвикани от проливните дъждове. Общият брой на жертвите  е достигнал петима души, според испанския вестник El Pais, цитиран от  TACC . \r\nПо-рано беше съобщено за смъртта на двама души в автономната общност Андалусия - в градовете Алмерия и Гранада. По-късно спасителите в Аликанте откриха тялото на друг починал. \r\nВ четвъртък в автономната област Кастилия-Ла Манча загинаха двама души в резултат на лошото време. Испанската държавна метеорологична агенция обяви предупреждение в петък за много провинции на страната поради силни дъждове, гръмотевични бури и силни пориви на вятъра. В редица населени места нивото на опасност е повишено до най-високото - червено. \r\nПоради лошото време часовете на хиляди ученици бяха отменени. Проливните дъждове доведоха до блокиране на пътища, частично спиране на жел ова обвинение.", "date": "2019.09.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/14/2698538/predstoyashti-mezhdunarodni-sabitiya-za-14-septemvri-agentsiya-fokus.html", "text": "*** \r\n  Избор на лидер на националистическата Партия на свободата \r\n \r\n*** \r\n  Годишна конференция на Либерал-демократическата партия на Великобритания \r\n \r\n*** \r\n  Протест срещу действията на полицията и нашествието на мигранти в атинския квартал „Екзархия“ \r\n \r\n*** \r\n  Протест на „жълтите жилетки“ \r\n \r\n*** \r\n  Протест на екоактивисти по време на международното автомобилно изложение \r\n \r\n*** \r\n  Представяне на електрически хеликоптер за таксиметрови превози на концерна „Даймлер“ \r\n \r\n*** \r\n  Протести за оставане в ЕС \r\n \r\n*** \r\n  Държавно погребение на бившия президент на Зимбабве Робърт Мугабе", "date": "2019.09.14", "title": "Предстоящи международни събития за 14 септември (Агенция „Фокус“)"}
{"url": "http://www.focus-news.net/news/2019/09/14/2698533/tass-zhan-klod-yunker-nareche-brekzit-kulminatsiya-na-kontinentalnata-tragediya.html", "text": "Председателят на Европейската комисия Жан-Клод Юнкер определи планираното излизане на Великобритания от ЕС като \"кулминацията на континентална трагедия\". Той заяви това в интервю за германската радиостанция Deutschlandfunk, откъси от което са представени  в петък и цитирани от  TACC . \r\nСпоред радиото Юнкер счита, че е невъзможно да се рестартират преговорите за споразумение с Лондон. Той отбеляза, че не е оптимист по отношение на алтернативните варианти за „предпазния механизъм“ - режимът, предписан в проекта на договор между Кралството и Европейския съюз, който трябва временно да осигури Северна Ирландия да остане в митническия съюз на ЕС и в единния европейски пазар след Брекзит, ако след преходния период не бъде договорено търговско споразумение. \r\n\"Времето изтича\", предупреди Юнкер. Брекзит без сделка, каза той, ще доведе до хаос както във Великобритания, така и на континента, и ще отнеме години, за да се решат проблемите. \"Всеки, който обича страната си - и предполагам, че все още има патриоти във Великобритания, не би искал да й пожелае такава съдба\", убеден е ръководителят на ЕК. \r\n \r\n  Юлиян Марков", "date": "2019.09.14", "title": "ТАСС: Жан-Клод Юнкер нарече Брекзит „кулминация на континенталната трагедия“"}
{"url": "http://www.focus-news.net/news/2019/09/14/2698540/predstoyashti-sabitiya-v-stranata-za-14-septemvri-agentsiya-fokus.html", "text": "*** \r\n \r\nОт 19.00 часа на площад „Свобода“ председателят на Народното събрание Цвета Караянчева ще поздрави жителите и гостите на Силистра с празника на града. \r\n \r\n \r\n*** \r\n \r\nОт 09.30 часа в парк „Молдавия“ министър Нено Димов ще се включи в кампанията „Да изчистим България заедно“. \r\n \r\n \r\n*** \r\n \r\nОт 12.00 часа в Интер Експо Център заместник-министрите на образованието и науката Таня Михайлова и Карина Ангелиева ще открият Европейския конкурс за млади изследователи EUCYS 2019 г. \r\n \r\n \r\n*** \r\n \r\nОт 13.00 часа в Общинската избирателна комисия ГЕРБ и СДС ще внесат необходимите документи за регистрация за участие в местните избори. \r\n \r\n \r\n*** \r\n \r\nОт 12.30 часа на входа на Депото за неопасни отпадъци кандидатът за кмет на София Мая Манолова ще изнесе факти, свързани с обществените поръчки за боклука на София. \r\n \r\n \r\n*** \r\n   \r\nОт 10:00 в Интер Експо Център, бул. „Цариградско шосе“ 147, ще се проведе Фестивал на съвременната и традиционна японска култура. \r\n \r\n \r\n*** \r\n   \r\nОт 10.00 часа в Борисова градина близо до площадката пред каменното слонче, ще бъде отбелязан Световният ден на първата помощ.  \r\n \r\n \r\n*** \r\n \r\nОт 20.00 часа на ул. „Екзарх Йосиф“ 16 ще се състои церемония по отбелязването на 110-та годишнина от създаването на Централната софийска синагога. \r\n \r\n \r\n*** \r\n \r\nОт 10.00 часа в Градския парк предстои ще бъде закрита Детската академия „Шарена ваканция“. \r\n \r\n \r\n*** \r\n \r\nОт 10.30 часа в библиотеката на Народно читалище „Св. Преп. Паисий Хилендарски“ ще бъде представена стихосбирката на Ради Стефанов „Пеещи безумства“. \r\n \r\n \r\n*** \r\n \r\nОт 09.00 часа пред сградата на Общинската администрация, пред Клуба на пенсионера в кв. „Акации“ и пред кметствата в отделните населени места ще започне акцията „Да изчистим България заедно“. \r\n \r\n*** \r\n \r\nОт 09.00 до 22.00 часа в туристически комплекс „Акве Калиде“ ще се проведат честванията по повод празника на комплекса   \r\n \r\n \r\n*** \r\n \r\nОт 9.30 часа до 11.00 часа в пунктове на 3-те зони, определени за чистене - неохраняема плажна ивица след Северен плаж, плаж \"Солници\", Парк \"Минерални бани\" и Парк „Росенец“ ще се раздават чували и ръкавици на хората, включили се в кампанията „Да изчистим България заедно“.  \r\n \r\n \r\n*** \r\n \r\nОт 10.00 до 19.00 часа в културен център „Морско казино“ ще се проведе изложение за автомобилизъм \r\n \r\n \r\n*** \r\n   \r\nОт 20.30 часа в амфитеатъра ще бъде представен проектът „Цигулка в киното“. \r\n \r\n \r\n*** \r\n \r\nОт 09.00 часа на плаж „Черноморец“ младежи доброволци от БЧК Варна ще се включат в инициативата „Да изчистим България за един ден“. \r\n \r\n \r\n*** \r\n \r\nОт 10 часа в слънчевия двор на Карин дом в Морската градина на Варна ще се проведе поредното издание на семеен фестивал „Усмихни се“. \r\n \r\n \r\n*** \r\n \r\nОт 11.30 часа в сградата на ОС на БЧК- Варна на ул. „Братя Шкорипил“ 3, по повод Световния дена на първата помощ, доброволците на БМКЧ - Варна ще проведат открита тренировка по първа помощ на Младежки авариен екип (МАЕ). \r\n \r\n \r\n*** \r\n \r\nОт 09.00 часа в парк „Владикина бахча“ кметът на Общината Огнян Ценков ще даде началото на националната кампания „Да изчистим България заедно“. \r\nВ 10.00 ч., в залата на Общински съвет - Видин Ценков ще приветства организаторите и участниците във второто издание на фестивала \"Здраве, Здраве!\". \r\n \r\n \r\n*** \r\n \r\nОт 08.00 часа пред Спортната зала Туристическо дружество „Рилски езера“ ще проведе с доброволци акция за основно обновяване на хижа „Скакавица“.   \r\n \r\n \r\n*** \r\n \r\nОт 10.00 часа ще започнат инициативите по повод кампанията „Да изчистим Кюстендил заедно”. Местата, определени за почистване в Кюстендил, са лесопарк „Хисарлъка“ и поречието на река Банщица, а желаещите да се включат в инициативата могат да получат чували и ръкавици в деня на събитието на паркинга на лесопарк „Хисарлъка“ и пред входа на общинския плаж.  \r\n \r\n \r\n*** \r\n   \r\nОт 16.30 часа в голямата зала на читалището, ще се проведе фестивала „Пей сърце”.  \r\n \r\n \r\n*** \r\n   \r\nОт 16.00 часа пожарната в залата на Областната администрация ще се проведе награждаване на отличените служители на пожарната.  \r\n \r\n \r\n*** \r\n   \r\nОт 12:00 часа Панорама мол Плевен и Институт за пътна безопасност организират специални демонстрации за деца, които представят основните правила, които трябва да спазват когато са на улицата . \r\n \r\n \r\n*** \r\nПлевен. \r\nОт 20.00 часа в парка на РИМ Плевен ще се състои втората концертна вечер от Есенен джаз фестивал Плевен с участието на група ,,Найкид\" (Сърбия) и секстет на Георги Корназов. \r\n \r\n \r\n*** \r\n \r\nВ 09.30 часа в зала „България“ ще се състои откриването на 10-та Национална конференция за редки болести.   \r\n \r\n \r\n*** \r\n \r\nВ 11.00 часа на Площада пред БНБ заместник-кметът по спорт, младежки дейности и социална политика Георги Титюков ще открие Фестивал на способностите. \r\n \r\n \r\n*** \r\n \r\nВ 12.30 часа в център Лимакон ще се проведе финалното събитие  на Градската лаборатория “Пре-създай Пловдив”, в което ще се представят резултатите и участниците отново ще имат възможност да работят по собствена идея за града или да се включат в екипа на някой друг. \r\n \r\n \r\n*** \r\n   \r\nОт 19:00 часа в Градската градина в Пловдив Schneider Electric дава начало на инициативата #ДариЕнергия.   \r\n \r\n \r\n*** \r\n   \r\nOт 11.00 чaса врати отваря римски пазар на крепостта „Сексагинта Приста“. \r\n \r\n \r\n*** \r\n   \r\nОт 08.00 часа в катедрален храм \"Св. първовърховни апостоли Петър и Павел\" – ще бъде отслужена божествена Света литургия от Доростолски митрополит Амвросий, в съслужение с духовници от епархията по повод Празника на града. \r\n \r\n \r\n*** \r\n   \r\nОт 11.00 часа в зала \"Версай\" на общината ще се проведе тържествено заседание на Общински съвет- Силистра. \r\n \r\n \r\n*** \r\n   \r\nОт 19.00 часа на площад „Свобода“ председателят на парламента Цвета Караянчева ще поздрави жителите и гостите на Силистра с празника на града. \r\n \r\n \r\n*** \r\n   \r\nОт 10.00 часа на летище „Бършен“ ще се проведе третият кръг от „Дрифт България“. \r\n \r\n \r\n*** \r\n   \r\nОт 9.00 часа община Шумен се включва в кампанията „Да изчистим България“.  \r\n \r\n \r\n *** \r\n   \r\nОт 9.330 часа по замърсените участъци по протежението на яз. „Тича“  в с. Ловец и с. Сушина експерти от екоинспекцията в Шумен, заедно с Централната рибно-опазваща организация „Тича“ и доброволци се включват в кампанията \"Да изчистим язовир Тича“.  \r\n  \r\n  \r\n*** \r\n   \r\nОт 10.00 часа, ВМРО- Шумен заедно с евродепутата и заместник- председател на ВМРО- БНД Ангел Джамбазки ще регистрира партията за участие в предстоящите местни избори в ОИК, а от 10.30 часа в пресклуба на БТА ще бъде представен кандидата им за кмет на община Шумен.", "date": "2019.09.14", "title": "Предстоящи събития в страната за 14 септември (Агенция „Фокус“)"}
{"url": "http://www.focus-news.net/news/2019/09/14/2698543/bchk-organizira-demonstratsii-na-dolekarska-pomosht-v-borisovata-gradina-po-povod-svetovniya-den-na-parvata-pomosht.html", "text": "По повод Световния ден на първата помощ, който по предложение на Международната федерация на Червения кръст и Червения полумесец (МФЧК) от 2000 г. се отбелязва във втората събота на септември, Столичната организация на БЧК организира празник от 10.00 часа в Борисова градина близо до площадката пред каменното слонче (пред бюст паметниците на Христо Ботев и Васил Левски). Това съобщиха от пресцентъра на  БЧК . Мотото на Световния ден тази година е „Първа помощ за всеки”, като фокусът на изявите ще е насочен към социално изключени по редици причини хора. За участие в празника столичната организация на БЧК е поканила доброволци на организацията, граждани, здравни медиатори от районите, работещи с ромски общности, бежанци.  \r\nНа празника членове на Младежкия авариен екип – София ще демонстрират основни техники за оказване на първа помощ. От екипа ще бъде разиграна ситуация на пътнотранспортно произшествие с условно пострадали хора, на които ще бъде оказана първа долекарска помощ. На обособени с шатри места ще бъдат показани различни превръзки; медицинско лице ще измерва кръвно налягане на гражданите;  ще бъдат разпространявани нагледни и информационни материали, свързани с първата помощ и пътната безопасност. В 12.00 часа всички участници и гости ще се хванат за ръце и ще образуват традиционната в цял свят „Човешка верига“ в подкрепа на първата помощ за всички нуждаещи се.", "date": "2019.09.14", "title": "БЧК организира демонстрации на долекарска помощ в Борисовата градина по повод Световния ден на първата помощ"}
{"url": "http://www.focus-news.net/news/2019/09/14/2698546/pp-gerb-sofiya-shte-se-registrira-za-uchastie-v-mestnite-izbori.html", "text": "ПП ГЕРБ-София ще се регистрира за участие в местните избори от 13.00 часа. Това съобщиха от пресцентъра на  ПП ГЕРБ - София . Представители на ПП ГЕРБ-София и СДС ще внесат необходимите документи в Общинската избирателна комисия за регистрация.", "date": "2019.09.14", "title": "ПП ГЕРБ - София ще се регистрира за участие в местните избори"}
{"url": "http://www.focus-news.net/news/2019/09/14/2698541/nimh-dnes-shte-bade-slanchevo-s-vremenni-uvelicheniya-na-oblachnostta-glavno-nad-iztochnite-rayoni-maksimalni-temperaturi-na-vazduha-27-30.html", "text": "Днес ще бъде слънчево с временни увеличения на облачността, главно над източните райони. Без валежи. Ще духа слаб до умерен вятър: в северозападната половина от страната ще е от север-северозапад, а в югоизточната – от североизток. Максимални температури между 27° и 32°. Това съобщи за  Агенция „Фокус”  дежурният синоптик Георги Цеков от Националния институт по метеорология и хидрология (НИМХ). \r\nПо Черноморието ще бъде предимно слънчево, след обяд по северното крайбрежие с временни увеличения на облачността. Ще духа слаб до умерен североизточен вятър. Максимални температури на въздуха 27-30°, температурата на морската вода е около 25°. Вълнението на морето ще бъде 2-3 бала. В планините ще бъде предимно слънчево. Ще духа умерен до силен вятър от север-североизток. Максимална температура на височина 1200 метра – около 20°, на 2000 метра – около 12°.", "date": "2019.09.14", "title": "НИМХ: Днес ще бъде слънчево с временни увеличения на облачността, главно над източните райони, максимални температури на въздуха 27-30°"}
{"url": "http://www.focus-news.net/news/2019/09/14/2698547/gazeta-express-cheshkoto-vanshno-ministerstvo-zayavi-che-stranata-napalno-i-kategorichno-e-priznala-suvereniteta-na-kosovo.html", "text": "Чешкото външно министерство реагира на коментарите на президента на страната Милош Земан, че ще се допопита до органите на Чехия за преосмислянето на признаването на суверенитета на Косово, пише вестник  Gazeta Express . \r\nВ официално изявление, външният министър на страната заяви, че Чехия напълно и категорично е признала независимостта на Косово, като обясни, че в цялата си история Прага никога не е оттегляла признанието си за суверенитета за друга държава.  \r\n„Чешката република е признала независимостта на Косово и в същото време е дала своето съгласие за установяването на дипломатически отношения. Това „де юре“  означава пълно и категорично признание според международното право. Чехия никога преди не е оттегляла признанието си за друга държава“, заяви той в изявление, публикувано на сайта на външното министерство на страната. \r\nВ него се казва още, че Косово е признато от повече от 100 страни, които са членове на ООН и други авторитетни международни организации.  \r\nИзявлението на Милош Земан в Белград предизвика противоречиви реакции, които накараха и министър-председателя на  Чехия Андрей Бабиш да реагира и да заяви, че страната не обмисля оттеглянето на признанието си за суверенитета на Косово. \r\n \r\n  Теодор Пенев", "date": "2019.09.14", "title": "Gazeta Express: Чешкото външно министерство заяви, че страната напълно и категорично е признала суверенитета на Косово"}
{"url": "http://www.focus-news.net/news/2019/09/14/2698548/zam-ministrite-na-obrazovanieto-i-naukata-tanya-mihaylova-i-karina-angelieva-shte-otkriyat-evropeyskiya-konkurs-za-mladi-izsledovateli-eucys-2019-g.html", "text": "От 12.00 ч. в Интер Експо Център заместник-министрите на образованието и науката Таня Михайлова и Карина Ангелиева ще открият Европейския конкурс за млади изследователи EUCYS 2019 г. Това съобщиха от пресцентъра на  МОН . На церемонията ще присъстват още еврокомисарят по \"Цифрова икономика и цифрово общество\" Мария Габриел и кметът на София Йорданка Фандъкова.", "date": "2019.09.14", "title": "Зам-министрите на образованието и науката Таня Михайлова и Карина Ангелиева ще открият Европейския конкурс за млади изследователи EUCYS 2019 г."}
{"url": "http://www.focus-news.net/news/2019/09/14/2698537/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15.09.2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п.в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г.; \r\nДвижението в участъка от км 13+520 до км 16+210 посока Бургас се осъществява с повишено внимание поради извършване на ремонтни дейности на мостово съоръжение при км 15+940 в аварийната лента. Скоростта е ограничена до 70 км/ч. Срок до 30.09.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\nАМ „Хемус“:  \r\nОбласт София: \r\nДвижението в посока Варна от км 49+000 до км 51+581 се осъществява с повишено внимание поради извършване на ремонтни дейности по съоръжение при км 51+360 в аварийната лента. Скоростта е ограничена до 70 км/ч. Срок 23.09.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/. Движението се осъществява двупосочно в платното посока София. Срок до 17.09.2019 г.; \r\nДвижението от км 33+960 до км 40+310 в посока София е ограничено поради ремонтно-възстановителни дейности на виадукт при км 37+920. Движението се осъществява двупосочно в платното посока Варна. Срок до 17.09.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.09.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Караагач от км 0+000 до км 44+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.09.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III - 5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 18.09.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.09.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 20.09.2019 г.; \r\nПът III-112: Движението по път ІІІ-112 с. Д-р Йосифово – Монтана от км 37+825 до км 47+806 е ограничено за всички МПС поради ремонтни дейности на асфалтовата настилка. \r\nОбходен маршрут: Славотин – Долна Рикса – Клисурица – Винище – Долна Вереница – Монтана – Студено Буче и обратно. Срок до 20 .09.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия от км 51+000 до км 63+000 се осъществява в една лента поради частични ремонтни дейности по пътната настилка. Движението в района на ремонтните работи да се осъществява с повишено внимание и съобразена скорост. Срок до 16.09.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 20.09.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движение по път II-37 гр. Златица – гр. Панагюрище от км 60+000 до км 66+000 се осъществява в една лента поради ремонтни дейности с печматик. Поетапно ще бъде ограничавано движението в една от лентите. Движението се регулира с пътни знаци. Срок до 14.09.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до 18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Кричим – Михалково се ограничава за всички МПС от 22:00 ч. вечерта до 6:00 ч. сутринта поради рехабилитация на тунел „Кричим“. През светлата част на денонощието са възможни краткосрочни ограничения на движението за интервали до 15 минути. \r\nОбходен маршрут: път II-86 Пловдив – Асеновград – Смолян. Срок до 14.09.2019 г.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово при км 48+278 се осъществява в платното посока Пловдив поради изграждане на кръстовище при с. Труд. Срок до 24.09.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка кръстовище за с. Побит камък до гр. Кубрат от км 50+221 до км 70+818 е ограничено за движение на МПС поради превантивен ремонт.  \r\nОбходен маршрут: Просторно – Побит  камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-21: Движението по път II-21 Русе – Силистра в участъка от  км 23+000 до км 24+000 се осъществява с повишено внимание по искане на ОД МВР Русе във връзка с дейности по борба с АЧС. Участъка е сигнализиран с пътни знаци. Ограничението на скоростта е до 50 км/ч. Срок 25.09.2019 г.; \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 18.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 30.09.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград от км 0+000 до км 6+000 е ограничено поради извършване на ремонтни работи. Участъкът се сигнализира с пътни знаци. \r\nОбходен маршрут: от разклона за с. Ценово посока гр. Чирпан през обиколния път II-66. Срок до 20.09.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.14", "title": "Актуална пътна обстановка"}
{"url": "http://www.focus-news.net/news/2019/09/14/2698544/reuters-erdogan-shte-obsadi-s-tramp-zakupuvaneto-na-amerikanski-sistemi-za-vazdushna-otbrana.html", "text": "Президентът на Турция Реджеп Тайип Ердоган заяви, че ще обсъди закупуването на американски зенитно-ракетни системи „Пейтриът“ с държавния глава на САЩ Доналд Тръмп, предава  Reuters . \r\nЕрдоган заяви, че е разговарял с Тръмп по-рано по телефона и в крайна сметка приятелството между двамата може да спомогне за преодоляването на кризата между Вашингтон и Анкара. \r\n„Казах, че какъвто и пакет от С-400 (руски зенитно-ракетни системи) да получим, можем да закупим от вас (САЩ) известно количество системи „Пейтриът“, заяви турският президент пред репортери.  \r\n„Но казах и, че трябва ни бъдат предложени условия, сходни с тези за С-400“, добави още той, като отбеляза, че би желал да обсъди и съвместно производство на системите, както и добри условия по изплащането на съоръженията за въздушна отбрана. \r\n„Той (Тръмп) ме попита дали съм сериозен. Казах да“, добави президента и каза още, че сделката ще бъде обсъдена детайлно когато Ердоган и Тръмп се срещнат.  \r\nДвамата също така се очаква да дискутират плановете за наричаната от Турция зона за сигурност по границата на страната със Сирия, регион контролиран от подкрепяните от САЩ „Отряди за народна самоотбрана“ (ОНС). \r\nАнкара и Вашингтон вече провеждат съвместни патрули в зоната, според постигнатите споразумения, но Ердоган още твърди, че Белият дом бави процедурата в интерес на ОНС, които Турция смята за клон на обявената от Анкара за терористична организация „Работническа партия на Кюрдистан“ (ПКК). \r\n \r\n  Теодор Пенев", "date": "2019.09.14", "title": "Reuters: Ердоган ще обсъди с Тръмп закупуването на американски системи за въздушна отбрана"}
{"url": "http://www.focus-news.net/news/2019/09/14/2698545/ria-novosti-predstavitel-na-ukrayna-v-pregovorite-za-donbas-podozira-chlenovete-na-normandskata-chetvorka-v-tayno-sporazumenie.html", "text": "Представителят на Киев в контактната група за Донбас Леонид Кучма не изключи, че френският президент Еманюел Макрон и германският канцлер Ангела Меркел на срещата от високо равнище на \"Нормандската четворка\" ще тласнат украинския лидер Владимир Зеленски към \"неприемливи\" отстъпки към Русия, предава  РИА Новости . \r\nКучма изрази мнение, че на Зеленски ще му е трудно на срещата на „нормандската четворка“, защото „той ще бъде един срещу трима души“. \r\nСпоред представителя на Киев в контактната група, лидерите на Русия, Франция и Германия ще се опитат да убедят Зеленски да се съгласи с \"всички искания, които Москва налага\", включително предоставяне на широки правомощия на представителите на непризнатите от международната общност Донецка и Луганска народни републики, както и провеждане на избори на територии извън контрола на украинските власти.  \r\nПо-рано в Берлин бяха проведени преговори със съветниците по външна политика на лидерите на Германия, Франция, Русия и Украйна при подготовката за срещата, като времето и мястото за нея все още не са определени. \r\n \r\n  Теодор Пенев", "date": "2019.09.14", "title": "РИА Новости: Представител на Украйна в преговорите за Донбас подозира  членовете на „Нормандската четворка“ в тайно споразумение"}
{"url": "http://www.focus-news.net/news/2019/09/14/2698542/predsedatelyat-na-parlamenta-tsveta-karayancheva-shte-uchastva-v-otbelyazvaneto-na-praznika-na-silistra.html", "text": "Председателят на Народното събрание Цвета Караянчева ще участва в отбелязването на празника на Силистра. Това съобщиха от пресцентъра на  Народното събрание . В 19.00 часа на площад „Свобода“ председателят на парламента ще поздрави жителите и гостите на Силистра с празника на града. Предвижда се тържествената церемония да завърши с празнична заря.", "date": "2019.09.14", "title": "Председателят на парламента Цвета Караянчева ще участва в отбелязването на празника на Силистра"}
{"url": "http://www.focus-news.net/news/2019/09/14/2698549/s-igri-i-zabavleniya-shte-priklyuchi-lyatnata-detska-akademiya-sharena-vakantsiya-v-asenovgrad.html", "text": "Асеновград. С игри и забавления ще приключи лятната детска академия „Шарена ваканция“ в Асеновград. Това каза за Радио „Фокус“ – Пловдив Божидар Носиков, секретар на Местната комисия за борба срещу противообществените прояви на малолетните и непълнолетните. Закриването на детската академия ще се проведе в Градския парк от 10.00 часа. Децата са приготвили пъстра програма с песни, танци и много забавления, с която ще закрият сезона. Организаторите са осигурили изненади. Около 250 деца на възраст от 7 до 13 години са се включили в тазгодишното издание на „Шарена ваканция“ в Асеновград, посочи Носиков и добави, че академията е преминала повече от успешно. Участниците в програмата са били ангажирани сериозно с разнообразни занимания като плуване, колоездене, приложни изкуства, срещи с видни личности и други интересни дейности. \r\nТони МИХАЙЛОВ", "date": "2019.09.14", "title": "С игри и забавления ще приключи лятната детска академия „Шарена ваканция“ в Асеновград"}
{"url": "http://www.focus-news.net/news/2019/09/14/2698552/obshtina-dobrich-se-vklyuchva-v-kampaniyata-da-pochistim-balgariya-zaedno.html", "text": "Община Добрич подкрепя и ще се включи в кампанията на bTV “Да почистим България заедно“. Акцент в инициативата ще бъде почистване на стълбове и дървета от обяви и съобщения и боядисване на оградни пана по бул. „25 – ти септември“. Това съобщиха от пресцентъра на  Общината . Боядисването на паната по булеварда ще се извърши от общинска администрация и доброволци. За тази цел са осигурени всички необходими консумативи, които ще бъдат предоставени и на желаещите граждани да се присъединят. Началото е от 10.00 часа със събирателен пункт пред „Стара къща“. Целта на кампанията е Добрич да стена по-привлекателен и  по-уютен за всички.  \r\nОбщината призовава: Нека всеки гражданин бъде добър пример и почисти стълбовете и дърветата от разлепените обяви и съобщения. По този начин ние не само ще защитим зелената система на града, но и ще подобрим средата на живеене. Ще оказваме съдействие на всички, които желаят да почистят любимо свое място за отдих, пространствата около своите домове или пък детската площадка, на която се забавляват децата ни.  \r\nПрепоръчваме отпадъците да бъдат събрани в чували до контейнерите за битови отпадъци или на удобно място за извозване. Извозването на отпадъците ще се извършва от „Еф Си Си България“ ЕООД, след като гражданите и фирмите заявят предварително участието си и уточнят часа на почистване.", "date": "2019.09.14", "title": "Община Добрич се включва в кампанията “Да почистим България заедно“"}
{"url": "http://www.focus-news.net/news/2019/09/14/2698551/sport-botev-plovdiv-posreshta-kato-domakin-otborat-na-tsska-v-mach-ot-deveti-krag-ot-balgarskata-efbet-liga.html", "text": "Футбол: Ботев Пловдив посреща като домакин отборът на ЦСКА в мач от девети кръг от българската „Ефбет“ лига. Домакините се намират на девета позиция с 9 точки и при победа могат да се издигнат до шести във временното класиране. ЦСКА са пети и при победа ще се върнат обратно на четвърта позиция, изпреварвайки Арда Кърджали.", "date": "2019.09.14", "title": "Спорт: Ботев Пловдив посреща като домакин отборът на ЦСКА в мач от девети кръг от българската „Ефбет“ лига."}
{"url": "http://www.focus-news.net/news/2019/09/14/2698555/okolo-2000-e-broyat-na-uchastnitsite-v-tazgodishnoto-izdanie-na-festivala-pey-sartse-v-kyustendil.html", "text": "Около 2000 е броят на участниците в тазгодишното издание на фестивала „Пей сърце” в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. От 16.30 часа в голямата зала на читалището за тринадесета поредна година ще бъде даден стартът на Международния фестивал на шлагерната и старата градска песен „Пей сърце”. Тазгодишното издание на фестивала се посвещава на 150-годишнината от създаването на читалище „Братство”.  Заявки за участие във фестивала са подали над 2000 изпълнители от цялата страна, Сърбия и Северна Македония. Участниците ще бъдат оценявани от компетентно жури с председател – популярната българска поп певица Кристина Димитрова. От 20.30 часа рецитал ще изнесе известната българска певица Бони Милчева. „Отправям и една покана за 15 септември. В 12.00 часа  жури, публика, участници и гости на град Кюстендил от страната и чужбина нека се съберем пред читалището и да изпълним заедно две популярни  песни – „Море пиле” и „Ако умра, ил загина”, каза Иван Андонов. \r\nВенцеслав ИЛЧЕВ", "date": "2019.09.14", "title": "Около 2000 е броят на участниците в тазгодишното издание на фестивала „Пей сърце” в Кюстендил"}
{"url": "http://www.focus-news.net/news/2019/09/14/2698554/prodalzhava-festivalat-na-100-te-voyvodi-v-sliven.html", "text": "Продължава „Фестивалът на 100-те войводи“ – Сливен '2019. 20 местни фирми участват в петото издание на фестивала. Това съобщиха от пресцентъра на  Община Сливен . На шатрите, разположени в Градската градина, се предлагат първокачествени местни продукти – колбаси, сирене, кашкавал, мед и др. За първи път тази година местен производител на лютеница и пюрета се включва в проявата. Програмата за деня ще започне от 11.00 часа с куклен театър за най-малките. От 18.00 часа – изяви на самодейни състави, след което ще звучат песни на Куку-бенд. От 21.30 ч. започва концерт на Емилия.", "date": "2019.09.14", "title": "Продължава „Фестивалът на 100-те войводи“ в Сливен"}
{"url": "http://www.focus-news.net/news/2019/09/14/2698550/krastovden-e.html", "text": "Православната църква почита църковния празник Въздвижение на Светия кръст Господен, наричан от народа Кръстовден. Според църковното предание Света Елена - майката на император Константин Велики, била ревностна християнка. Тя се отправила към Светите места в Палестина, за да потърси гроба Господен, който два века по-рано бил затрупан от гонителите на християните. Усилията й се увенчали с успех. Намерени са били пещерата на гроба, както и три кръста. Кой от трите е Христовият кръст се разбрало, когато чрез докосване с един от тях бил възкресен наскоро починал човек. Частица от този животворящ кръст Елена изпратила на сина си в Константинопол, а самият кръст бил положен в главната Йерусалимска църква. \r\nВ навечерието на Кръстовден хиляди поклонници се събират в местността Кръстова гора в Родопите, за да се помолят за здраве. В народните поверия се казва, че срещу Кръстовден всички молитви ще бъдат чути, защото в нощта срещу Кръстовден Господ слиза на земята и изпълнява всяко искрено желание. \r\nПо традиция на Кръстовден се спазва строг пост. На този ден най-възрастната жена в дома трябва да опече специален обреден хляб, наречен кръстова пита, украсен с голям кръст по средата. Народният празник е свързан с края на летния и с началото на есенния селскостопански сезон. Хората дори вярвали, че празникът, който по стар стил се отбелязвал на 27 септември, поставя началото на есента и денят и нощта се кръстосват (изравняват).  \r\n \r\nНа 14 септември имен ден празнуват: Кръстьо, Кръстина, Кристина, Кристиан, Кънчо.", "date": "2019.09.14", "title": "Кръстовден е"}
{"url": "http://www.focus-news.net/news/2019/09/14/2698557/kampaniyata-da-izchistim-balgariya-zaedno-2019-s-aktivno-vklyuchvane-na-teritorialnite-strukturi-i-obshtinite-v-oblast-pernik.html", "text": "Кампанията \"Да изчистим България заедно\" 2019 с активно включване на териториалните структури и общините в област Перник . Това съобщиха от пресцентъра на  Областна администрация - Перник .Областният управител на Перник Ирена Соколова и служителите на Областна администрация Перник организират инициативата „Да изчистим България заедно\" на територията на областта. Тази събота те ще почистват за поредна година едно от емблематичните и обичани места за отдих на перничани – пътеката до местността \"Мечката\" под хижа “Славей”. По покана на областния управител и директорите на ведомствата, служителите от 14 институции са заявили желанието си да се включат в кампанията, като сами са определили своите локации за почистване. Дирекция \"Бюро по труда\" ще почиства Западния парк в гр. Перник. Регионална дирекция \"Пожарна безопасност и защита на населението\" ще почиства терените пред сградата на РСПБЗН, както и парковата част от северната страна на сградата. Регионална здравна инспекция ще почисти прилежащите терени на Инспекцията, намиращи се гр. Перник ул. Миньор №15. Териториална дирекция \"Национална сигурност\" ще чисти в района на паркинга до Първо Районно управление. Центърът за спешна медицинска помощ ще почисти бъдещия терен за построяване на новия ЦСМП, намиращ се в двора на МБАЛ „Рахила Ангелова“. Областна дирекция на МВР ще чисти следните обекти: ул. „Самоков“ №1 – задния двор на сградата и прилежащите терени; Местност „Драгановец“ – сградата на питомника и прилежащия терен; ул.“Черноризец Храбър“ № 29 – двора на сградата „Складова база на ОДМВР Перник и прилежащите терени; Квартал „Изток“, ул.„ Минск“ №6 - район на II РУ и прилежащите терени;  \r\nгр. Радомир, ул. „Люлякова“ № 6 – района на РУ Радомир и прилежащия терен; гр. Брезник, ул. „Андрей Михайлов“ № 80 - района на РУ Брезник  и прилежащия терен; гр. Трън, ул. „Харалампи Стоянов“ № 1 - района на РУ Трън и прилежащия терен.  \r\nОбластна дирекция по безопасност на храните ще почисти и облагороди терена около сградата; \r\nРегионална дирекция по горите ще се включи с почистване в района на хижа „Славей”; \r\nОтдел „Статистически изследвания” ще почисти района на Изчислителния център; \r\nОбластно пътно управление ще почисти следните обекти: Управление- ул.\" Софийско шосе\" 31; РПС Перник - АМ \"Струма – чешма с. Старо село; РПС Радомир - Път I-6 – чешма Драгомирово; РПС Брезник - Път III-811 - чешма отбивка Брезник; РПС Трън - Път II-63 – чешма Секирица. \r\nОбщините от област Перник ще се включат в деня на голямото почистване с дейности в междублокови пространства, локации за отдих и развлечения, важни обществени места. \r\nВече девета поредна година инициативата „Да изчистим България заедно” ще превърне в един отбор хиляди хора, които искат да живеят на едно по-чисто място. Емблематичната кампания отрежда водещо място на България сред страните с най-добри доброволчески практики в грижата за околната среда. \r\nОбластният управител разпредели средства за транспортиране на събраните отпадъци на общините от региона под формата на бонове за гориво, предоставени от Предприятието за управление на дейностите по опазване на околната среда. Губернаторът е обезпечил участващите и с почистващи материали - чували и ръкавици.", "date": "2019.09.14", "title": "Кампанията \"Да изчистим България заедно\" 2019 с активно включване на териториалните структури и общините в област Перник"}
{"url": "http://www.focus-news.net/news/2019/09/14/2698553/chepelare-shte-otbelezhi-s-bogata-programa-55-godini-ot-obyavyavaneto-si-za-grad-dnes-i-na-15-septemvri.html", "text": "Чепеларе ще отбележи с богата програма 55 години от обявяването си град на 15 септември. Това каза за  Радио „Фокус“ – Смолян  Нели Нанчева – младши експерт „Масови комуникации и култура“ в община Чепеларе. До обявяването на Чепеларе за град се стига на 15 септември 1964 година след обнародване на указ в Държавен вестник, припомни тя. „Празничните чествания ще се състоят на днес и на 15 септември. Програмата започва на 14 септември с представяне на творчеството на Бойка Присадова и 75-години от рождението й. В същия ден ще има и паметна вечер, озаглавена „Чепеларе – от дълбока древност до наши дни“. Предвижда се и провеждането на Мароканска вечер, в която ще бъдат представени културата и традициите на Мароко. На 15 септември, денят ще започне с откриване на изложба от стари снимки на Чепеларе в Народно читалище „Родопска искра 1880“. Празничната програма ще бъде официално открита в 16:30 на площад „Олимпийски“, където ще има и презентация „Да знаем и помним Чепеларе през вековете“, поясни Нанчева. Тя допълни, че от 17:30 часа ще има театрален етюд на детския театрален състав към читалището, който се нарича „Чепеларски шенлици“. По-късно от 18:00 часа на площада в Чепеларе ще има празничен концерт на Христо Кидиков и „Тоника – Домини“. Вечерта ще завърши с празнична заря „Светлина под звездите на Чепеларе“, каза още Нанчева. \r\nНели ГЕРГЬОВСКА", "date": "2019.09.14", "title": "Чепеларе ще отбележи с богата програма 55 години от обявяването си за град днес и на 15 септември"}
{"url": "http://www.focus-news.net/news/2019/09/14/2698558/vtoriyat-natsionalen-sabor-na-gaydarite-apostol-kisyov-shte-se-provede-v-smolyanskoto-selo-stoykite.html", "text": "Втори национален събор на гайдарите „Апостол Кисьов“ ще се проведе в село Стойките днес и на 15 септември т. г. Това съобщиха от пресцентъра на  Община Смолян . Съборът носи името на фолклориста Апостол Кисьов, роден в село Стойките, възродил гайдарството в Родопите, създал десетки школи по каба гайда в различни селища на планината и организирал оркестър от 100 каба гайди – с първа концертна изява през 1961 г. на събора „Рожен“. През 1972 г., пак на същото място, той дирижира оркестър от 300 каба гайди – деца и възрастни и 3500 души народен хор. \r\nСъбитието е уникално, оценено като „чудо“ от журналисти и чуждестранни специалисти-фолклористи. През 1981 г. вече е организирал 30 кръжока по гайда с 460 участници. И ако днес родопската каба гайда се радва на широка популярност, това се дължи на неговата самоотвержена апостолска дейност и творческото му себеотдаване. \r\nНационалният събор на гайдата се провежда под патронажа на Министерство на културата със съдействието на Община Смолян и областната администрация. Организатор е Народно читалище „Пробуда-1903″ – с. Стойките, с председател Мария Кисьова. Тя инициира сформирането на Организационен комитет с почетен председател Цветелина Бориславова, собственик на „Пампорово“ АД. Събитието е подкрепено и от ГПК „Борика“ – с. Стойките. \r\nНационалният гайдарски събор цели съхраняване и развитие на гайдарското изкуство, културен обмен в тази област и популяризиране на родопската каба гайда, мотивиране и подкрепа на младите изпълнители. Събитието няма конкурсен характер. Очаква се срещата на изпълнители и публика да създаде празник, а професионалното общуване между инструменталистите да укрепи връзките им и да провокира нови идеи. \r\nЗа участие са поканени изпълнители на двата вида български гайди – каба, джура. На сцена ще се чуят индивидуални, камерни и оркестрови изпълнения на професионални и любители музиканти – българи и чужденци. Рамката на изпълненията е широка: автентичен фолклор, обработен фолклор и различен тип музициране, което извлича нови стойности от богатството на българския фолклор. \r\nПървият национален събор премина при изключително голям интерес. Изявиха се на сцената над 300 участници, гайдарски състави, оркестри, дуети, майстори и начинаещи. \r\nВ дните на Втория национален събор на гайдата ще се чуе сборен гайдарски оркестър, чийто ядро е оркестър „101 каба гайди“. Със свои изпълнения ще се представи Ансамбъл „Борика“ при НЧ „Пробуда-1903″ – с. Стойките, създаден от Апостол Кисьов.", "date": "2019.09.14", "title": "Вторият национален събор на гайдарите „Апостол Кисьов“ ще се проведе в смолянското село Стойките"}
{"url": "http://www.focus-news.net/news/2019/09/14/2698556/denyat-14-septemvri-v-balgarskata-istoriya.html", "text": "Православната църква отбелязва църковния празник - \"Въздвижение на Светия кръст Господен\", наричан от народа Кръстовден. \r\nПрез 1751 г. - Партений Павлович става епископски викарий на митрополията в Сремски Карловци (днес в Сърбия) с условие да не изисква никога своя епархия. През 1843 г. - браилската полиция разкрива група българи, подготвящи Третия браилски бунт. Браилските бунтове се състоят в периода 1841 г. – 1843 г. Те са революционни акции на българската емиграция в Румъния за освобождение от османско иго. Ръководният им център е в Браила. През 1869 г. - от името на Скопска епархия се подават прошения до мютесарифа в Скопие, до валията в Призрен и до великия везир в Цариград, с които се заявява, че епархията се отказва от Патриаршията и признава българската църква в Цариград. През 1903 г. - в Серски революционен окръг започват въоръжените действия, които са част от националноосвободителната борба на македонските и тракийски българи. През 1918 г. - в хода на Първата световна война започва атаката на Антантата при Добро поле. Тази атака води до пробив в отбранителната линия на Южния фронт и е повратен момент за участието на България във войната. \r\nНачалото на нападението се поставя в 7.00 ч. с артилерийски обстрел, продължил 24 часа. В 6.00 ч. на 15 септември започва пехотната атака. На 16 септември българската отбрана е пробита, а към 20 септември пробивът достига 50 км. в ширина и 45 км. в дълбочина. През 1922 г. е обявено създаването на Федерация на запасните офицери и подофицери. 1933 г. – в периода 14 - 20 септември се провежда контрапроцес в Лондон, който доказва по безспорен начин невинността на обвинените българи в Лайпцигския процес и издава \"Кафява книга на разкритията по опожаряването на Райхстага и Хитлеровия терор\". Подписва се гръцко-турски пакт за гаранция на границите, насочен против България. 1941 г. - дейци на българските акционни комитети създават в Скопие Градски национален клуб. Подобни клубове възникват и в други градове и съществуват до началото на 1942 г. 1943 г. - регентите назначават нов служебен безпартиен кабинет, начело с Добри Божилов. 1944 г. - командирът на 4 рота от 9 Пловдивски пехотен полк поручик Никола Гечков с огън и контраатаки  успява да удържи позицията при Деве баир от атаките на германците. \r\n \r\n \r\n2018 г. \r\nСеверна и Южна Корея откриват свое съвместно бюро за връзка в севернокорейския град Кесон като нов знак на сближаване преди посещението на южнокорейския президент Мун Дже-ин в Пхенян. \r\n \r\n \r\n2018 г.  \r\nСв. Синод на Руската православна църква провежда извънредно заседание. На него е взето решение да се преустанови молитвеното поменаване на Вселенския патриарх Вартоломей в богослужението на Руската православна църква. \r\nВ официалното съобщение на Московската патриаршия се казва още, че решението е в отговор на назначението от страна на Вселенската патриаршия на нейни официални представители в Киев – действие, определено от Синода на Руската църква като неканонично. \r\n \r\n \r\n2017 г.  \r\nМария Габриел полага тържествена клетва като еврокомисар. Церемонията се състои в Европейския съд в Люксембург. \r\n \r\n \r\n2017 г.  \r\nПредседателят на Софийския градски съд Калоян Топалов подава оставка. Той настоява да бъде освободен от поста си до края на мандата на ВСС, който изтича на 3 октомври.  \r\n \r\n \r\n2017 г.  \r\nОт БАБХ съобщават, че е открит фипронил в български яйца.  \r\n \r\n \r\n2006 г. \r\nАлексей Кичатов и Александър Русов завеждат съдебни искове срещу Министерството на правосъдието. Двамата са оправдани на втора инстанция по делото за убийството на бившия премиер Андрей Луканов. \r\nИсковите молби са на обща стойност 120 хил. лв. и са за нанесени неимуществени вреди. Кичатов и Русов твърдят, че на 22 юли 2002 г. след като са конвоирани до съда за поредното заседание по процеса, са изкарани от килиите на Съдебната палата и са бити от охраната. \r\n \r\n1944 г. \r\nИзлиза първият брой на в. \"Земеделско знаме\", орган на БЗНС, с главен редактор Никола Петков. \r\n \r\n1943 г. \r\nРегентите назначават нов служебен безпартиен кабинет, начело с Добри Божилов. \r\nДобри Божилов (Д. Б. Хаджиянакев) е политически и държавен деец, финансист. Роден е на 13 май 1884 г. в Котел. След завършване на основно образование в родния си град продължава да учи в търговската гимназия в Свищов. От 1902 г. в продължение на 20 г. работи като банков служител. През 1922 г. е назначен за член на Управителния съвет на Българската народна банка, а от 1935 г. до 1938 г. е и неин управител. Междувременно е привлечен и за преподавател по финансови науки в тогавашния Свободен университет (днес Университет за национално и световно стопанство). От ноември 1938 г. до 14 септември 1943 г. е министър на финансите в кабинетите на Г. Кьосеиванов и проф. Б. Филов. След включването на проф. Б. Филов в състава на Регентския съвет е назначен за министър-председател, който пост заема до 31 май 1944 г. Като ръководител на българското правителство провежда политика на засилен терор против съпротивителното движение в страната. Външната му политика е насочена към по-нататъшно обвързване на България с държавите от хитлеристката ос. След 9 септември 1944 г. е осъден от Народния съд на смърт и е разстрелян на 1 февруари 1945 г. \r\n \r\n1941 г. \r\nДейци на българските акционни комитети създават в Скопие Градски национален клуб. Подобни клубове възникват и в други градове и съществуват до началото на 1942 г. \r\n \r\n1930 г. \r\nРоден е Антон Дончев – български белетрист, автор на исторически романи. Завършва право през 1953 г. в СУ“Св. Климент Охридски”. Работи във Велико Търново като секретар в Околийския комитет на Демократичната младеж, в Министерството на културата, редактор в изданията \"Народна младеж\", в Българска кинематография. Освен историческа проза, пише книги за деца, пътеписи, сценарии на филми. Сценарист на филмите: \"Калоян\" (1963 г.), \"Глутницата\" (1972 г.), \"Изгори, за да светиш!\" (тв, 1976 г.), \"Завръщане от Рим\" (тв, 1977 г.), \"От другата страна на огледалото\" (1977 г.), \"Сказание за Хан Аспарух, Княз Слав и жреца Терез\" (тв, 1988 г.). Романът му \"Време разделно\" е екранизиран от Людмил Стайков през 1988 г. По-известни съчинения: \"Пробуждане\" (1956 г., съавтор Д. Мантов), \"Сказание за времето на Самуила …” (1961 г.), \"Време разделно\" (1964 г.) и др. Американската фондация \"Джейн и Ървинг Стоун\" номинира \"Време разделно\" за \"най-добър исторически роман в САЩ\" - по изключение. Романът е включен в програмата на славянските факултети на американските университети. Преведен е на 30 езика. През 1995 г. за превода на френски език Иван Обов получава наградата на Френската академия за най-добър превод на годината. \r\n \r\n1921 г. \r\nПод натиска на Антантата се отменя Законът за търговията със зърнени храни и с произведенията от тях. \r\nЗаконът за търговията със зърнени храни и с произведенията от тях е приет е на 30 ноември 1919 г. по инициатива на Народната партия. Въз основа на него се създава Консорциум от трите държавни банки (БНБ, БЗБ и БЦКБ). Той установява държавен монопол върху износа на зърнени храни, като облекчава продоволствието на големите градове, осигурява изкупуването на житото и ограничава печалбите на частния търговски капитал. През ноември 1920 г. се преустройва, като в него се включват и големите кооперативни централи. \r\n \r\n1918 г. \r\nВ хода на Първата световна война започва атаката на Антантата при Добро поле. Тази атака води до пробив в отбранителната линия на Южния фронт и е повратен момент за участието на България във войната. \r\nНачалото на нападението се поставя в 7.00 ч. с артилерийски обстрел, продължил 24 часа. В 6.00 ч. на 15 септември започва пехотната атака. На 16 септември българската отбрана е пробита, а към 20 септември пробивът достига 50 км. в ширина и 45 км. в дълбочина.  \r\nПовратът в развитието на военните действия се дължи на голямото числено превъзходство и по-доброто въоръжение на съглашенската армия. Българските войници са уморени от дългата позиционна война. На фронта се чувства остър недостиг на боеприпаси и продоволствия. Нахлулите през пробива съглашенски войски се отправят към Прилеп, достигат Велес и се насочват по долината на р. Вардар съм Скопие. Българските части на запад от р. Вардар остават в обкръжение. Германия не изпраща обещаната военна помощ. Оставени сами, отстъпващите български войници се отправят към старите предели на България и формират първите въстанически групи. Под напора на разширяващото се Войнишко въстание (1918 г.) българското правителство незабавно започва сондажи за сключване на примирие с Антантата, което се подписва на 29 срещу 30 септември същата година. България става първата страна от Тройния съюз, която напуска полесражението след пълна капитулация. \r\n \r\n1903 г. \r\nВ Серски революционен окръг започват въоръжените действия, които са част от националноосвободителната борба на македонските и тракийски българи. \r\nНай-ожесточени сражения се разразяват в Мелнишко. Сблъсквания между въстаниците и турските войски последват и в Серско, Драмско и Горноджумайско. В Солунски, Скопски и Струмишки революционен окръг действията на въстаниците се изразяват предимно в организиране и извършване на атентати, в резултат на които са разрушени важни стратегически пунктове. Против въстаналото население в Македония и Одринско османското правителство изпраща 300 000 добре въоръжени редовни войници, снабдени с модерно оръжие и артилерия. Изправен пред грозящата опасност, главният щаб на въстанието отправя бърза молба за помощ до българското правителство. Последното, предупредено от западните велики сили за лошите последствия, които биха последвали за България при евентуална намеса, не се отзовава на отправения призив. Разчитайки на собствените си сили, въстаналото население се отбранява в продължение на три месеца срещу многократно превъзхождащия го противник, но не може да удържи неговия напор. За размера на въоръжената борба и за жестокостите при потушаването на въстанието свидетелстват данните в Мемоара на ВМОРО. Според него в Македония и Одринско се провеждат 239 сражения, в които участват 26 408 въстаници срещу 350 000 редовни войници и башибозук. Опожарени са 205 села, съвършено разрушени са 12 440 къщи, избити и заклани са 4694 души, оставени са без подслон 70 835 души, а други 30 000 са принудени да напуснат родните си огнища и да търсят спасение в България. \r\n \r\n1881 г. \r\nС княжески манифест се създава Държавен съвет. \r\nДържавният съвет (1881–1883 г.) е висше държавно учреждение със законодателни, изпълнителни и съдебни функции. Създаден е след държавния преврат от 1881 г. Уставът му е изработен по проект на професор Марин Дринов и е обявен с манифест на княз Александър I Батенберг на 14 септември 1881 г. Според него Държавният съвет се състои от министрите, 1 митрополит, избран от архиереите в страната, и 12 съветници. От тези съветници 1/3 се назначават от княза и 2/3 се избират сред хората с висше образование чрез двустепенни избори. Държавният съвет има право да обсъжда всички законопроекти и административни наредби, да дава мнение по всички въпроси, поставяни от правителството. Той продължава своята дейност до 9 ноември 1883 г., когато се отменя от правителството на Драган Цанков с премахването на режима на пълномощията (1881–1883 г.). \r\n \r\n1863 г. \r\nРоден е Стою Петков Брадистилов - български офицер, генерал-лейтенант (от 15 август 1917 г.). През 1884 г. завършва Военното училище в София, през 1891 г. завършва Генералщабна академия в Торино, Италия. На 20 януари 1912 г. получава звание генерал-майор. През Балканската война (1912-1913 г.) е началник на пехотна сборна дивизия и началник на Окупационния корпус при Чаталджа и Булаир. През Междусъюзническата война командва войските в Западна Тракия. В периода 1914-1918 г. е началник на канцеларията на Министерството на войната. В запаса е от декември 1918 г. Умира на 29 август 1930 г. в София. \r\n \r\n1860 г. \r\nРоден е Димитър Иванов Гешов - български офицер, генерал от пехотата. През Сръбско-българската война (1885 г.) е командир на рота и участва в боевете при Брезник и Пирот. През Балканската война командва първа бригада от втора Тракийска дивизия и участва в боевете при Палас, Смилян и Бук, Родопите до Бяло море. В Междусъюзническата война командва втора Тракийска дивизия и се отличава при Криволак. Начело на същата дивизия през Първата световна война Димитър Гешов води успешни боеве при Голаш, Каяли, Дойран и Фурка срещу френските и английските войски. През 1916 г. е назначен за командващ първа армия и защитава позициите при Дойран и Вардар. По здравословни причини през 1918 г. напуска бойното поле. Умира на 8 януари 1922 г. в София. \r\n \r\n1751 г. \r\nПартений Павлович става епископски викарий на митрополията в Сремски Карловци (днес в Сърбия) с условие да не изисква никога своя епархия. \r\nПартений Павлович е възрожденски църковен и политически деец, книжовник. Роден е около 1695 г. в Силистра. Получава образованието си в Букурещ. През 1720 г. приема монашество и бързо се издига по църковната йерархия в сръбската православна църква, достигайки до епископски сан. Пътува често из пределите на Османската империя, Австрия, Влашко и Молдова, известно време пребивава и в Рилския манастир. Автор е на голям брой преписки по ръкописни български и гръцки книги, както и на първата автобиография в южнославянската литература. Изиграва голяма роля за укрепване на българо-сръбските църковни връзки. Голям радетел и на идеята за южнославянско братство. Умира на 29 април 1760 г. \r\n \r\n \r\nЗа изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.09.14", "title": "Денят 14 септември в българската история"}
{"url": "http://www.focus-news.net/news/2019/09/14/2698564/vavezhda-se-vremenna-organizatsiya-na-dvizhenieto-zaradi-provezhdane-na-avtomobilno-rali-v-sofiya.html", "text": "Въвежда се временна организация на движението заради провеждане на автомобилно рали за хора с увреждания. Това съобщиха от  Столична община . \r\nОт 07.00 до 14.00 часа се забранява престоят и паркирането на пътни превозни средства, както следва:  \r\n- на ул. „Оборище” между бул. „Васил Левски” и пл. „Св. Александър Невски”.  \r\n- на пл. „Св. Александър Невски” между ул. „Оборище” и ул. „Дунав”, североизточната част, с изключение на автомобилите на участниците в ралито.  \r\nОт 10.00 до 14.00 часа се забранява влизането на пътни превозни средства по ул. „Оборище” между бул. „Васил Левски” и пл. „Св. Александър Невски” .", "date": "2019.09.14", "title": "Въвежда се временна организация на движението заради провеждане на автомобилно рали в София"}
{"url": "http://www.focus-news.net/news/2019/09/14/2698559/denyat-14-septemvri-v-svetovnata-istoriya.html", "text": "1752 г. - Англия и колониите й възприемат Григорианския календар, като грешката между него и Юлианския календар е поправена с премахването на 11 дни. 1812 г. - армията на Наполеон влиза в Москва без бой - градът е подпален от отстъпващите руснаци и гори цели 6 дни. 1829 г. - подписва се Одринският мирен договор, по силата на който след Руско-турската война (1828-1829 г.) Сърбия и Гърция получават автономен статут (през 1830 г. със съгласието на Англия, Франция и Русия Гърция получава независимост). 1886 г. - американецът Джордж Андерсън патентова лентата за пишещата машина. 1867 г. - излиза първото издание на “Капиталът” на Карл Маркс. 1911 г. - в Киевския театър се извършва атентат срещу руския премиер Пьотър Столипин – автор на едни от най-значимите реформи в страната от началото на века. Той е смъртно ранен и 4 дни по-късно умира. 1939 г. - VS-300 на Игор Сикорски става първият успешно изпробван хеликоптер.   \r\n \r\n2017 г.  \r\nСпециализираният наказателен съд осъжда сирийците Алмохамад Абдулхамид, Ал Абдалах Фади и Ал Фанди Ясим на по 6 години затвор по обвинение в тероризъм.  \r\n \r\n \r\n2017 г.  \r\nНай-малко 60 души са били убити при две атаки в Южен Ирак. Самоубийствен бомбардировач взривява жилетка и въоръжени лица откриват огън в ресторант близо до Насирия. \r\n \r\n \r\n2017 г.  \r\nРусия и Беларус започват шестдневно съвместно стратегическо военно учение в Беларус и Калининградската област в Русия. \r\n \r\n \r\n2017 г.  \r\nНай-старата панда в плен в света Баси умира на 37-годишна възраст в Китай. Възрастта ѝ се равнява на повече от 100 години при хората, уточняват гледачите ѝ. \r\n \r\n2015 г. \r\nВеликобритания назначава Ричард Харингтън за министър на бежанците. \r\n \r\n2015 г. \r\nСлед месеци на вътрешни партийни битки в управляващата Либерална партия на Австралия Тони Абът отстъпва поста министър-председател на Малкълм Търнбул. \r\n \r\n2014 г. \r\nНад 400 човека загиват от наводнения в Индия и Пакистан. \r\n \r\n2014 г. \r\nВ Швеция се провеждат парламентарни избори. Победа удържа Социалдемократическата партия на Швеция. Лявоцентристкият блок на социалдемократите, Зелените и Лявата партия получава 43.7% от гласовете, управлявалата десетилетие дясноцентристка коалиция на министър-председателя Фредрик Райнфелд взима 39.3%, крайнодясната и антиимигрантска партия Шведски демократи взима 13% - два пъти повече спрямо вота от 2010 г., когато за пръв път влизат в парламента като третата по големина партия в страната. \r\n \r\n2011 г. \r\nБеларус отменя ограниченията по курсообразуването на националната валута. \r\n \r\n2011 г. \r\nУмира Рудолф Лудвиг Мьосбауер, немски физик и Нобелов лауреат за физика. \r\nРоден е на 31 януари 1929 г. в Мюнхен, Германия. Заедно с американеца Роберт Хофщетер през 1961 г. получава Нобелова награда за физика, присъдена за откритието на ефекта на Мьосбауер. \r\n \r\n2006 г. \r\nПокрив на летище на испанския остров Менорка се срутва и затрупва над 20 души. \r\nСпоред данни на регионалното правителство само трима души са пострадали при инцидента. \r\n \r\n2006 г. \r\nВсички министри в кабинета, който управлява Палестинската автономия подават оставките си, по разпореждане на премиера Исмаил Хания. \r\n \r\n1999 г. \r\nКирибати, Науру и Тонга се присъединяват към Организацията на обединените нации. \r\n \r\n1977 г. \r\nВ периода 13 - 14 септември партийният и държавен ръководител на Германската демократични република Ерих Хонекер е на посещение в България. По време на посещението е подписана спогодба за научно и културно сътрудничество и са утвърдени насоките за икономическата интеграция между двете страни след 1980 г. На 14 септември е подписан вторият договор за дружба, сътрудничество и взаимна помощ между България и Германската демократични република, който издига на ново, качествено и по-високо равнище дружбата и сътрудничеството между двете страни. Той е естествено продължение и развитие на съюзния договор от 1967 г. Предвижда по-нататъшното разширяване и укрепване на двустранното научно-техническо сътрудничество, дългосрочно координиране и съгласуване на народностопанските планове, гарантиране на неприкосновеността на териториалната им цялост и пр. Сключен е за срок от 25 г. \r\n \r\n1975 г. \r\nКартината на Рембранд \"Нощна стража\" е нарязана с кухненски нож в Амстердам от безработен учител. \r\n \r\n1964 г. \r\nУмира руският писател Василий Семьонович Гросман (1905 - 1964). Роден е на 12 декември 1905 г. в Бердичев. През Втората световна война (1941 - 1945) е военен кореспондент на \"Красная звезда\" и публикува серия очерци на военна тематика. Автор на сборници с разкази: \"Щастие\" (1935), \"Четири дни\" (1936), \"Разкази\" (1936), \"Живот\" (1943) и др.; Повести: \"Глюкауф\" (1934), \"Безсмъртен народ\" (1942); Романи: \"Степан Калчугин\" (в 4 части, 1937 - 1940), \"За справедливото дело\" (1952); Публицистични книги: \"Направление на главния удар\" (1942), \"Треблинският ад\" (1944), \"Сталинград\" (1943); на пиесата \"Ако вярваме на питагорейците\" (1946) и др. \r\n \r\n1960 г. \r\nПриключва срещата в Багдад на Иран, Ирак, Кувейт и Саудитска Арабия – страни-производителки на петрол, на която те създават организацията ОПЕК. Целта на ОПЕК е страните-членки да защитават общите си интереси в добива и продажбата на суров нефт. \r\n \r\n1939 г. \r\nVS-300 на Игор Сикорски става първият успешно изпробван хеликоптер. \r\n \r\n1933 г. \r\nВ периода 14 - 20 септември се провежда контрапроцес в Лондон, който доказва по безспорен начин невинността на обвинените българи в Лайпцигския процес и издава \"Кафява книга на разкритията по опожаряването на Райхстага и Хитлеровия терор\". \r\n“Лайпцигският процес” е съдебен процес, организиран от хитлеристкия режим в Германия по повод подпалването на Райхстага. Като обвиняеми са изправени Е. Торглер - председател на комунистическата фракция в Райхстага, и трима българи - Георги Димитров, Благой Попов и Васил Танев. Заседанията започват на 21 септември 1933 г. и приключват на 23 декември 1933 г. Четиримата обвиняеми са оправдани от германския съд. Поради отказа на българското правителство да разреши на Георги Димитров и неговите другари да се завърнат в България СССР им предоставя свое гражданство и ги приема в своята държава. Процесът е първият голям удар срещу настъплението на хитлерофашизма в Европа и света. \r\n \r\n1933 г. \r\nПодписва се гръцко-турски пакт за гаранция на границите, насочен против България. През октомври се подписва подобен договор между Турция и Румъния, а през ноември - между Турция и Югославия. \r\n \r\n1927 г. \r\nУмира Айседора Дънкан - американска балерина; една от първите съвременни танцьорки, които се противопоставят на класическата балетна школа със свободния си пластичен танц. \r\nРодена е на 27 май 1877 г. в Сан Франциско. Дебютира през 1903 г. в Будапеща. С танцовото си изкуство отстоява идеята за общодостъпност на танца и всеобщото художествено възпитание на децата. В творческите си търсения се опира на образците на древногръцкото пластично изкуство. Отказва се от условните пози и жестове, използва естествени, изразителни движения. Традиционния балетен костюм заменя със свободна туника, танцува боса. Според Айседора Дънкан движенията в танца са обусловени от \"вътрешен импулс\". В концертните си изпълнения тя използва класическа симфонична музика и пиеси за пиано, илюстрира танците си с произведения на Бетховен, Чайковски и др. Танцът й е близък до пантомимата, състои се от елементи на ходенето, бягане на \"полупалци\", изразителни жестове. Айседора Дънкан не оставя система, която да удовлетвори изискванията на професионалното хореографско изкуство. Основаните от нея школи в Германия (1904 г.), Франция (1912 г.) и САЩ (1915 г.) съществуват твърде кратко. Гастролира из цяла Европа. От 1921 г. до 1924 г. живее в СССР. \r\n \r\n1922 г. \r\nОбявено е създаването на Федерация на запасните офицери и подофицери. \r\n \r\n1911 г. \r\nВ Киевския театър се извършва атентат срещу руския премиер Пьотър Столипин – автор на едни от най-значимите реформи в страната от началото на века. Той е смъртно ранен и 4 дни по-късно умира. \r\n \r\n1901 г. \r\nУмира Уилям Маккинли – американски политик, 25-и президент на САЩ (1897-1901 г.), представител на Републиканската партия. \r\nРоден е на 29 януари 1843 г. в Найлз, Охайо, Бъфало, щата Ню Йорк. В Американския конгрес е от 1877 г., губернатор на щат Охайо от 1891 г. (два мандата). През 1896 г. печели президентските избори, като нанася поражение на Уйлям Дж. Брайън. Правителството му започва Испано-американската война (1898 г.), а през 1899 г. провъзгласява доктрината на открити врати за Китай. На 6 септември 1901 г. е ранен от терорист в Бъфало, Ню Йорк. \r\n \r\n1886 г. \r\nАмериканецът Джордж Андерсън патентова лентата за пишещата машина. \r\n \r\n1869 г. \r\nОт името на Скопска епархия се подават прошения до мютесарифа в Скопие, до валията в Призрен и до великия везир в Цариград, с които се заявява, че епархията се отказва от Патриаршията и признава българската църква в Цариград. \r\n \r\n1867 г. \r\nИзлиза първото издание на “Капиталът” на Карл Маркс. \r\nКарл Маркс е германски философ-материалист. Създател на т. нар. диалектически и исторически материализъм. Основното му икономическо произведение “Капиталът” е в три тома и под редакцията на Фр. Енгелс. Чрез подробни изследвания на икономиката на Англия, Франция и Германия Карл Маркс открива източника на капитала - принадената стойност, създавана в процеса на разширеното капиталовото производство и присвояване от собствениците. \r\n \r\n1860 г. \r\nУмира Милош І Обренович – сръбски княз. Роден е на 7 март 1780 г. Издейства от султана административна автономия за Сърбия. През 1817 г., след като убива съперника си Кара Георги и изпраща главата му на белградския паша, местните князе, митрополитът и няколко архимандрита го провъзгласяват за върховен княз на Сърбия. През 1839 г. абдикира в полза на сина си Милан. \r\n \r\n1852 г. \r\nУмира Артър Уелсли Уелингтън – английски пълководец, държавник, дипломат, фелдмаршал (1813 г.). Той е роден на 1 май 1769 г. в Дъблин. Учи в Итън и във Военното училище в Анже (Франция). Започва военната си кариера в английските войски в Холандия, участва в антифренските походи през 1794-1795 г. От 1796 г. е в Индия, където командва английските войски при завоюването на Майсур-маратхските княжества. Завръща се във Великобритания през 1805 г. В периода 1807-1808 г. е държавен секретар по въпросите за Ирландия. От 1808 г. до 1813 г. командва съюзните войски във войната срещу Наполеон I на Пиренейския полуостров. През 1814 г. е назначен за английски посланик в Париж; получава титлата херцог. През 1815 г. командва англо-холандската армия в решаващото сражение срещу Наполеон на Ватерло. Участва в работата на Виенския конгрес (1814-1815 г.). Оглавява окупационните войски във Франция (1815-1818 г.). Представител е на Англия на конгресите на Свещения съюз в Аахен (1818 г.) и Верона (1822 г.). В периода 1828-1830 г. е министър – председател на Великобритания. Обявява се срещу провеждането на парламентарни реформи, което допринася за падането на кабинета. От 1834 г. до 1835 г. е министър на външните работи, а в периода 1841-1846 г. е министър без портфейл. \r\n \r\n1851 г. \r\nУмира Джеймс Фенимор Купър - американски писател, признат за баща на американския “уестърн”. Роден е на 15 септември 1789 г. в Бърлингтън, Ню Джърси. Учи 3 години в Йейл и служи в бреговата флота по Великите езера. Отдава се на писателски труд след женитбата си. По-известни =произведения: “Предпазливост” (1820 г.), “Разузнавачът” (1821 г.), “Пионерите” (1823 г.), “Следотърсачът” (1840 г.) и др. Автор е на 33 романа, няколко тома социален коментар и критика, пътеписи, “История на флотата”. \r\n \r\n1843 г. \r\nБраилската полиция разкрива група българи, подготвящи Третия браилски бунт. \r\nБраилските бунтове се състоят в периода 1841 г. – 1843 г. Те са революционни акции на българската емиграция в Румъния за освобождение от османско иго. Ръководният им център е в Браила. \r\nНачело на Третият браилски бунт в ръководния център застава българинът А. Дешев. По същото време в други градове на Румъния развиват дейност П. Иванович, капитан Ст. Радович, Н. Филиповски (капитан дядо Никола) и др. Четниците трябва да се съсредоточат в Браила и да преминат р. Дунав на българския бряг. Румънските власти узнават и вземат мерки за осуетяването на бунта още преди неговото започване. През септември 1943 г. организаторите на акцията са заловени и изпратени на каторжна работа в Румъния. \r\n \r\n1829 г. \r\nПодписва се Одринският мирен договор, по силата на който след Руско-турската война (1828-1829 г.) Сърбия и Гърция получават автономен статут (през 1830 г. със съгласието на Англия, Франция и Русия Гърция получава независимост). Разширява се самоуправлението на дунавските княжества (Влашко и Молдова). Границата между Русия и Турция се запазва (по р. Прут), като териториалните придобивки на Петербург се ограничават до делтата на р. Дунав и до бреговата линия от Анапа до Поти. Въпреки че българският въпрос не се третира в Одринския договор, мирният договор променя статуквото на Балканите и създава реални предпоставки за стопански подем в българските земи, които придобиват стратегическо значение за Високата порта. \r\n \r\n1812 г. \r\nАрмията на Наполеон влиза в Москва без бой. Градът е подпален от отстъпващите руснаци и гори в продължение на шест дни. \r\n \r\n1769 г. \r\nРоден е Александър фон Хумболт - германски естествоизпитател, географ и пътешественик. Член е на Берлинската Академия на науките (от 1800 г.). От 1787 г. до 1792 г. учи икономика и право в университетите във Франкфурт на Одер и Гьотинген, в Хамбургската търговска и Фрайбургската академии. През 1790 г. заедно с Г. Форстер пътешества из Франция, Нидерландия и Англия. Първият му научен труд, написан от позициите на господстващия тогава нептунизъм, е посветен на базалтите (1790 г.). От 1792 г. до 1795 г. служи в Пруското минно ведомство. Публикува ботанико-физиологическото изследване “Подземната флора на Фрайберг” (1793 г.), а опитите си над дразнимостта на нервните и мускулните влакна описва в монография (1797 г.). От 1799 г. до 1804 г. заедно с френския ботаник Е. Бонплан пътешества из Централна и Южна Америка. Завръща се в Европа с богата колекция, която обработва повече от 20 години в Париж заедно с други видни учени. От 1807 г. до 1834 г. публикува 30-томното си изследване “Пътешествие в равноденстващите области на Новия свят – 1799 г. – 1804 г.”, 16 тома от което представляват описания на растения, 5 тома - астрономо-геодезични и картографични материали, а останалата част - зоология, сравнителна анатомия, описания на пътешествията и др. По материали от експедициите публикува редица други изследвания, между които “Картини от природата” (1808 г.). През 1827 г. отива в Берлин, където изпълнява длъжността камерхер и съветник на пруския крал. През 1829 г. пътешества из Русия - Урал, Алтай и Каспийско море. Природата на Азия разглежда във “Фрагменти по геология и климатология на Азия” (т. 1-2, 1831 г.) и “Централна Азия” (т. 1-3, 1843 г.). Като изхожда от общите принципи и прилагайки сравнителния метод, Хумболт създава физическата география. Кръгът на научните му интереси е толкова широк, че съвременниците му го наричат “Аристотел на ХIХ век”. Свързан е с тясна дружба и научни интереси с Гьоте, Шилер, Лаплас, Араго, Л. Бух, Ф. Литке, Н. Лобачевски, В. Я. Струве и др. Неговото име носят редица географски обекти, между които хребети в Централна Азия и Северна Америка, планините на остров Нова Каледония, ледник в северозападна Гренландия, река и няколко населени пункта в Северна Америка, минерал и кратер на Луната. Името на братя Хумболт носи и Берлинският университет. Умира на 6 май 1859 г. в Берлин. \r\n \r\n1752 г. \r\nАнглия и колониите й възприемат Григорианския календар, като грешката между него и Юлианския календар е поправена с премахването на 11 дни. \r\nГригорианският календар е летоброене, въведено в 1582 г. от папа Григорий ХIII за съгласуване на гражданската година със слънчевата (възприето у нас през 1916 г.). Известен е и като “нов стил”. \r\n \r\n1523 г. \r\nУмира папа Адриан VІ (светско име Адриан Дедел) – римски папа (1522-1523 г.); единственият папа холандец. \r\nРоден е на 2 март 1459 г. Професор е по теология, след това е ректор на Лувенския университет. От 1507 г. е възпитател на бъдещия император Карл V. От 1516 г. е епископ на Тортоза; през 1516 г. папа Лъв Х го назначава за инквизитор на Арагон и Навара. Кардинал е от 1517 г. След като заема папския престол, започва борба срещу Реформацията; провежда реформи в Римската курия; помирява император Карл V и френския крал Франсоа I, като ги обединява за общ кръстоносен поход срещу турците. \r\n \r\n407 г. \r\nУмира Свети Йоан Златоуст – вселенски патриарх (от 398 г.), идеолог на Православната църква. Роден е приблизително 344/354 г. в Антиохия. Получава образование в школата на езическия ретор Ливаний в Антиохия. Блестящ оратор, автор на много проповеди, панегерици, псалми, коментарии към Библията. В проповедите си рисува обществения и религиозен живот на своето време. Обявява се против военното могъщество на готите в Константинопол и против арианската ерес. Помага за изгонването на готите от Константинопол (400 г.). Критикува пороците на висшите обществени слоеве - разкоша на императорския двор, разврата на висшето духовенство, нарушаването на изискванията на християнската религия и др. Това предизвиква недоволството на константинополското правителство срещу него. Низвергнат от патриаршеския престол (403 г.), след това върнат, отново низвергнат (404 г.) и заточен в Кукус (Мала Азия). Канонизиран от Православната църква за светец. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.09.14", "title": "Денят 14 септември в световната история"}
{"url": "http://www.focus-news.net/news/2019/09/14/2698561/traditsionniyat-turnir-po-vdigane-na-tezhesti-v-pamet-na-velichko-cholakov-shte-se-provede-v-smolyan.html", "text": "Традиционният турнир по вдигане на тежести в памет на Величко Чолаков ще се проведе в Спортната зала в Смолян, която носи името на шампиона. Това съобщиха от пресцентъра на  Община Смолян .Спортното събитие е под патронажа на кмета Николай Мелемов и е с начален част 14.00 ч. В надпреварата ще участват отбори с деца до 13 години и кадети до 15 г. от Русе, Варна, Бургас, Хасково, Сопот, Асеновград и Смолян. Организатори са община Смолян и Спортен клуб по вдигане на тежести „ Родопа-Смолян”. На 20 август т.г. се навършиха две години от кончината на единствения български щангист с медал от олимпийските игри в Атина през 2004 г. в категория над 105 кг. В същата категория става световен шампион във Ванкувър и европейски шампион в Украйна. След края на състезателната си кариера Величко  става треньор в клуба по вдигане на тежести в областния град.Почетният гражданин на Смолян десетки пъти ни изправяше горди от огромната сила, мощ и упоритост, с които постигаше успехи в спорта и живота. Величко Чолаков остана пример за всички, които се посветиха на този най-български спорт – вдигането на тежести, пример за всички, които ще поемат по неговия път на състезател и треньор. Той ще остане завинаги в сърцето на хората от Родопите.", "date": "2019.09.14", "title": "Традиционният турнир по вдигане на тежести в памет на Величко Чолаков ще се проведе в Смолян"}
{"url": "http://www.focus-news.net/news/2019/09/14/2698560/srednovekoven-boen-turnir-shte-se-provede-v-turisticheski-kompleks-akve-kalide-v-burgas.html", "text": "Празникът на Туристически комплекс „Акве Калиде“ е времето, в което мястото с древна история се превръща отново в арена на битки, а атмосферата се изпълва с романтични и славни представи от миналото. Боен турнир и исторически възстановки ще организира за празника си комплекс „Акве Калиде“, с участието на Сдружение за средновековни възстановки „Чигот“, Сдружение „Търновци“ – Велико Търново и Работилница за исторически реконструкции и възстановки „Технитар“. Това съобщиха от пресцентъра на  Община Бургас . \r\nПървият кръг със средновековни двубои ще започне в 17.00 часа, а вторият – с битки по двойки, ще бъде от 15.00 часа на 15 септември. Победителят в средновековните двубои ще бъде награден и провъзгласен за Закрилник на „Акве Калиде“ за 2019-2020 г. Участниците в турнира сами ще могат да изберат оръжието си. \r\nПо-рано през двата дни, от 10.30 часа ще се проведат демонстрации на двубои, като всеки желаещ посетител ще може да получи умения по средновековна фехтовка в открит урок. \r\nМожете да се запознате с програмата по дати и часове или на тел. +359 882 004 126, e-mail: akvekalide@gotoburgas.com.", "date": "2019.09.14", "title": "Средновековен боен турнир ще се проведе в Туристически комплекс „Акве Калиде“ в Бургас"}
{"url": "http://www.focus-news.net/news/2019/09/14/2698562/voice-of-america-talibanski-predstaviteli-posetiha-moskva-sled-razpada-na-pregovorite-s-vashington.html", "text": "Делегация на талибанското движение е посетила Москва и е провела разговори с руски представители, седмица след като президента на САЩ Доналд Тръмп отмени преговорите с представители на групировката, съобщава американската медия  Voice of America . \r\nРуските медии цитираха талибанският говорител Сухаил Шахин, който твърди, че се е срещнал с президентският представител Замир Кабулов и са дискутирали „последните събития, свързани с мира в Афганистан“. \r\nТалибанският представител Мохамед Абас Станикзай, който е ръководител на делегацията на групировката, заяви пред руска телевизия, че организацията се е споразумяла с Вашингтон в Катар и се е подготвяла за официалното подписване на мирния договор, преди Доналд Тръмп да обяви преговорите за „мъртви“. \r\nТой за първи път публично дискутира някои от детайлите от потенциалното мирно споразумение, което щеше да прекрати най-дългата чуждестранна военна операция на САЩ. \r\n„Когато е подписано (споразумението), ще има пълно примирие между нас и силите на САЩ. Ще осигурим сигурно преминаване на техните войски. На 23 септември ще започнат и преговори вътре в Афганистан и ще бъде обсъдено примирие (с правителствените сили) и други въпроси“, добави още талибанският дипломат. \r\nПо-рано Тръмп отмени преговорите с групировката, както и тайна среща с техните лидери в Мериленд, като заяви, че бомбеният атентат в Кабул, при който загинаха 12 души, включително американски военнослужещ е бил причина за решението му.  \r\nСтаникзай подчерта в интервюто си пред руските медии, че Талибаните са решени да направят всичко възможно за да бъдат подновени преговорите, защото конфликтът в Афганисат няма друго решение. \r\n„Надяваме с, че г-н Тръмп ще преосмисли решението си и да се завърнем там, където бяхме“, заяви той. \r\nДипломатът на талибаните обаче предупреди, че групировката е готова да води военни действия още дълги години, ако американската страна не се съгласи да преговаря и не пожелае мир.  \r\nРуският говорител Мария Захарова обяви, че правителството в Москва приветства желанието на групировката за преговори със САЩ. Тя повтори, че няма алтернатива на политическите и дипломатически подходи за решаването на кризата в Афганистан. \r\n \r\n  Теодор Пенев", "date": "2019.09.14", "title": "Voice of America: Талибански представители посетиха Москва след разпада на преговорите с Вашингтон"}
{"url": "http://www.focus-news.net/news/2019/09/14/2698570/svetovno-izvestni-barabanisti-se-sabirat-za-unikalno-super-drumming-shou-na-rok-festa-v-yambol.html", "text": "За поредна година Ямбол Рок фест дава среща на мега легенди от световната рок сцена. Това съобщиха от пресцентъра на  Общината . В 2019 г. рок маратонът ще бъде в четири поредни дни от 12 до 15 септември, отново на сцената в централния парк на града. Организатор е община Ямбол, а концертите са с вход свободен за публиката. \r\nСензацията този път е The „Super Drumming“ show с трима от най-големите имена сред барабанистите на рока. Проектът е на Пит Йорк – един от създателите на  „Спенсър Дейвис груп“. В дръм шоуто ще му партнират Херман Реърбел („Скорпионс“) и Бернхард Велц (проекти с Джон Лорд, Иън Пейс и др.). Вечерта предвещава уникални емоции с култови парчета на „Спенсър Дейвис груп“, „Скорпионс“ и др., изпълнени едновременно от тримата барабанисти на сцената. В шоуто участват още Кайтнер Дока (китара), Дейв Маркс (бас), Ернесто Гези (клавир, „Готхард“), вокалните изпълнения са поверени на Мичъл Емс („The Voice of UK”). Концертът е на 14 септември от 21.30 часа. \r\nПрограмата на Ямбол рок фест предлага още супер трибюти на: Whitesnake (13 септември), Bon Jovi (14 септември, събота) и Kiss (15 септември). Хитовете на „Whitesnake“ ще прозвучат в изпълнение на „Bad Boys” - Тома Здравков, Иван Попов, Кирил Кожушков, Станислав Петров и Николай Николаев. В „Bon Jovi“ ще се превъплътят италианците от „New Jersey“, спечелили си славата като най-близки до оригинала. „Kiss Forever Band” (Унгария) пък са утвърдени като най-успешният и автентичен  трибют на „Kiss“ в Европа. \r\nРок маратонът стартира на 12 септември с една от най-обичаните клубни групи у нас: Casual Threesome. Бандата ще забие заедно с Николай Воденичаров-Никеца и още звезди от „Гласът на България“: Мария Величкова, Деница Петрова, Калоян Николов. \r\nСвободният достъп до концертите и култовите изпълнители отново превръщат Ямбол Рок Фест в гореща точка на фестивалния живот у нас през есента. В предишните му издания феновете се срещнаха с оригиналния китарист на „Whitesnake“ Бърни Марсдън, с Греъм Бонит и Дуги Уайт („Voises of Rainbow“) и още куп наши и световни рок-легенди.", "date": "2019.09.14", "title": "Световно известни барабанисти се събират за уникално „Super Drumming“ шоу на Рок феста в Ямбол"}
{"url": "http://www.focus-news.net/news/2019/09/14/2698568/dots-petya-bankova-etnolog-krastovden-se-otbelyazva-v-chest-na-svetiya-i-zhivotvoryasht-krast-gospoden.html", "text": "Кръстовден се отбелязва в чест на Светия и животворящ Кръст Господен. Това каза в интервю за  Агенция „Фокус“  етнологът от Института за етнология и фолклористика с Етнографски музей при БАН доц. Петя Банкова. „Празникът винаги се отбелязва с тържествен Водосвет и това е един от задължителните елементи, т.е. на този ден хората са в храма, защото там свещениците както в миналото, така и сега благославят дома. Разбира се, и харманът, който ще побере и житната реколта. От своя страна хората са ги дарявали с чисти кърпи и пресни плодове и зеленчуци. Дарове получават и именниците, защото много хора са кръстени в почит на този ден. Това са имената Кръстан и Кръстана, Кръстил, Кръстила, Кънчо, Кръстьо, Ставри и техните производни“, допълни тя. „Трябва да отбележа, че освен на 14 септември, Светият Кръст се чества и на третата неделя на Великия пост Кръстопоклонна и на Разпети петък. А българите празнуват летен Кръстовден на 14 септември и зимен Кръстовден на 5 януари, който наричат още Водокръст. Обикновено, когато имаме в календарните празници подобни поводи, които се отбелязват два пъти, три пъти в годината, правим заключението че това са значими празници в народния светоглед“, каза още доц. Банкова. \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.14", "title": "Доц. Петя Банкова, етнолог: Кръстовден се отбелязва в чест на Светия и животворящ Кръст Господен"}
{"url": "http://www.focus-news.net/news/2019/09/14/2698566/v-kyustendil-shte-se-provede-artistichen-festival-nashite-detsa.html", "text": "В Кюстендил ще се проведе артистичен фестивал „Нашите деца“. Това съобщи за  Радио „Фокус” – Кюстендил  Ася Самаринова, организатор на събитието. Артистичната проява се организира за първи път и ще се състои от 17.00 часа на сцена „Арката”, площад „Велбъжд”. „Идеята на мероприятието е да се пропагандира модерното детско изкуство. Една смела и дръзка идея за провокация и популяризиране на детското общуване чрез различни видове изкуства осъществявани по едно и също време – музика, стихове, фотография, графити, приложни изкуства и други”, каза Ася Самаринова. По думите й в града ще се представят младежки групи не само от Кюстендил, но и от София и Благоевград. Децата ще имат възможност да създадат своите творения, черпейки опит от по-големите си каки и батковци. „Ще се появи духът на съвремието, но с леки ретроспекции чрез популяризиране на възродили се места от миналото”, каза Ася Самаринова. \r\nВенцеслав ИЛЧЕВ", "date": "2019.09.14", "title": "В Кюстендил ще се проведе артистичен фестивал „Нашите деца“"}
{"url": "http://www.focus-news.net/news/2019/09/14/2698563/pisatelyat-radi-stefanov-shte-gostuva-v-asenovgrad-sas-svoyata-stihosbirka-peeshti-bezumstva.html", "text": "Народно читалище „Св. преп. Паисий Хилендарски” и Градска библиотека „Паисий Хилендарски” ще представят Ради Стефанов и неговата стихосбирка „Пеещи безумства”. Премиерата ще бъде тази събота от 10.30 часа в библиотеката, съобщиха за Радио „Фокус“ – Пловдив от Общината. Авторът е роден на 4 юли 1944 г. в с. Болярино, Пловдивско. Живее в града под тепетата. Литературните му опити започват още в ученическа възраст. По-късно публикува в различни електронни сайтове. Литературните му произведения са предимно в проза. Има две издадени поетични книги – „Пеещи безумства” и „Дама Трефа”. Ради Стефанов помества стихове и в литературни алманаси, сборници и списания – „Ти се завръщаш, любов”, „Читател до поискване”, в изданията на Международния поетичен фестивал „Духовност без граници”, сп. „Култура” и др. В проза е издаден сборникът с хумористични разкази „Галерия от гротески”, също и „Пласьорът на любов”. Има написани около двеста разказа, десет новели, повести и три романа. В момента Ради Стефанов работи върху своя четвърти роман.", "date": "2019.09.14", "title": "Писателят Ради Стефанов ще гостува в Асеновград със своята стихосбирка „Пеещи безумства”"}
{"url": "http://www.focus-news.net/news/2019/09/14/2698565/proektat-tsigulka-v-kinoto-shte-bade-predstaven-v-grada-na-praznika-na-turisticheskiya-kompleks-akve-kalide-v-burgas.html", "text": "Проектът „Цигулка в киното“ ще бъде представен в Бургас за първи път на празника на туристическия комплекс „Акве Калиде“. Това съобщиха от пресцентъра на  Община Бургас . От 20.30 часа в амфитеатъра посетителите ще гледат най-вълнуващите сцени от любими холивудски и европейски кино продукции, под звуците на техните музикални теми и саундтраци, изпълнявани от оркестър на живо. Цигулката, като най-популярният инструмент от тези, включени в оркестъра, се превръща в събирателен център на програмата. Тази интересна форма на представление създава усещането, че зрителя се намира едновременно пред и зад екрана. В края на миналия век филмовата музика се превърна в съвременна класика, писана от велики композитори и носители на престижни награди „Оскар\", „Грами\" и „Златен глобус\" като Нино Рота, Енио Мориконе, Майкъл Джакино, Ханс Цимер, Найджъл Хес, Джон Уйлямс. В особено популярни и грандиозни събития се превръщат прожекциите с музикален оркестър на живо, част от световните културни програми. В програмата на празника на „Акве Калиде\" ще звучи музика от филмите „Червената цигулка\", „Списъкът на Шиндлер\", „Кръстникът\", „Дами в лилаво\", „Гладиатор\", „Хари Потър\", „Мисията невъзможна\", „Карибски пирати\" и др. \r\nТе ще бъдат изпълнени от оркестъра на Бургаската опера със солист Чавдар Вълков. Входът е свободен.", "date": "2019.09.14", "title": "Проектът „Цигулка в киното“ ще бъде представен в града на празника на туристическия комплекс „Акве Калиде“ в Бургас"}
{"url": "http://www.focus-news.net/news/2019/09/14/2698567/emblematichno-vozilo-na-dzheyms-bond-shte-bade-predstaveno-na-izlozhenieto-za-avtomodelizam-diecastcarsbg-v-burgas.html", "text": "След успешното Европейско първенство по корабен моделизъм, Културен център „Морско казино“ се превръща в своеобразен автопарк за близо 2000 умалени автомобила. Това съобщиха от пресцентъра на  Община Бургас . Впечатляващите возила ще са в мащаби 1:64, 1:43; 1:24; 1:50; 1:18, 1:12. Редки и много ценни модели ще бъдат подредени в зала „Георги Баев“, а сред експонатите са Aston Martin DB5 – автомобилът на Джеймс Бонд, полицейски „Мерцедес Понтон“ от 1953, Autoart - „Mercedes 600“ oт 1966, ще има още и модели на „CMC“, „Minichamps“, „Kyosho“, „Otto models“, „GT Spirit“, модели на „Ferrari“, „Porsche“, „Lamborghini“. В изложението са включени и модели на „Лада“, „Москвич“, „Волга“, „Зил“, „Газ“ и дори строителна техника. \r\nИнтересни модели на мотоциклети и таксита също ще намерят място в „автопарка“. На експото за първи път ще бъде представен умален модел на състезателната кола на първата жена рали шампион. Макетът е изработен в Украйна. \r\nЕкспонатите, които са различни по вид и дизайн – от ретро до модерни и тунинг модели, са собственост на близо 100 колекционери. Много от тях са с перфектна детайлизация и се доближават максимално до оригинала. \r\nЕкспозицията, която включва 2000 модела, ще може да се види само от 10.00 до 19.00 часа при вход свободен. Изложението е част от 12-ата поредна сбирка на DiecastCarsBG форум за автомоделизъм, която се провежда за първи път в Бургас. Събитието се организира с подкрепата на Община Бургас.", "date": "2019.09.14", "title": "Емблематично возило на Джеймс Бонд ще бъде представено на изложението за автомоделизъм „DiecastCarsBG“ в Бургас"}
{"url": "http://www.focus-news.net/news/2019/09/14/2698573/v-bansko-osvezhiha-cheshmi-peshehodni-pateki-i-pochistiha-gradski-prostranstva.html", "text": "В Банско освежиха чешми, пешеходни пътеки и почистиха градски пространства. Това съобщиха от  Община Банско . Кметът Георги Икономов и служителите на администрацията и културните и образователни институции в курортния град дадоха старт на инициативата. Служителите на общинската администрация в Банско, на училищата, читалището и музеите в града, се включиха днес в акцията за освежаване на градските пространства. \r\n“Над 200 човека работихме на различните локации. Чешмите бяха акцентът ни тази година, като успяхме да почистим 5, които имаха нужда. Боядисахме 15 пешеходни пътеки. Количеството отпадъци, събрано в рамките на акцията, е значително по-малко от това през предходните години. Усилията ни в посока на ежедневното поддържане на чистотата в града могат да бъдат измерени точно в ден като този.\", допълва Икономов. \r\nГраждани, които имат желание да се включат в националната кампания на bTV “Да изчистим България заедно” утре, 14 септември вече са получили материали. Точки на активност са регистрирани, както в градския парк в  Банско, така и в Добринище.", "date": "2019.09.14", "title": "В Банско освежиха чешми, пешеходни пътеки и почистиха градски пространства"}
{"url": "http://www.focus-news.net/news/2019/09/14/2698572/yordan-yordanov-kmet-na-dobrich-nie-rodenite-v-dobrudzha-nay-mnogo-si-haresvame-dobrudzhanskoto.html", "text": "Кметът на Добрич Йордан Йорданов бе гост на концерта „65 години Професионален фолклорен ансамбъл „Добруджа“. В профила си във Фейсбук Йордан Йорданов написа: „65 години професионален фолклорен ансамбъл „Добруджа“! Спектакълът представи с музика и танци етнографски области в България. Чудесно представление! Ние родените в Добруджа най-много си харесваме добруджанското. \r\nПоздравления за Стоян Господинов и творческия състав и едно огромно благодаря на Христо Христов, най-дългогодишният хореограф на ансамбъла, за когото концертът е бенефис“.", "date": "2019.09.14", "title": "Йордан Йорданов, кмет на Добрич: Ние родените в Добруджа най-много си харесваме добруджанското"}
{"url": "http://www.focus-news.net/news/2019/09/14/2698571/afp-bezpilotni-samoleti-sa-udarili-dve-nefteni-nahodishta-v-sauditska-arabiya.html", "text": "Безпилотни самолети са ударили две нефтени находища  в Саудитска Арабия, които са били собственост на компанията „Сауди Арамко“, предава  AFP , като се позовава на информация на вътрешното министерство в страната. \r\n„Силите за сигурност на „Арамко“ се борят с пожари в две съоръжения в Абкаяк и Курайс, които са избухнали в резултат от атаки с безпилотни самолети. Пожарите са вече овладени“, се казва в съобщение на държавната новинарска агенция. \r\n \r\n  Теодор Пенев", "date": "2019.09.14", "title": "AFP: Безпилотни самолети са ударили две нефтени находища в Саудитска Арабия"}
{"url": "http://www.focus-news.net/news/2019/09/14/2698574/negovo-preosveshtenstvo-belogradchishkiyat-episkop-polikarp-shte-oglavi-arhiereyska-sveta-liturgiya-v-hram-vazdvizhenie-na-svetiya-krast-gospoden-v-sofiya.html", "text": "Всяка година Православната църква прославя светия е Животворящ Кръст Господен – Кръстовден. По този повод с благословението на Негово светейшество Българския патриарх и Софийски митрополит Неофит, в храм \"Въздвижение на Светия Кръст Господен\", на софийския квартал Лозенец, ще бъде отслужена Архиерейска света Литургия, предаде репортер на  Агенция „Фокус“ . Тя ще бъде оглавена от Негово преосвещенство Белоградчишкия епископ Поликарп - викарий на Софийския митрополит. Началото й е от 9.00 часа.  \r\nНикола ПЕТКОВ", "date": "2019.09.14", "title": "Негово преосвещенство Белоградчишкият епископ Поликарп ще оглави Архиерейска Света Литургия в храм \"Въздвижение на Светия Кръст Господен\" в София"}
{"url": "http://www.focus-news.net/news/2019/09/14/2698575/tass-novo-bedstvie-zaplashva-da-udari-vazstanovyavashtite-se-ot-uragana-dorian-bahamski-ostrovi.html", "text": "Ново бедствие заплашва да удари възстановяващите се от урагана „Дориан“  Бахамски острови, предава агенция  TACC . \r\nТропическата буря на „Умберто“ се е образувала в Атлантическия океан, край бреговете на островите, се казва в съобщение на Националният център за наблюдение на ураганите в САЩ. Възможно е бурят да се усили и да се превърне в ураган. \r\nСпоред центъра „Умберто“ се намира на 210 км югоизточно от остров Абако и се движи на северозапад със скорост от около 9 км/ч. Поривите на вятъра във вътрешността на бурят достигат до 65 км/ч. \r\nОчаква се до часове „Умберто“ да донесе силен вятър и обилни дъждове в северозападната част на Бахамските острови. \r\nНа 1 септември ураганът „Дориан“ удари карибската страна, като по последни данни най-малко 50 души са загинали, а около 2,5 хил. души се считат за изчезнали. Около 13 хил. сгради бяха повредени или унищожени на островите, а огромни територии бяха наводнени, след като ураганът от последната пета степен премина през островната държава. \r\n \r\n  Теодор Пенев", "date": "2019.09.14", "title": "ТАСС: Ново бедствие заплашва да удари възстановяващите се от урагана „Дориан“  Бахамски острови"}
{"url": "http://www.focus-news.net/news/2019/09/14/2698578/yuliya-tsinzova-stolichna-biblioteka-pozharat-v-chitalishteto-v-katrishte-e-golyama-zaguba.html", "text": "Пожарът в читалището в Катрище е голяма загуба. Това каза в интервю за  Агенция „Фокус“  директорът на Столична библиотека Юлия Цинзова. „Голяма част от книгите са били дарения – книги, вестници, които са били събирани от 1926 г., след това при основаването на читалището, вече при оформянето на библиотеката. Те продължават да събират и да купуват, разбира се, но най-вече да събират дарения и да поддържат един много голям фонд, по различни формати 3 000 или 4 000 книги“, добави Цинзова. По думите и пожарът е наистина голяма загуба за читалището. Според нея книгите са същност книжовната памет и на София и на националната ни книжовна памет. \r\n„Столична библиотека има редки и ценни издания във фонд, които са дарени от софиянци, от стари родове, от наследници на софиянци“, обясни още директорът на Столична библиотека. Тя коментира, че библиотеката притежава и дарени оригинални картини от големи наши художници. „Произведенията са дарени от техни наследници, включително от Златьо Бояджиев, от проф. Скорчев. Библиотеката на Константин Стоилов е дарение от неговите наследници, които живеят в Америка. За нас това е много важна част от историята на библиотеката и от книжовната памет“, допълни Цинзова. „Такава роля играят и библиотеките в читалищата, читалищни, училищни, университетски, в селата, в градовете и в по-големите и по-малки. За нас беше много важно да се присъединим към всички, които биха участвали във възстановяването на библиотеката в Катрище, именно като символ на духовността, като духовен център на селото“, посочи още Юлия Цинзова. \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.09.14", "title": "Юлия Цинзова, Столична библиотека: Пожарът в читалището в Катрище е голяма загуба"}
{"url": "http://www.focus-news.net/news/2019/09/14/2698577/legendata-pit-york-kani-v-lichno-obrashtenie-fenovete-za-unikalno-dram-shou-v-yambol.html", "text": "Невиждано и нечувано досега шоу ще нажежи въздуха над Ямбол в съботната вечер на 14 септември. Това съобщиха от пресцентъра на  Община Ямбол . Кулминацията на Ямбол Рок фест 2019 събира едновременно на сцената три големи имена сред барабанистите на рока. Водещата фигура в проекта е Пит Йорк от култовата банда „Спенсър Дейвис груп“ от 60-те години на ХХ век. Рамо до рамо до него ще застане немският супер барабанист и бивш член на „Скорпионс“ Херман Раребел. Звездната троица допълва австриецът Бернхард Велц. Специално за концерта тук Пит Йорк изпрати видео обръщение към родните фенове: „Здравей, България! Очарован съм да се обърна към вас... Пристигам скоро заедно с моя приятел Херман Раребел и големия Бернхард Велц… Запомнете това – Ямбол, на 14 септември в Градския парк. И си струва да бъдете с нас, защото се очертава да бъде една незабравима нощ!“. Подобен проект с три сета барабани и най-ярките хитове на рока се представя за първи път в България и публиката на Ямбол Рок Фест 2019 ще има уникалния шанс да бъде част от зрелищния купон. В шоуто участват още: Кайтнер Дока (китара), Дейв Маркс (бас), Ернесто Гези (клавир, „Готхард“), а вокалните изпълнения са поверени на Мичъл Емс („The Voice of UK”). Началото е в 21.30, вход свободен! Организатор – община Ямбол.  Видео обръщението на Пит Йорк и подробности за програмата на Ямбол Рок Фест `2019 – на: http://yambol.bg/Rock_fest_2019.", "date": "2019.09.14", "title": "Легендата Пит Йорк кани в лично обръщение феновете за уникално дръм-шоу в Ямбол"}
{"url": "http://www.focus-news.net/news/2019/09/14/2698576/obshtina-dupnitsa-shte-se-vklyuchi-traditsionno-v-natsionalnata-kampaniya-da-izchistim-balgariya-zaedno.html", "text": "Община Дупница ще се включва традиционно в националната кампания „Да изчистим България заедно”. Това съобщи за  Радио „Фокус” – Кюстендил  Христо Апостолов, пресаташе на Община Дупница.  В голямото чистене могат да участват институции, организации, фирми, учреждения, училища и физически лица.  В този ден, кампанията е насочена и към доброволци, които могат и искат да обновят детски площадки и градинки. „Идеята за посочване на мястото за почистване е свързана с последващото събиране на натрупания отпадък, който да бъде извозван”, каза Христо Апостолов. \r\nВенцеслав ИЛЧЕВ", "date": "2019.09.14", "title": "Община Дупница ще се включи традиционно в националната кампания „Да изчистим България заедно”"}
{"url": "http://www.focus-news.net/news/2019/09/14/2698582/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Температурите се движат от 5 до 16 градуса. Единствено силен вятър духа на връх Ботев. На останалите места времето е ясно и тихо. В курортите съоръженията работят. През изминалото денонощие няма регистрирани инциденти в планините. Информация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.09.14", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/14/2698579/d-r-nadezhda-todorovska-bchk-zagubihme-35-detsa-na-patya-minalata-godina-koeto-e-ravno-na-edna-prazna-klasna-staya.html", "text": "Загубихме 35 деца на пътя миналата година, което прави що-годе една празна класна стая. Това каза Заместник-генералният директор на БЧК д-р Надежда Тодоровска в интервю за  Агенция „Фокус“   по повод Световния ден на първата помощ. Това са едни сериозни цифри, които не могат да не ни тревожат. За това е важно всички участници в пътното движение да обърнат внимание, да бъдат внимателни на пътя , защото наистина е много тъжно, когато виждаме такава статистика, допълни още тя. Тодоровска поясни, че България е водач в негативен план, по загинали и ранени на брой население. „Всички се опитваме да направим нещо по безопасността на движение по пътищата в България. Искаме да насочим вниманието си към децата, към тяхната безопасност както в училище, така и на улицата. Понеже знаете, че много деца стават жертва на пътни транспортни произшествия бихме иска ли да ги предпазим и още веднъж да алармираме обществото да бъде по-внимателно на пътя, за да се запази живота и здравето на децата ни“, коментира Тодоровска. Тя поясни, че стават различни инциденти в училищата, в детските градини с децата навън, затова е важно да се обърне внимание как да се движат децата по пътя. „Желателно е да бъдат облечени с по светли дрехи през есенно-зимния сезон, когато рано се стъмва или те трудно се виждат от водачите на моторни превозни средства. Всички трябва да бъдем внимателни, важно е децата да се оглеждат добре, да преминават само по пешеходните пътеки, така че да може да спасим повече деца, да имаме по-малко жертви на пътя тази година, защото нашата радост са децата и ние бихме искали да имаме повече здрави и усмихнати деца“, коментира още Надежда Тодоровска. \r\nБояна МАРКОВА \r\n \r\n Пълния текст на интервюто четете по-късно в „Мнение”", "date": "2019.09.14", "title": "Д-р Надежда Тодоровска, БЧК: Загубихме 35 деца на пътя миналата година, което е равно на една празна класна стая"}
{"url": "http://www.focus-news.net/news/2019/09/14/2698580/anadolu-agency-turtsiya-ostava-izklyuchitelno-vazhen-strategicheski-sayuznik-na-nato-smyata-amerikanski-general.html", "text": "Командирът на военновъздушните сили на САЩ в Европа и Африка Генерал Джефри Харигън заяви, че Турция остава изключително важен партньор на НАТО и алиансът продължава да вижда съюзник в Анкара, съобщава  Anadolu Agency . \r\nТой заяви, че от перспективата на САЩ, в координация със становището на НАТО, присъствието на руските зенитно-ракетни системи С-400 в Турция е проблем, „който в краткосрочен план ще продължим да се опитваме да решим“, като добави, че не е уместно руски системи да функционират на територията на страната. \r\nХаригън подчерта, че САЩ ще продължат да работят с Турция във връзка с перспективите и сътрудничеството между двете страни по отношение на сигурността.  \r\n„Винаги ще има сфери, в които има напрежение, сфери в които ще трябва да се сработваме, но мога да ви уверя, че работата, която вършим с нашите турски партньори остава много солидна“, заяви той \r\n„От моята позиция, работата ми е да се подсигуря, че продължаваме да имаме силна връзка с Турция, която за момента имаме“, каза още генералът като добави, че под свое командване има и турски офицери, които вършат „фантастична работа“.  \r\n„В тази връзка локацията на (базата) в Инджирлик ми осигурява като командир много опции за достъп до Сирия, от изток или от запад“, добави генералът. \r\n \r\n  Теодор Пенев", "date": "2019.09.14", "title": "Anadolu Agency: Турция остава изключително важен стратегически съюзник на НАТО, смята американски генерал"}
{"url": "http://www.focus-news.net/news/2019/09/14/2698584/the-jerusalem-post-prezidentat-na-sasht-donald-tramp-ne-smyata-che-izrael-e-shpioniral-beliya-dom.html", "text": "Президентът на САЩ Доналд Тръмп заяви, че не вярва на информацията, че Израел е поставил шпиониращи устройства в Белият дом, пише вестник  The Jerusalem Times . \r\nКоментарите на президента идват след информацията на списание  Politico , според която Израел най-вероятно стои зад откритите в Белия дом шпионски устройства, които могат да улавят и подслушват телефонни разговори. \r\n„Не вярвам това, не, не смятам, че израелците ни шпионират“, заяви Тръмп.  \r\n„Намирам това много трудно за вярване“. \r\nДържавен служител от администрацията на президента също отрече информацията, като заяви пред американски медии, че тя е „абсолютно недостоверна“. \r\nПравителството в Тел Авив също категорично отрече каквато и да е отговорност за поставянето на шпионските устройства. Израел се е зарекъл да не шпионира Вашингтон след залавянето през 1986 г. на шпионинът Джонатън Полърд, макар оттогава и двете страни да са се обвинявали в шпионаж на няколко пъти. \r\nАмос Ядлин, бившият ръководител на израелското разузнаване на няколко пъти нарече информацията „фалшива новина, подправена с антисемитизъм“, подчертавайки, че Израел не шпионира Вашингтон. \r\n \r\n  Теодор Пенев", "date": "2019.09.14", "title": "The Jerusalem Post: Президентът на САЩ Доналд Тръмп не смята, че Израел е шпионирал Белия дом"}
{"url": "http://www.focus-news.net/news/2019/09/14/2698581/dots-petya-bankova-etnolog-ot-krastovden-lyatoto-si-otiva-i-zapochva-esenta.html", "text": "От Кръстовден лятото си отива и започва есента. Това каза в интервю за  Агенция „Фокус“  етнологът от Института за етнология и фолклористика с Етнографски музей при БАН доц. Петя Банкова. Съответно с етимологията на празника кръст, кръстосване, стопанките кръстосват цветята в градините си, за да не ги хване сланата, а мъжете опасват кръста си с пояс, за да не ги боли през годината. Известно е от фолклористи и такова наричане „Кръстец кръст да боли, мене кръст да не боли“, обясни Банкова. Етнологът Петя Банкова обясни, че религиозната догма към народната култура се е пренесло вярването и обичаите в този празничен ден да се спазва строг пост. „Като на трапезата задължително присъства обреден хляб, приготвен от най-възрастната жена в дома, който е украсен с плетеници от тесто под формата на кръст и се нарича Кръстова питка или Кръсташка. Разбира се, приготвят се още и други малки пресни питки, които се раздават на близки и съседи с благословията, с желанието да се измоли здраве и благоденствие за всички членове на семейството. Като на строг пост на трапезата се слага и първото откъснато грозде, което предварително е отнесено и осветено в църквата“, обясни тя. \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.14", "title": "Доц. Петя Банкова, етнолог: От Кръстовден лятото си отива и започва есента"}
{"url": "http://www.focus-news.net/news/2019/09/14/2698583/balgarskata-pravoslavna-tsarkovna-obshtina-rozhdestvo-na-presveta-bogoroditsa-v-zheneva-sazdava-svoy-smesen-pravoslaven-hor.html", "text": "Българската православна църковна община в град Женева, Швейцария, \"Рождество на Пресвета Богородица\", обявява създаването на смесен църковен хор, който да изпълнява православни църковни песнопения по време на неделната и празнична света Литургия и църковните богослужения в град Женева предаде репортер на  Агенция „Фокус“ . В тази връзка, Църковната община, кани всички желаещи да се включат в Църковния хор “Рождество Богородично”.  \r\n\"Всеки един, който желае да благовести и разпространява Христовите послания за любов към Бога и хората чрез музика и пеене, както и да бъде част от духовната мисия на нашата община, може да заповяда на срещата, която ще се проведе от 11:00 до 13:00 ч. на адрес: Deutschschweizer Reformierten Kirchgemeinde Genf,  \r\nRue Sénebier 8 1205 Genève\" - се казва в съобщение на инициаторите.  \r\nДиригент на хора е Станислава Нанкова, музикант- диригент в Женева.  \r\nНикола ПЕТКОВ", "date": "2019.09.14", "title": "Българската православна църковна община \"Рождество на Пресвета Богородица\" в Женева създава свой смесен православен хор"}
{"url": "http://www.focus-news.net/news/2019/09/14/2698586/kmetat-na-stolichna-obshtina-yordanka-fandakova-prez-poslednite-10-godini-nalozhihme-skorostno-promyanata-kakvato-sofiya-ne-poznavashe.html", "text": "През последните 10 години наложихме скоростно промяната, каквато София не познаваше. Това каза кметът на София Йорданка Фандъкова в „Денят с Георги Любенов“ по  БНТ .„Днес тя ни се струва като нещо естествено, но всъщност не е. Тя се дължи на много работа, на много ясен план, на много конкретни проекти. За да продължи със същата скорост развитието на София, е нужно да продължим промяната на града“, каза кметът. Тя посочи, че има обновен екип от хора, които са постигнали сериозни успехи в различни сфери, които са готови да работят за София. „Това ме мотивира, мотивира ме работата за София. Ние излизаме с конкретни проекти и план за действие“, подчерта Фандъкова. Тя посочи, че за 10 години е имало и допуснати грешки и пропуски. „Сменяла съм хора от екипа, разделяла съм се с хора, това е било публично ясно тогава, когато има грешка или загубено доверие. В момента ние имаме промяна и пренастройване на приоритети, тъй като по много от тях вече има сериозни резултати. Новите проекти имат нужда от нова енергия и нова хора“, каза Фандъкова. Тя отчете, че това не означава, че хората, които са работили много сериозно, няма да продължат.", "date": "2019.09.14", "title": "Кметът на Столична община Йорданка Фандъкова: През последните 10 години наложихме скоростно промяната, каквато София не познаваше"}
{"url": "http://www.focus-news.net/news/2019/09/14/2698588/kmetat-na-sofiya-yordanka-fandakova-nared-s-novite-detski-gradini-v-momenta-stroim-obshto-10-uchilishtni-sgradi-i-5-novi-fizkulturni-salona.html", "text": "Наред с новите детски градини в момента строим общо 10 училищни сгради и 5 нови физкултурни салона. Това каза кметът на София Йорданка Фандъкова в „Денят с Георги Любенов“ по  БНТ . „Позволете ми да започна с един поздрав към всички. Днес е Кръстовден – един от 12-те велики християнски празници. Поздравявам всички, които имат имен ден днес. Тъй като преданията казват, че от днес се обръща времето от лятно към есенно и София влиза в есенен режим. Разбира се, наред със задръстванията, високия трафик, идва началото и на учебната година. Идва и новия театрален и културен сезон на София“, посочи още Фандъкова.  \r\nПо думите й културната сфера е  много близка и важна за духа на София и възможностите софиянци да се срещнат с най-доброто в сферата на културата. Фандъкова напомни, че в началото на работата е направена театралната реформа и че салоните вече са пълни.  \r\n„16 септември започва началото на учебната година. Откриваме тази година учебната година в нова сграда на Първа английска езикова гимназия и 112-то училище. Огромна спортна зала, ремонтиран физкултурен салон, т.е. вече английската гимназия има две спортни зали. Поканила съм Данчо Йовчев, надявам се да оцени това, което е направено. За две години удвоихме капацитета на английската гимназия. Строим в момента общо 10 училищни сгради с 5 нови физкултурни салона. Това е наред с новите детски градини, които строим. Това е резултат и посока. Посоката е да правим всичко възможно да поддържаме духа на София, да възпитаваме нашите деца. Инвестициите  в децата и хората са най-важните инвестиции“, допълни още Фандъкова.", "date": "2019.09.14", "title": "Кметът на София Йорданка Фандъкова: Наред с новите детски градини в момента строим общо 10 училищни сгради и 5 нови физкултурни салона"}
{"url": "http://www.focus-news.net/news/2019/09/14/2698585/d-r-nadezhda-todorovska-bchk-tazi-godina-moto-na-svetovniya-den-e-parva-pomosht-za-vseki.html", "text": "Тази година мото на Световния ден е: \"Първа помощ за всеки\". Това каза заместник-генералният директор на БЧК д-р Надежда Тодоровска в интервю за  Агенция „Фокус“  по повод Световния ден на първата помощ. „Ще има празник, организиран от нашата Столична организация, където наистина ще има много доброволци и участници в нашата дейност, които ще имат възможност под формата на игри да запознаят малките деца с прийомите на първата помощ, с демонстрациите, които нашите младежи доброволци ще направят на място, ще помогнат на тези, които биха искали да видят и научат да правят нещо от различните методи по оказване на първа помощ да го изпробват на място. Смятаме да се получи един хубав празник. Има различни деца и възрастни, които имат специфични нужди и трябва да бъдем обърнати към всеки един нуждаещ се, реално да му помогнем той сам да може да окаже първа помощ на себе си и да помогне на друг, който има нужда от това, така че целта е наистина повече хора да бъдат обучени и да могат да оказват първа помощ“, допълни още Надежда Тодоровска. \r\nБояна МАРКОВА  \r\n \r\n Пълния текст на интервюто четете по-късно в „Мнение”", "date": "2019.09.14", "title": "Д-р Надежда Тодоровска, БЧК: Тази година мото на Световния ден е: \"Първа помощ за всеки\""}
{"url": "http://www.focus-news.net/news/2019/09/14/2698587/vtori-natsionalen-sabor-na-zapasnoto-voynstvo-shte-se-provede-v-mestnostta-kranska-koriya-kray-kazanlak.html", "text": "Втори Национален събор на запасното войнство ще се проведе в местността Крънска кория край Казанлък. Това каза за  Радио „Фокус”  Стефко Михайлов, секретар Съюза на запасните офицери и сержанти в Казанлък. Съборът ще бъде открит в 11.00 часа и ще продължи и през утрешния ден. Очаква се на откриването да присъства министърът на отбраната Красимир Каракачанов.  \r\nВ рамките на два дни ще се проведат демонстративни скокове с парашут, демонстрация на бойни техники и на групи за специални операции, както и висш пилотаж със спортен самолет. Със свои демонстрации ще участва и Прабългарската школа за оцеляване „Бага Тур”. Ще бъде представена изложба на военно облекло, старинно оръжие и символи, самолетни модели, корабни модели, водолазно оборудване, книги и публицистични материали от военни и други автори на военна тематика.  \r\nВ програмата днес организаторите предвиждат открита сцена с художествена програма с участието на художествени колективи, групи и индивидуални изпълнители от цялата страна. \r\nНа 15 септември ще се проведе Ден на отворените врати и показ на бойна техника във военното формирование на 61-ва Стрямска механизирана бригада в Казанлък. \r\nЩе се проведат и два турнира – по стрелба с пистолет и пневматично оръжие и шахматен турнир. \r\nСлавяна ГАЙДАРОВА", "date": "2019.09.14", "title": "Втори Национален събор на запасното войнство ще се проведе в местността Крънска кория край Казанлък"}
{"url": "http://www.focus-news.net/news/2019/09/14/2698569/b92-sarbiya-poslanikat-na-sasht-v-kosovo-kritikuva-mestnite-polititsi.html", "text": "Посланикът на САЩ в Косово Филип Коснет разкритикува местните политици, като заяви, че Прищина има проблеми с политически кандидати с лошо съдебно минало, съобщава сръбската медия  ”Б92“ . \r\n„Как може гражданите да вземат насериозно отношението на косовските партии към закона, когато много тях включват в листите си лица с активни дела, присъди и обвинения в нападения и военни престъпления, както и за корупция?“, написа Коснет в акаунта си в „Туитър“. \r\nСпоред сръбската медия почти всички предизборни листи на политическите партии в Косово включват в себе си лица с лошо съдебно минало.  \r\n \r\n  Теодор Пенев", "date": "2019.09.14", "title": "Б92 (Сърбия): Посланикът на САЩ в Косово критикува местните политици"}
{"url": "http://www.focus-news.net/news/2019/09/14/2698589/lesopark-hisarlaka-i-porechieto-na-reka-banshtitsa-sa-mestata-za-pochistvane-v-kampaniyata-da-izchistim-balgariya-zaedno-v-kyustendil.html", "text": "Лесопарк „Хисарлъка” и поречието на река Банщица са местата за почистване в кампанията „Да изчистим България заедно”. Това съобщи за  Радио „Фокус” – Кюстендил  Ива Брусарска, експерт към Община Кюстендил. Кампанията ще започне от 10.00 часа. Община Кюстендил за поредна година се включва в кампанията „Да изчистим България заедно!“. Желаещите да се включат в инициативата могат да получат чували и ръкавици в деня на събитието на паркинга на лесопарк „Хисарлъка“ и пред входа на общинския плаж. Община Кюстендил призовава жителите на Кюстендил да се включат в почистването на междублоковите пространства и на прилежащите терени към жилищните сгради, като събраният боклук да оставят до най-близкия контейнер за битови отпадъци. \r\nВенцеслав ИЛЧЕВ", "date": "2019.09.14", "title": "Лесопарк „Хисарлъка” и поречието на река Банщица са местата за почистване в кампанията „Да изчистим България заедно” в Кюстендил"}
{"url": "http://www.focus-news.net/news/2019/09/14/2698590/tass-sasht-i-braziliya-ne-opredeliha-konkretni-srokove-za-targovskoto-sporazumenie-mezhdu-dvete-strani.html", "text": "Вашингтон и Бразилия не са определили конкретни срокове за сключване на споразумение за свободна търговия, макар преговорите да са в активна фаза и страните да искат да постигнат споразумение възможно най-скоро, предава  TACC . Това обяви в петък министърът на външните работи на Бразилия Ернесто Араужо в пресконференция. \r\nПопитан за срока до подписването на двустранно търговско споразумение, министърът каза, че „няма планирани конкретни дати.“  \r\n„Искаме да сключим търговско споразумение възможно най-скоро.\", заяви той. \r\n„Постигнахме много тази година\", добави ръководителят на бразилското външно министерство, говорейки за двустранните търговски инициативи между Белият дом и Бразилия. \r\n\"Вече сме в активни преговори за постигане на споразумение, обсъждаме подробностите на текста му. Работим много усилено по това\", завърши Араужо. \r\nВ началото на август бразилският министър на икономиката Пауло Гедес обяви началото на преговорите със САЩ за споразумение за свободна търговия. \r\n \r\n  Теодор Пенев", "date": "2019.09.14", "title": "ТАСС: САЩ и Бразилия не определиха конкретни срокове за търговското споразумение между двете страни"}
{"url": "http://www.focus-news.net/news/2019/09/14/2698594/sport-balgarskiyat-natsionalen-otbor-po-voleybol-pobedi-rumaniya-s-30-v-mach-ot-grupite-na-evropeyskoto-parvenstvo.html", "text": "Българският национален отбор по волейбол победи Румъния с 3:0 в мач от групите на Европейското първенство. Българите спечелиха трита гейма с 28:26, 25:20 и 25:20 и така се изкачиха на първо място в групата си с шест точки след две поредни победи. Франция и Италия имат по три, но те са изиграли само един мач от началото на турнира.", "date": "2019.09.14", "title": "Спорт: Българският национален отбор по волейбол победи Румъния с 3:0 в мач от групите на Европейското първенство"}
{"url": "http://www.focus-news.net/news/2019/09/14/2698593/mezhdunarodniyat-festival-na-mladite-v-izkustvoto-via-pontika-gostuva-na-darzhaven-kulturen-institut-dvoretsa-v-balchik.html", "text": "С концерт класическа музика и прожекцията на филма “Поне за миг да полетя“ Международният фестивал на младите в изкуството „Виа Понтика“ гостува на Държавен културен институт – Културен център „Двореца“. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондентът на  Радио „Фокус” – Варна . В неделя от 18:00 часа в Каменна зала ще представи своя концерт Квартет 4G‘s - Милош Вукович, Стефан Миленкович, Павле Жаркич и Стефан Деянович, с ръководител доц. Братислав Златкович. Музикантите са от Факултета за изкуства в Нишкия университет, Сърбия. В програмата са включени творби на Братислав Златкович „Танго за теб“, Пьотър Илич Чайковски „Валс на цветята“ от „Лешникотрошачката“, Пауло Белинати „Baiao de Gude“, Братислав Златкович „Нощ в Палилула“, Традиционна македонска фолклорна песен (аранжимент Мая Радованлия) - „Прошета се Йовка Кумановка“, Кларис Асад „Bluezilian“, Шигеру Мацуока „Samba de Viento“ и Йохан Пахелбел „Канон в D мажор“. В същия ден от 20:00 часа отново в Каменна зала е прожекцията на филма “Поне за миг да полетя“. Режисьор е Галина Кралева, продуцент - Анри Кулев, сценарист - Влади Киров, оператор - Светла Ганева, монтаж - Бойка Попова. Участват Люба Маричкова, Илка Зафирова, Мария Статулова, Диана Райнова, Анани Явашев, Асен Шопов, \r\nГеорги Данаилов, Георги Мишев, Кирил Маричков, Иван Веселинов и Христо Мутафчиев. „Поне за миг да полетя“ е филм – портрет за една изключителна фигура на българската култура – универсалния Иван Андонов (1934 – 2011). Произведението е със сложна артистична тъкан от незабравимите му игрални филми, авангардната му анимация, въздействащата живопис, редки интервюта, театрални спектакли, актьорски превъплъщения, свидетелства на колеги и приятели, кадри от достолепния родов дом в Пловдив. Стихове на Константин Павлов, четени за радиото с неотразимия му тембър, придават неочаквано интимни измерения на изображението. И всичко е стоплено през погледа на неговата жена – муза Люба Маричкова. Филм за интелигента, надмогващ времето, за човека – творец в чистия му вид, достоен за своя обект. Входът и за двете събития е свободен. \r\nЖулиета НИКОЛОВА", "date": "2019.09.14", "title": "Международният фестивал на младите в изкуството „Виа Понтика“ гостува на Държавен културен институт „Двореца“ в Балчик"}
{"url": "http://www.focus-news.net/news/2019/09/14/2698591/kmetat-na-sofiya-yordanka-fandakova-ne-e-tayna-za-nikogo-che-nashite-oponenti-rabotyat-s-vnusheniya-i-bez-konkretika.html", "text": "Не е тайна за никого, че нашите опоненти работят с внушения и без конкретика. Това каза кметът на София Йорданка Фандъкова в „Денят с Георги Любенов“ по  БНТ . Във връзка с твърденията за некачествени ремонти, Фандъкова посочи: „Не бих се лишила от нито един  проект, защото тези ремонти и проекти са важни за града. Няма как да променяме града,  нфраструктурата, огромните ями, дупки, арматурата, която стърчеше от трамвайните релси по „Граф Игнатиев“. Няма как да оставим града в това състояние“, каза тя и отчете, че интензивната работа е съпътствана и с много проблеми. „По отношение на ремонта на „Граф Игнатиев“, който съм сигурна, че нашите опоненти ще използват максимално в кампанията – имаше проблеми в проекта от 2013 г. Тогава беше широко обсъждан. Впоследствие се оказа, че има доста проблеми. Наложи се лично аз и гл. архитект да се намесим, за да могат да се коригират части от проекта, затова това, което имаме готовност да направим с гл. архитект е да предложим още едни допълнителни механизми за контрол и за носене на отговорност на всички нива. Подготвили сме искане за законови промени, които да дадат възможност да се носи не само финансова отговорност. Вие знаете, че аз съм кметът, който не се колебае да наложи огромни санкции. Тук има нужда от професионална отговорност“. По думите й целта е браншовите организации да могат да дават, но и да отнемат лицензи.  \r\n„Кампанията тръгна по начин, който предполагах“, каза тя и изтъкна, че тя не е особено чиста. „Видяхме няколко подобни елементи. Нямам по никакъв начин илюзията, че кампанията ще бъде лесна. Не приемам битката на някой кандидати на живот и смърт, битката за власт. За мен никога тази позиция не е била позиция на власт. Това е позиция, която ни позволява да работиш за промяна, за развитие, за хората. По този начин винаги съм гледала на тази работа. Разбира се, много, много работа. По този начин ще провеждам заедно с целия екип кампанията\", коментира Фандъкова.", "date": "2019.09.14", "title": "Кметът на София Йорданка Фандъкова: Не е тайна за никого, че нашите опоненти работят с внушения и без конкретика"}
{"url": "http://www.focus-news.net/news/2019/09/14/2698595/yuliya-tsinzova-stolichna-biblioteka-dareniyata-za-chitalishteto-v-s-katrishte-se-pravyat-v-bibliotekata-ni.html", "text": "Даренията за читалището в с. Катрище се правят в Столична библиотека. Това каза в интервю за  Агенция „Фокус“  директорът на Столична библиотека Юлия Цинзова. \"Ние сме обявили, има информация за това. Предимно търсим българска художествена литература, разбира се, историческа и детска. Някои даряват и много интересни чужди издания, преводни издания, които също са интересни“, обясни Цизова. Тя коментира, че предстои да кампанията на Столична библиотека да бъде координиране със село Катрище и с районната библиотека в Кюстендил, защото дарението ще бъде голямо. „Ние сме обявили кампанията до 12 септември. В зависимост от това как върви, какви книги ще получим, може би ще обявим и колко сме получили, какви книги сме получили, ще се отчетем за кампанията, но може и да продължим. Може би ще обявим на нашата страница и във Фейсбук евентуално продължаване на кампанията, ако продължава да има интерес към нея“, добави още Юлия Цинзова.  \r\nВиолета СИМЕОНОВА  \r\n \r\n Пълния текст на интервюто четете по-късно в „Мнение”", "date": "2019.09.14", "title": "Юлия Цинзова, Столична библиотека: Даренията за читалището в с. Катрище се правят в библиотеката ни"}
{"url": "http://www.focus-news.net/news/2019/09/14/2698598/ria-novosti-pomoshtnik-na-darzhavniya-sekretar-na-sasht-se-sreshta-s-ukrainskiya-ministar-na-ikonomikata.html", "text": "Помощникът на държавния секретар на САЩ Джордж Кент и украинският министър на икономическото развитие Тимофей Милованов обсъдиха готовността на Вашингтон да подкрепи украинските реформи, съобщава  РИА Новости , като се позовава на пресслужбата на американското посолство в Киев. \r\n\"Заместник-помощникът на държавния секретар (Джордж) Кент и министърът на икономическото развитие Милованов обсъдиха готовността на САЩ да подкрепят Украйна в прилагането на реформи за укрепване на икономиката на страната, включително поземлена реформа\", посочва посолството в съобщение във „Фейсбук“. \r\nОсвен това, според съобщениет, страните са обсъдили и инвестиционния климат в Украйна. \r\n \r\n  Теодор Пенев", "date": "2019.09.14", "title": "РИА Новости: Помощник на държавния секретар на САЩ се среща с украинския министър на икономиката"}
{"url": "http://www.focus-news.net/news/2019/09/14/2698602/otets-atanas-sveshtenik-krastovden-e-edin-ot-golemite-tsarkovni-praznitsi-koyto-se-chestva-v-znak-na-pochit-kam-osnovniya-simvol-na-vyarata.html", "text": "Празникът Въздвижение на честния кръст, известен още като Кръстовден, се празнува от ІІІ-и век. Това е един от големите църковни празници, който се чества в знак на почит към основния символ на вярата. Това каза за  Радио „Фокус“ – Пазарджик  отец Атанас, свещеник от Пазарджик. „Света Елена, майката на свети Константин, тогавашния император на Римската империя, тръгват да намерят заедно с патриарх Макарий Светия кръст на Господ Иисус Христос. Знаели са приблизително мястото, но не са знаели как да го разпознаят“, отбеляза свещеникът. Той допълни, че на мястото, където са отишли, са намерени три кръста. „Не знаели кой е истинският, на който е разпънат Христос. В това време видели процесия, която носи мъртъв човек. Епископът предложил да допрат покойника до трите кръста. След като допрели кръста, на който бил разпънат Христос, покойникът възкръснал“, коментира отец Атанас. Той допълни, че това е чудо, тъй като кръстът е символ на самото християнство. „За поклонение на празника се изнася кръстът. Свещеникът се покланя, целува го и го оставя за поклонение в храма“, уточни свещеникът. \r\nВаня НИКОЛОВА", "date": "2019.09.14", "title": "Отец Атанас, свещеник: Кръстовден е един от големите църковни празници, който се чества в знак на почит към основния символ на вярата"}
{"url": "http://www.focus-news.net/news/2019/09/14/2698597/the-national-interest-shte-se-prevarne-li-venetsuela-v-baza-za-ruski-raketii.html", "text": "С разработването на ново поколение американски крилати ракети в отговор на предполагаеми нарушения на споразуменията за въоръжението от страна на Русия, отговор от страна на Москва беше неизбежен, коментира американското издание  The National Interest . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nНо руски ракети във Венецуела? Това е нещо, което за руските коментатори призовават като отговор на изтеглянето на САЩ от Договора за ликвидирането на ракетите със среден обсег на действие. Пентагона вече тества нови наземни крилати ракети с обсег от 500 километра, които надвишават договорената в споразуменията максимална дистанция. \r\n„Русия има правни основания, в отговор на появата на нови оръжия от САЩ след напускането на Договора за ракетите от среден обсег, да разположи своите подводници и кораби с ракети със среден и по-малък обсег в относителна близост до границите на САЩ\", заяви генерал-майор Владимир Богатирев пред руския вестник \"Независимая газета\". \r\nТой намекна, че руските кораби, екипирани с крилати ракети може би ще оперират до Венецуела. Те са снабдени с морски ракети тип „Калибър“, включително SSN-30, оръжие еквивалентно на американската ракета „Томахоук“. SSN-30, пренасяна от кораби и подводници има обсег до 2500 километра. Подобно на американският си еквивалент, „Калибър“ типично се използва за изстрелване на конвенционални бойни глави за мисии , като например нападения над сирийски бунтовници. Ракетата може обаче да бъде екипирана с ядрена бойна глава. \r\nРусия наскоро подписа морско споразумение с Венецуела, което позволява на кораби от Москва да акостират в пристанищата на южноамериканската страна, чието нестабилно правителство разчита на Кремъл за помощ.  \r\n„Венецуела има чудесни пристанища, в които кораби и подводници на руският флот могат да влизат, да се снабдяват и след това да изпълняват бойните си задачи по бреговете на Северн Америка“, заяви Богатирев. Подобно споразумение е подписано и между Русия и Никарагуа. \r\nБогатиев посочи като контрамярка на разработваните от САЩ ракети и „Зикрон“, руска противокорабна установка, чиито ракети могат да достигнат скорост до три километра в секунда.  \r\n„Един от начините да неутрализираме потенциални заплахи от САЩ, включително от новите им тестове, може да е свръхзвуково оръжие. В частност говорим за ракетата „Зикрон“, която може да се използва срещу цели по море и земя на разстояние от повече от 1000 км.“, заяви генерала. \r\nПървият заместник-председател на комисията по отбрана в руската Държавна дума, Александър Шерин, защити идеята за разполагане на ракети във Венецуела, дори и това да рискува започването на нова „Кубинска криза“.  \r\n„Може би ще има „Кубинска криза“ номер две, но именно краибската криза тогава накара американците да поутихнат за доста време“, заяви той. \r\n„Ако такива системи бъдат разположени във Венецуела, САЩ ще се държат много по точно“, добави Шерин.  \r\nФакта, че СССР оттегли своите балистични ракети от Куба в кризата от 1962 г. е широко известно. Също така е известно, че в замяна САЩ изтегли своите ракети от Турция. \r\nОлег Шведков, пенсиониран капитан подводничар, коментира, че бази в Южна Америка ще улеснят разполагането на руски подводници около САЩ.  \r\n„Възможното постоянно присъствие на руски бойни кораби близо до бреговете на САЩ, екипирани с ракети със среден и малък обсега със сигурност ще им причини главоболия“, коментира той. \r\nАко това звучи познато, би трябвало. Москва постави ядрени балистични ракети в Куба по времето на студената война. Кремъл предприе този ход за да попречи на всякакви опити на Вашингтон за инвазия на острова и също така за да компенсира за американските ракети и бомбардировачи, които бяха разположени на редица места около Съветския съюз. Руските коментатори явно смятат, че Венецуела може да помогне на Москва по същия начин и днес. \r\nНо през 1962 г. Москва все пак демонтира ракетите си в Куба в лицето на заплахата от силите за сигурност на САЩ в Карибите и невъзможността на съветския флот да се справи с тях. Нито пък Кремъл беше готов да рискува ядрен апокалипсис за някакъв далечен остров.  \r\nКоето повдига въпроса как САЩ ще реагират днес на ядрени подводници и кораби, плаващи около Венецуела. Или по-скоро дали американската администрация ще посмее да действа агресивно срещу подобна заплаха. \r\n \r\n  Теодор Пенев", "date": "2019.09.14", "title": "The National Interest: Ще се превърне ли Венецуела в база за руски ракети?"}
{"url": "http://www.focus-news.net/news/2019/09/14/2698596/16-iyat-natsionalen-sabor-na-priyatelite-na-rusiya-shte-se-provede-na-yazovir-koprinka-kray-kazanlak.html", "text": "16-ият Национален събор на приятелите на Русия ще се проведе край водите на язовир „Копринка“. Това съобщиха за  Радио „Фокус”  от Национално движение „Русофили” – Казанлък. Официалното откриване на събора ще се състои в 13.00 часа, а преди това ще се проведат редица събития. Групите, участващи в събора, ще се поклонят пред Паметника на свободата на връх Шипка. Ще бъдат поднесени цветя и пред паметника на генерал Скобелев в Казанлък. \r\nНа открита сцена на язовир „Копринка” ще се състои концерт на лауреатите на шестия Национален фестивал на руската поезия, песен и танц „Пусть всегда будет солнце“, ще бъдат наградени и авторите на отличените творби в 10-ия Международен конкурс за детска рисунка „Обичам моята Родина“. \r\nОт 14.00 до 17.00 часа организаторите предвиждат художествена програма с участието на български и руски артисти и състави, в която участие ще вземе и групата от Казанлък „Грамофон”. \r\nДомакин на събора е Община Казанлък. \r\nСлавяна ГАЙДАРОВА", "date": "2019.09.14", "title": "16-ият Национален събор на приятелите на Русия ще се проведе на язовир „Копринка” край Казанлък"}
{"url": "http://www.focus-news.net/news/2019/09/14/2698603/api-vremenno-se-ogranichava-dvizhenieto-pri-km-61-na-am-maritsa-v-posoka-gkpp-kapitan-andreevo-poradi-goryasht-tir.html", "text": "Временно се ограничава движението при км 61 на АМ „Марица“ в посока ГКПП „Капитан Андреево“ поради горящ ТИР. Това съобщиха от пресцентъра на  Агенция „Пътна инфраструктура“ . Движението временно се осъществява по път I-5 Димитровград – Хасково – път I-8 Хасково – Харманли. Трафикът в посока София е без ограничение.", "date": "2019.09.14", "title": "АПИ: Временно се ограничава движението при км 61 на АМ „Марица“ в посока ГКПП „Капитан Андреево“ поради горящ ТИР"}
{"url": "http://www.focus-news.net/news/2019/09/14/2698592/mgerb-prizovavame-kmeta-na-kardzhali-da-predprieme-vsichki-neobhodimi-deystviya-za-obnovyavane-na-peshehodnite-pateki-v-rayona-na-uchebnite-zavedeniya.html", "text": "В навечерието на новата учебна година МГЕРБ сезира кмета на община Кърджали Хасан Азис за лошото състояние на пешеходните пътеки в района на учебните заведения. Това съобщиха от пресцентъра на  ПП ГЕРБ . Маркировката е трудно различима, а на места боята е напълно изтрита, което създава реални рискове за всички участници в движението – както за шофьорите, така и за пешеходците, се казва в писмото. „С оглед интензитета на трафика и с цел предотвратяване на евентуални инциденти, Ви призоваваме да извършите всички необходими действия за обновяване на пешеходните пътеки и обезпечаване сигурността на ученици, родители и водачи на МПС“, заявяват от МГЕРБ. „Към писмото е приложен снимков материал, от който е видно, че пешеходните пътеки край най-големите градски училища са силно заличени“, съобщават от МГЕРБ.", "date": "2019.09.14", "title": "МГЕРБ: Призоваваме кмета на Кърджали да предприеме всички необходими действия за обновяване на пешеходните пътеки в района на учебните заведения"}
{"url": "http://www.focus-news.net/news/2019/09/14/2698601/emsc-zemetresenie-s-magnitud-ot-51-po-skalata-na-rihter-e-registrirano-v-turtsiya.html", "text": "Земетресение с магнитуд от 5.1 по скалата на Рихтер е регистрирано в Турция в 6:03 часа местно време (8:03 българско време), показва справка на официалната интернет страница на Европейския средиземноморски сеизмологичен център (EMSC). \r\nЕпицентърът на труса е бил на 93 км северно от Анкара и 9 км югоизточно от град Черкеш, с дълбочина от 5 км под земната кора. \r\nЗа сега няма данни за жертви, като щетите от труса още се уточняват. \r\n \r\n  Теодор Пенев", "date": "2019.09.14", "title": "EMSC: Земетресение с магнитуд от 5.1 по скалата на Рихтер е регистрирано в Турция"}
{"url": "http://www.focus-news.net/news/2019/09/14/2698600/110-godishninata-na-tsentralnata-sofiyska-sinagoga-shte-bade-otbelyazana-dnes.html", "text": "Организацията на евреите в България \"Шалом\" и Централният израилтянски духовен съвет,  организират тържествена церемония по отбелязване на 110-та годишнина на Централната софийска синагога, предаде репортер на  Агенция „Фокус“ . Тя е официално открита на 9 септември 1909 г. Построена е по проект на известния австрийски архитект Фридрих Грюнангер, който взима за модел синагогата във Виена, разрушена по-късно от нацистите. На същото място се е издигала старата синагога на София, наречена „Ахава и хасед“. Софийската синагога е най-голямата на Балканския полуостров и 3-та в Европа (след синагогите в Будапеща и Амстердам), както и най-голямата сефарадска синагога на континента и до днес е символ на религиозния живот на българската еврейска общност. \r\nТържественото честване ще се състои от 20.00 часа на ул. Екзарх Йосиф 16. На този исторически за  еврейската общност в България миг се очаква да присъстват  кмета на София  Йорданка Фандъкова, президента на Световния еврейски конгрес и един от най-големите дарители на синагогата  Роналд Лаудер, дипломати, гости, членове на еврейската общност, представители на Националния съвет за сътрудничество по етническите и интеграционните въпроси към Министерския съвет и други. \r\nНикола ПЕТКОВ", "date": "2019.09.14", "title": "110-годишнината на Централната софийска синагога ще бъде отбелязана днес"}
{"url": "http://www.focus-news.net/news/2019/09/14/2698606/anadolu-agency-indiyskite-deystviya-v-kashmir-porazhdat-ekstremizam-smyata-imran-han.html", "text": "Пакистанският министър-председател Имран Хан заяви, че индийските действия в щата Джаму и Кашмир пораждат екстремизъм, съобщава турската информационна агенция  Anadolu Agency . \r\nТой обяви кризата в региона като „хуманитарен проблем“ и обеща да повдигне въпроса по време на Общото събрание на ООН другия месец.  \r\n„Искам да кажа на Индия, че престъпленията на нейните сили подтикват младите към екстремизъм. Те ще се борят срещу бруталността на индийците, защото биха предпочели достойна смърт вместо живот на унижение“, заяви той. \r\nПо-рано се състоя пакистански митинг, чиято цел беше да бъде изразена солидарност с мюсюлманите в индийския щат, на който премиера присъства. \r\nСпоред Хан действията на Ню Делхи увеличават усещането за изолация и несигурност у мюсюлманското население на Индия.  \r\n \r\n  Теодор Пенев", "date": "2019.09.14", "title": "Anadolu Agency: Индийските действия в Кашмир пораждат екстремизам, смята Имран Хан"}
{"url": "http://www.focus-news.net/news/2019/09/14/2698604/ria-novosti-rusiya-e-registrirala-desetki-narusheniya-na-primirieto-v-siriya.html", "text": "В рамките на дейността си, Работната на комисия за прекратяване на огъня в Северна Сирия регистрира 34 случая на нарушения на примирието за един ден, предава  РИА Новости , като се позовава на информация на руското министерство на отбраната, публикувана във „Фейсбук“. \r\n\"Руската част на представителството на съвместната руско-турска комисия за разглеждане на въпроси, свързани с нарушенията на прекратяването на военните действия, регистрира 34 случая на стрелба в северносирийските провинции Алепо, Латакия, Идлиб и Хама. Турската част на представителството е засякла 31 нарушения.“, се казва в съобщението. \r\n \r\n  Теодор Пенев", "date": "2019.09.14", "title": "РИА Новости: Русия е регистрирала десетки нарушения на примирието в Сирия"}
{"url": "http://www.focus-news.net/news/2019/09/14/2698609/ria-novosti-vzriv-v-yuzhnata-chast-na-shvetsiya-rani-chovek.html", "text": "Взрив в магазин в град Лунд в южна Швеция е ранил минаваща покрай мястото на експлозията млада жена, предава  РИА Новости , като се позовава на информация на органите на реда в скандинавската страна.   \r\n\"Целта на експлозията е бил магазин. В момента нямаме заподозрени или задържани, анализираме показанията на свидетели\", заяви официалния говорител на местната  полиция, цитиран от шведското издание “Svenska Dagladet”. \r\nВестникът, позовавайки се на очевидци, съобщава, че жертвата, на възраст около 20 години, е получила шрапнелни рани. \r\n \r\n  Теодор Пенев", "date": "2019.09.14", "title": "РИА Новости: Взрив в южната част на Швеция рани човек"}
{"url": "http://www.focus-news.net/news/2019/09/14/2698605/prof-zdravko-marinov-bchk-imame-mnogo-sluchai-kogato-nashi-uchenitsi-pomagat-v-tezhka-situatsiya-i-kogato-pristigne-lekaryat-rabotata-e-svarshena.html", "text": "Много е хубаво това, че имаме много случаи, когато нашите ученици в тежка ситуация помагат и когато пристигне лекарят работата е свършена. Това каза за  Агенция „Фокус“  председателят на столичната организация на БЧК проф. Здравко Маринов. „Днес сме се събрали отново да честваме Международния ден на първата помощ в БЧК. Един прекрасен ден, в който и отчитаме, и показваме за кой ли път важността на възможностите за знаене, професионално прилагане на първа помощ. За да може в тежки моменти обучените от нас хора на различни възрасти да могат да окажат първа помощ на място, в момента, във всяка една тежка ситуация. Важното е, когато линейките пристигнат на съответното място, те вече да открият, ако наши хора са били там, половината работа и повече свършена“, каза той.  \r\n„Тази година минава под мотото да помогнем на групи хора, които до известна степен са социално отделени от реалния свят. Това не е мото или нещо, което правим само тази година, това е нещо, което се е правило досега, ще се прави и нататък. Просто фокусът го насочваме към тази група хора“, обясни проф. Маринов. На въпрос дали за тази група хора се променя първата помощ, която трябва да им се приложи, той отговори, че това  не се променя, но се включва и психологическа помощ. „Първата долекарска помощ и първата психологическа помощ са взаимосвързани, не можем да ги разделяме“, допълни той. Проф. Маринов каза още, че колкото повече хора преминат обучението на БЧК в различни възрасти, толкова по-добре за всички.  \r\n„Много е хубаво това, че имаме много случаи, регистрирани в Червения кръст, когато нашите ученици в тежка ситуация помагат и когато пристигне лекарят работата е свършена. Човешки живот е спасен. От това по-голямо удоволствие няма“, допълни той. Проф. Маринов обясни, че курсове за първа помощ могат да се изкарат във всички областни градове на България. „Дай Боже повече хора да идват. Смятам, че стотиците хора, и младежи, и студенти, които обучаваме всяка година са един сериозен потенциал, който реагира на време в тежка ситуация“, допълни той.   \r\nТеодора ПАТРОНОВА", "date": "2019.09.14", "title": "Проф. Здравко Маринов, БЧК: Имаме много случаи, когато наши ученици помагат в тежка ситуация, и когато пристигне лекарят работата е свършена"}
{"url": "http://www.focus-news.net/news/2019/09/14/2698611/yuriy-aslanov-sotsiolog-podkrepata-na-bsp-za-maya-manolova-tseli-privlichaneto-na-po-shirok-elektorat.html", "text": "Подкрепата на БСП за независимата кандидатура на Мая Манолова цели привличането на по-широк електорат. Това каза в интервю за седмичното обзорно предаване „Метроном“ на  Радио „Фокус“  социологът Юрий Асланов. Според него подобна подкрепа би могла да донесе пробив за БСП в София по модела на президентските избори през 2016 година. Юрий Асланов добави, че Мая Манолова вече е припозната от левия избирател в столицата, тъй като в хода на предварителната кампания тя е получила най-много номинации.  „Досега поне тя винаги е защитавала каузи, които са присъщи за левите идеи, в защита на интересите на хора които са потърпевши от императивите на свободния пазар и на злоупотребата с пазара от страна на картели и монополи. Това е типично ляво послание, близко до лявата идеология. Не очаквам съществени различия и разминавания. Не може и да ги няма, доколкото тя е издигната от Инициативен комитет и е говорител на по-широк кръг от възгледи, убеждения, очаквания“, обясни той. Юрий Асланов допълни, че София е заредена със специфичен политически ритъм и напрежение. Досега ГЕРБ успяваше да се възползва от слабостите на останалите политически формации в града, отколкото да използва някаква собствена сила, каза той и добави, че на тези избори ще се разбере, че тук нито една политическа сила не може да претендира за власт, ако не успее да даде отговор на хората, които вярват в най-разнообразни каузи, но ги обединява недоволството от начина, по който се урежда градоустройството. \r\nРосица АНГЕЛОВА", "date": "2019.09.14", "title": "Юрий Асланов, социолог: Подкрепата на БСП за Мая Манолова цели привличането на по-широк електорат"}
{"url": "http://www.focus-news.net/news/2019/09/14/2698608/cyprus-mail-saveta-za-sigurnost-na-oon-tryabva-da-e-reshitelen-kogato-stava-duma-za-nereglamentirano-izpolzvane-na-sila-zayavi-predstavitel-na-kipar-v-oon.html", "text": "Малките държави с дълготрайни конфликти като Кипър са принудени да разчитат на ефективността на Съвета за Сигурност на ООН, смята заместник-представителя на Република Кипър в ООН Поли Йоанну по време на обсъждане на дейността на съвета, пише кипърското издание  The Cyprus Mail . \r\n„Съвета трябва да е решителен в разпознаването, осъждането и обсъждането на нерегламентирано използване на сила“, заяви тя.  \r\nНе можем да преувеличим важността от това да имаме Съвет за сигурност, който не отвлича вниманието си от заплахите за мира, използването на сила и решаването на проблеми, добави тя. \r\nПосланичката също така обърна внимание на важността от това да бъде поставяно на първо място международното право, когато се вземат решения, като добави, че съвета „трябва постоянно да налага същите правила, които всички сме разработили и прилагаме в международните отношения“. \r\nТя също така обвини Съвета за сигурност за това, че високото число на активни конфликти по света е показател, че дейността на съвета не е оптимална.  \r\nКогато Съветът е прекалено разделен, за да предприеме действия, Общото събрание има повече правомощия да действа, отколкото използва в момента, заяви Йоанну. Ключът към ефективността на организацията може да се крие в постигането на правилни взаимодействия между Общото събрание и Съвета за сигурност, заключи тя. \r\n \r\n  Теодор Пенев", "date": "2019.09.14", "title": "Cyprus Mail: Съвета за сигурност на ООН трябва да е решителен, когато става дума за нерегламентирано използване на сила, заяви представител на Кипър в ООН"}
{"url": "http://www.focus-news.net/news/2019/09/14/2698607/mvr-25-dushi-sa-postradali-pri-katastrofi-v-stranata-prez-izminaloto-denonoshtie.html", "text": "25 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 19 тежки пътнотранспортни произшествия. В София са регистрирани 30 леки и две тежки катастрофи, при които са пострадали трима души.", "date": "2019.09.14", "title": "МВР: 25 души са пострадали при катастрофи в страната през изминалото денонощие"}
{"url": "http://www.focus-news.net/news/2019/09/14/2698613/the-guardian-nadezhdite-za-lesen-brekzit-bez-sdelka-sa-bezsmisleni-smyata-bivsh-britanski-darzhaven-sluzhitel.html", "text": "Бившият постоянен секретар в отдела по напускането на Европейският съюз Филип Райкрофт настоява, че твърдението за „чист“ Брекзит без сделка, без сериозни последствия е безсмислено, пише британското издание  The Guardian . \r\nБорис Джонсън обеща да изведе страната от ЕС до 31 октомври и „да става каквото ще“, и също така намекна, че ще се опита да заобиколи решението на парламента, което го заставя да поиска забавяне на Брекзит от Брюксел. \r\nРайкрофт обаче, който служи като ръководител на отдела за Брекзит до март тази година заяви, че напускане без сделка ще започне сложна серия от преговори. \r\n„Това няма да е чисто излизане – това, което ще стане е, че легално ще напуснем ЕС. Но това, което няма да стане е, че няма да се отменят всички много близки икономически връзки, които имаме с Брюксел, от които толкова много от нашата търговия в момента зависи. А ние не искаме да премахнем и всички връзки, свързани със сигурността, които имаме с ЕС“, заяви той. \r\n„Също така поради важността на тези връзки, и за ЕС и за Великобритания, ще остане изключително важно да ги изразим с формални взаимоотношения. С други думи ще трябва да преговаряме, и тези преговори за бъдещитени взаимоотоношения започват с гражданите, парите и границата с Ирландия“, добави Райкрофт.  \r\n„Така че намеците за (Брекзит) без сделка някак означават, че ще трябва да обърнем гърба си на ЕС и да прекъснем всякакви връзки с него са безсмилени“, заяви още той. \r\nРойкрофт прекара част от кариерата си в шотландското правителство. Той се изказа по-рано, като предупреди, че политиците трябва внимателно да помислят как да подсигурят унията между Шотландия и Северна Ирландия след Брекзит, със или без сделка. \r\n„Ясно е, че в момента политическото време се срина – всичко се случва в краткосрочна перспектива, всеки се притеснява за това какво се случва, не дори следващата седмица, а утре“, каза той. \r\n„При тези обстоятелства е много различно да поглеждаш по надалеч зад хоризонта. Как ще се справим като държава ако и когато излезем от ЕС?“ \r\nРойкрофт повдигна въпроса и дали конституцията на Великобритания работи, въпрос повдигнат и от Джон Бъркоу, говорителя на Камарата на общините. \r\n„Нямаме писана конституция – тя разчита на споразумения и прецеденти, и в духа в който тези споразумения и прецеденти са постигнати. И ако те бъдат игнорирани или подложени на изпитание, липсата на кодифицирана конституция става проблем.“, заяви още Райкрофт. \r\n \r\n \r\n  Теодор Пенев", "date": "2019.09.14", "title": "The Guardian: Надеждите за лесен Брекзит без сделка са безсмислени, смята бивш британски държавен служител"}
{"url": "http://www.focus-news.net/news/2019/09/14/2698614/sport-red-bul-layptsig-izliza-kato-domakin-sreshtu-otborat-na-bayern-myunhen-v-mach-ot-chetvarti-krag-na-germanskata-bundesliga.html", "text": "Ред Бул Лайпциг излиза като домакин срещу отбора на Байерн Мюнхен в мач от четвърти кръг на германската „Бундеслига“. \r\nДомакините са лидери в класирането, като спечелиха и трите си мача, изиграни досега и разполагат с девет точки. Байерн има седем точки и е спечелил два от трите си изиграни мача. Лайциг няма сериозни проблеми със състава си, докато гостите няма да могат да разчитат на Леон Горецка, който се възстановява от контузия. Мачът ще се играе днес в 19:30 българско време.", "date": "2019.09.14", "title": "Спорт: Ред Бул Лайпциг излиза като домакин срещу отборът на Байерн Мюнхен в мач от четвърти кръг на германската „Бундеслига“."}
{"url": "http://www.focus-news.net/news/2019/09/14/2698612/dots-rumyana-kolarova-politolog-s-kazusa-v-bnr-e-prestapena-granitsata-na-demokratichnost.html", "text": "С казуса  в БНР е престъпена границата на демократичност. Това каза за седмичното обзорно предаване  „Метроном“  на  Радио „Фокус“  политологът доц. Румяна Коларова. Според нея този случай, както и така нареченият „шпионския скандал“ касаят националната сигурност на страната. „Ясно е, че и в двата казуса, особено с този за националното радио, е престъпена граница, която отива далеч отвъд критериите за демократичност и професионализъм в измерения, на които до този момент не сме били свидетели. Тревожна е констатацията, че подобни инциденти могат да бъдат свързвани с предизборна ситуация“, коментира тя. Доц. Румяна Коларова каза още, че тези казуси ще повлияят на местните избори, но тяхното влияние, ще зависи и от това как реагират управляващите. \r\nРосица АНГЕЛОВА", "date": "2019.09.14", "title": "Доц. Румяна Коларова, политолог: С казуса  в БНР е престъпена границата на демократичност"}
{"url": "http://www.focus-news.net/news/2019/09/14/2698610/adelina-stefanova-hram-vavedenie-bogorodichno-blagoevgrad-tsarkovniyat-praznik-krastovden-narichame-oshte-vazdvizhenie-na-svetiya-krast-gospoden.html", "text": "Църковният празник Кръстовден наричаме още Въздвижение на Светия кръст Господен. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ в Благоевград. „Византийският император Константин Велики бил на поход и видял в небето кръст от звезди и надпис: „С това ще победиш“. Сложил кръст на знамето, на щитовете и на шлемовете на своите войници и наистина победил. Слязъл в Рим и приел християнството. Изненадана от това знамение, императрицата-майка Елена отишла в Йерусалим  и наредила да разрушат езическия храм, издигнат на Голгота, където бил разпънат Иисус. Там открила три кръста, като познали кой е Христовия като доближили болно дете до него и то оздравяло на секундата“, каза още Аделина Стефанова. Тя добави, че било 326 година, когато царица Елена наредила отново да издигнат кръста на мястото, където бил разпънат Христос. Църковният уредник допълни, че според едно предание по-късно станало и второ въздигане на Христовия кръст в началото на VII век, когато персите превзели Палестина и ограбили Йерусалим, а заедно с другите трофеи заграбили и пазения там животворен кръст. По думите ѝ едва 14 години по-късно, когато византийският император Ираклий удържал победа над персите и сключил изгодно мирно споразумение, кръстът бил върнат на Йерусалимския хълм и отново бил въздигнат на високо за пример и показно на всички. \r\nЛивия НИНОВА", "date": "2019.09.14", "title": "Аделина Стефанова, храм „Въведение Богородично“ – Благоевград: Църковният празник Кръстовден наричаме още Въздвижение на Светия кръст Господен"}
{"url": "http://www.focus-news.net/news/2019/09/14/2698615/api-vremenno-se-ogranichava-dvizhenieto-v-izprevarvashtata-lenta-pri-km-13-na-am-trakiya-v-posoka-sofiya.html", "text": "Временно се ограничава движението в изпреварващата лента, при км 13 на АМ \"Тракия\", в посока София поради обърнат бус. Това съобщиха от  Агенция „Пътна инфраструктура“ . \r\nТрафикът се осъществява в активната и аварийната лента и се регулира от \"Пътна полиция\". \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.14", "title": "АПИ: Временно се ограничава движението в изпреварващата лента, при км 13 на АМ \"Тракия\", в посока София"}
{"url": "http://www.focus-news.net/news/2019/09/14/2698616/yuriy-aslanov-sotsiolog-bitkata-za-sofiya-shte-bade-osporvana-i-za-parvi-pat-ot-mnogo-godini-se-ochakva-balotazh.html", "text": "Битката за София ще бъде оспорвана и за първи път от много години се очаква балотаж. Това каза в интервю за седмичното обзорно предаване „Метроном“ на  Радио „Фокус“  социологът Юрий Асланов. На този етап се очертава основната битка да бъде между Йорданка Фандъкова и Мая Манолова, допълни Асланов. По думите му шансовете на Мая Манолова на балотажа ще бъдат измервани в хода на кампанията, тъй като на местни избори обикновено някои нагласи се променят доста бързо и то в последните дни. Шансовете на двете основни кандидати към изглеждат изравнени, обясни той. Юрий Асланов прогнозира, че ПП ГЕРБ има шансове да остане първа политическа сила в местната власт като цяло в страната. „Като цяло в страната ГЕРБ запазва сравнително добра кондиция. Едва ли може да препотвърди постиженията си от преди четири години и да получи чак толкова силно представителство, каквото имаше тогава в местната власт. Със сигурност резултатите за ГЕРБ няма да бъдат по-добри, ще бъдат по-слаби, отколкото бяха, но все пак ГЕРБ запазва шансовете си да остане първа политическа сила в местната власт като цяло в страната. Това обновяване е задължително условие, защото на много места има настроения срещу местните управи, а местното управление по една или друга причина малко или повече се свързва с името на ПП ГЕРБ и може би те го съзнават“, обясни социологът. Според Юрий Асланов предизборните кампаниите става все по-яростни и безскрупулни. Ще има много опити за личностно дискредитиране, за компрометиране на отделни кандидати с всякакви прийоми, както и не толкова почтени, каза още той. Според него обаче избирателят не се влияе вече толкова от подобни практики. \r\nРосица АНГЕЛОВА", "date": "2019.09.14", "title": "Юрий Асланов, социолог: Битката за София ще бъде оспорвана и за първи път от много години се очаква балотаж"}
{"url": "http://www.focus-news.net/news/2019/09/14/2698619/politologat-rumyana-kolarova-bsp-i-dps-tselyat-destabilizatsiya-na-upravlenieto-na-gerb.html", "text": "БСП и ДПС целят дестабилизация на управляващите, чрез консолидиране ляво мнозинство, с което да управляват. Това коментира в седмичното обзорно предаване  „Метроном“  на  Радио „Фокус“  политологът доц. Румяна Коларова. Според нея големият въпрос е дали ГЕРБ ще може да покаже, че е партия която удържа конфликтите на местно ниво. „Натискът за подобно нещо е очеваден. Има две парии, които се опитват да дестабилизират ситуацията. Едната чрез вариант да продължи да управлява с ГЕРБ или да има предсрочни избори. Другата с опит да предизвика предсрочни избори. Може да се каже, че до този момент тези две парии многократно са потвърждавали своето единодействие“, обясни тя. Според доц. Румяна Коларова отсъствието на Цветан Цветанов от предизборната кампания няма да има решаваща роля на местните избори. Коларова каза още, че няма партия или движение без конфликти, както няма и политик, който да не е обучаван как да ги разрешава. Освен знание и умение, това е въпрос на демократичност и социална ефективност, обясни тя.  \r\nРосица АНГЕЛОВА", "date": "2019.09.14", "title": "Политологът Румяна Коларова: БСП и  ДПС целят дестабилизация на управлението на ГЕРБ"}
{"url": "http://www.focus-news.net/news/2019/09/14/2698618/ria-novosti-tsru-razsekreti-planovete-si-za-izpolzvaneto-na-razuznavatelni-galabi.html", "text": "ЦРУ е разработвала програми за използване на гълъби за разузнавателни цели по време на Студената война, както показват разсекретени документи, публикувани на официалния уебсайт на агенцията, предава  РИА Новости . \r\nПубликуваните документи описват как гълъбите са били подготвяни за тайни мисии. \r\n\"Добре известно е, че гълъбите прелитат много километри, често в сурово време, за да се върнат у дома. Последните данни от изследвания и разработки показват, че пощенските гълъби са способни да носят усъвършенствана 16 мм камера, която може да заснема изображения с висока разделителна способност \", се казва в един от документите. \r\nПредвиждало се е да се обучават гълъби и в Аляска, с цел да се подготвят за работа в условията на далечния север на СССР. \r\nКакто обаче отбелязва отделът за разузнаване, „по редица технически и други причини“ програмата за въвеждане на шпионски гълъби никога не е била реализирана от ЦРУ. \r\n \r\n \r\n  Теодор Пенев", "date": "2019.09.14", "title": "РИА Новости: ЦРУ разсекрети плановете си за използването на „разузнавателни“ гълъби"}
{"url": "http://www.focus-news.net/news/2019/09/14/2698622/blizo-700-parvoklasnitsi-shte-posreshtnat-uchilishtata-v-yambol.html", "text": "Близо 700 първокласника ще постъпят в ямболските училища на 16 септември, понеделник, съобщиха от пресцентъра на  областната администрация . Най-малките попълват 32 паралелки в учебните заведения в града. \r\nКметът на Ямбол Георги Славов ще бъде гост на откриването на новата учебна година в ОУ „Любен Каравелов“ от 9.00 часа. Час по-късно той ще поздрави със старта на учебния процес и студентите от Факултета „Техника и технологии“ към Тракийския университет. От 13.30 часа кметът ще сподели празненството по повод първия учебен ден и в ПГ „Васил Левски“. \r\nПрез настоящата учебна година в Ямбол ще функционират общо 15 общински училища, от които 2 начални, 5 основни, 1 обединено училище, 1 средно училище, 1 спортно училище, 3 профилирани гимназии и 2 професионални гимназии. Общият брой на учениците от І до ХІІ клас в общинските училища надхвърля 7700. В града функционират още пет професионални гимназии. \r\nВсички училища на територията на община Ямбол са в готовност за успешен старт на новата учебна 2019/2010 година. Налични по места са заявените количества учебници, помагала и задължителната документация. Осигурена е също така и ресурсната обезпеченост с педагогически специалисти за нормалното протичане на образователно-възпитателния процес. \r\nКъм днешна дата са завършени планираните ремонти и дейности по освежаване на училищната база. Извършените ремонти на общински училища са на стойност близо 470 хиляди лева. Довършителни работи по отоплителната система ще продължат единствено в ОУ „Любен Каравелов“ и ОУ „Йордан Йовков“, без това да възпрепятства учебния процес. Дейностите ще приключат преди началото на отоплителния сезон. За всички училища са заявени необходимите количества газ, сключени са договори за доставка, както и за поддръжка на парните инсталации. \r\nВ готовност за новата учебна година са и всички детски градини в града.", "date": "2019.09.14", "title": "Близо 700 първокласници ще посрещнат училищата в Ямбол"}
{"url": "http://www.focus-news.net/news/2019/09/14/2698623/afp-yemenskite-separatisti-poeha-otgovornost-za-atakite-nad-petrolni-nahodishta-v-sauditska-arabiya.html", "text": "Подкрепянoто от Иран сепаратистко движение на хутите в Йемен пое отговорност за атаките с безпилотни самолети срещу две петролни находища в Саудитска Арабия ,предава  AFP , като се позовава на йеменската телевизия, собственост на бунтовниците “Al Masirah”.  \r\nХутите са започнали „мащабна операция използвайки десет дрона, чиято цел са петролни рафинерии в Абкаяк и Курайс в източната част на Саудитска Арабия“, твърди телевизията. \r\n \r\n  Теодор Пенев", "date": "2019.09.14", "title": "AFP: Йеменските сепаратисти поеха отговорност за атаките над петролни находища в Саудитска Арабия"}
{"url": "http://www.focus-news.net/news/2019/09/14/2698621/otborat-na-oblastna-administratsiya-pernik-pochisti-patya-do-hizha-slavey-i-otbelyaza-priyatna-tendentsiya.html", "text": "Областна администрация – Перник се включи в националната доброволческа кампания „Да изчистим България заедно“. Това съобщиха от пресцентъра на  Областната администрация .  \r\nЗа трета поредна година служителите на ведомството почистиха пътя, водещ до хижа \"Славей\", в планината Голо Бърдо и прилежащите терени. Те споделиха своето впечатление, че с всяка изминала година количеството на отпадъци те в този район става все по-малко и не се забелязват нерегламентирани сметища. По думите им, това е удовлетворяващ резултат, показателен за това, че жителите на област Перник полагат грижа за околната среда и не замърсяват любимите си зони за отдих и разходка. Към най-мащабната екологична инициатива заедно с експертите на Областна администрация се присъединиха и повечето от териториалните структури на централната и изпълнителната власт в регион Перник. Те почистваха пред сградите на своите ведомства, паркове и градинки, обществени места, междублокови и квартални пространства. Вече девета поредна година инициативата „Да изчистим България заедно” обединява в един отбор хиляди хора, които искат да живеят на едно по-чисто място. Емблематичната кампания отрежда водещо място на България сред страните с най-добри доброволчески практики в грижата за околната среда.", "date": "2019.09.14", "title": "Отборът на Областна администрация - Перник почисти пътя до хижа \"Славей\" и отбеляза приятна тенденция"}
{"url": "http://www.focus-news.net/news/2019/09/14/2698625/tsentarat-za-gradska-mobilnost-i-stolichnata-biblioteka-startirat-savmestna-initsiativa-pod-nadslov-zaredi-karta-stani-chitatel.html", "text": "Центърът за градска мобилност и Столичната библиотека стартират съвместна инициатива под надслов „Зареди карта – стани читател“. Това съобщиха от пресцентъра на  Столична библиотека . Тя е посветена на началото на новата учебна година и Деня на София. Кампанията ще е в дните от 16 до 18 септември 2019 г. \r\nВсеки, заредил ученическа или студентска /докторантска/ карта през тези дни в бюрата за продажби на ЦГМ, намиращи се на пл. „Възраждане“, „Европейски Съюз“ или НДК, ще има възможност да стане читател  на Столична библиотека и безплатно да получи едногодишна читателска карта и подарък книга.  На разположените на спирките, в рамките на работния ден, ще има богат избор от заглавия. Такива безплатни читателски карти  ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Всички, получили читателски карти, трябва да посетят библиотеката, за да ги активират. \r\nЗа целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома. Библиотеката продължава  инициативата „Споделени книги“ – „Вземи, прочети, върни“. Всеки, който има желание да сподели любима книга с друг, в дните от 16 до 18 септември 2019 г. може да я остави в трите посочени пункта и да си избере нова.", "date": "2019.09.14", "title": "Центърът за градска мобилност и Столичната библиотека стартират съвместна инициатива под надслов „Зареди карта – стани читател“"}
{"url": "http://www.focus-news.net/news/2019/09/14/2698624/nyama-postradali-sled-kato-bus-se-obarna-na-km-13-na-avtomagistrala-trakiya.html", "text": "Няма пострадали след като бус се обърна на км 13 на автомагистрала \"Тракия\". Това съобщиха за  Агенция \"Фокус\"  от пресцентъра на  МВР . Заради инцидента се наложи временно ограничение на движението в изпреварващата лента, при км 13 на магистралата, в посока София.", "date": "2019.09.14", "title": "Няма пострадали след като бус се обърна на км 13 на автомагистрала \"Тракия\""}
{"url": "http://www.focus-news.net/news/2019/09/14/2698627/59-220-tona-otpadatsi-sa-sabrani-do-obyad-v-obshtina-pernik.html", "text": "59, 220 тона строителни и смесени отпадъци от нерегламентирани сметища и чували с битови отпадъци са събрани до обяд в Община Перник в рамките на мащабната кампания „Да изчистим България заедно“. Това съобщиха от пресцентъра на  Община Перник . В инициативата се включиха всички служители на общинската администрация, както и представители на БЧК и децата от баскетболен клуб „Миньор – 2015“,  заедно с кметския екип, фирми, училища, детски градини и граждани. Извозването на отпадъци ще продължи и утре , за да бъдат обхванати абсолютно всички пунктове. Ръководството на Общината изказва специална благодарност на гражданите и фирмите, които доброволчески се включиха за поредна година в кампанията. И този път инициативата беше подкрепена с извозване на събраните отпадъци от – ОП „Флор“, „Жилфонд“ ЕООД и фирмите ДЛВ- СИ“ ООД, ДЗЗД „Перник Комунал“, “Тони Тодоров“ ООД  и “А, Б и Ю Инженеринг“.", "date": "2019.09.14", "title": "59, 220 тона отпадъци са събрани до обяд в Община Перник"}
{"url": "http://www.focus-news.net/news/2019/09/14/2698626/tass-katastrofiral-avtobus-v-rusiya-prichini-smartta-na-devet-dushi.html", "text": "Автобус се е сблъскал с камион в района на Ярославска област, като в резултат на инцидента са загинали девет души, а други 21 са ранени, предава  TACC , като се позовава на информация на местното здравно управление.  \r\nПресслужбата на КАТ добави, че на място работят парамедици и общо седем екипа за спешна помощ.  \r\nЧаст от пациентите бяха откарани в близката болница, бил е и създаден кризисен център. \r\nПо-рано руската пътна полиция съобщи, че в произшествието са ранени 21 души, като добави, че причината за катастрофата е камион, навлязъл в насрещната лента. \r\nАвтобусът се е движил по маршрут Ярослав - Гаврилов-Ям, като в него е имало 30 пътници.  \r\n \r\n  Теодор Пенев", "date": "2019.09.14", "title": "ТАСС: Катастрофирал автобус в Русия причини смъртта на девет души"}
{"url": "http://www.focus-news.net/news/2019/09/14/2698628/pozhar-e-vazniknal-v-rayona-na-rilskiya-manastir.html", "text": "Пожар е възникнал в района на Рилския манастир, горят сухи треви. Това съобщи за  Агенция \"Фокус\"  комисар Тошко Бързилов, началник \"Национален оперативен център\" към ПБЗН.", "date": "2019.09.14", "title": "Пожар е възникнал в района на Рилския манастир"}
{"url": "http://www.focus-news.net/news/2019/09/14/2698629/dots-d-r-diana-kovacheva-prioritetite-na-ombudsmana-sa-yasni-i-te-se-postavyat-ot-grazhdanite.html", "text": "„Приоритетите на омбудсмана са ясни и те се поставят от гражданите. Те определят по кои въпроси трябва да се работи - това не е личен избор на омбудсмана“, заяви в предаването „Европа сутрин“ на телевизия „Европа“ омбудсманът Диана Ковачева, съобщиха от пресцентъра на  омбудсмана .  \r\nПо думите й топ жалбите на хората са във връзка със защита правата на потребителите, защитата на икономическите и социални права на гражданите и правото им на добра администрация.  \r\n„В парламента има законопроекти, внесени от омбудсмана в последните месеци, които също очаквам да бъдат разгледани от народните представители. Те засягат основни права на гражданите, най-вече битката им с монополите“, допълни още омбудсманът. Тя акцентира, че работата на обществения защитник е публична и част от нея е да информира гражданите не само за мерките, които предприема за защита на техните права, но и за това как да отстояват правата си. По думите й институцията има много сериозен потенциал и продължава да работи активно.  \r\n„Да, трудно е да бъдеш омбудсман, това не е лека задача, защото законодателят така е създал фигурата на омбудсмана, че той да бъде свързан с другите институции и да разчита на тяхното съдействие за решаването на проблемите на хората“, посочи Ковачева.  \r\n„Работата на омбудсмана е да убеждава институциите да решават проблемите на гражданите. Омбудсманът е гласът на гражданите, тогава когато институциите не са чули гражданите или не искат да вземат предвид техните проблеми“, подчерта Диана Ковачева и добави, че ще разчита на сътрудничество и добронамерен диалог.   \r\nВ предаването омбудсманът коментира още организираната пета дискусия в институцията за мръсния въздух.  Доц. Ковачева бе категорична, че проблемите за качеството на атмосферния въздух са критично важни, защото Световната здравна организация не веднъж алармира, че замърсеният въздух влошава здравето на хората и води до редица заболявания.  \r\n„Смятам, че е съществено институциите да коментират пред гражданите мерките, които предприемат. Сега сме на прага на нов отоплителен сезон и проблемите отново започват. Тук институциите имат задължението да предприемат мерки, но и да контролират начините, по които те се изпълняват, а гражданите да събират разделно отпадъците и да не изгарят нерегламентирано текстилни изделия, да подържат автомобилите си изправни, за да не са прекомерни вредните емисии“, отбеляза още омбудсманът.   \r\nКовачева посочи, че бизнесът също има своите ангажименти, защото в страната напоследък има казуси, по които институцията на омбудсмана е изпратила препоръки до компетентните органи - визира ТЕЦ „Брикел“ и „Топлофикация Перник“, където освен проблем със замърсяването на въздуха има и потребителски, тъй като перничани бяха без вода.  \r\nЗа уволнението и възстановяването на работа на журналиста от БНР Силвия Великова и спирането на програма „Хоризонт“ за 5 часа, омбудсманът каза, че всички трябва да си вземат поука от случилото се.  \r\n„Въпросът за свободата на словото е ключов. Той е регламентиран и в Конституцията, не случайно, защото е много чувствителен. Регламентиран е в глава Втора, която засяга правата и свободите на гражданите. Ангажимент на всички институции е да се отнасят изключително внимателно и да отстояват тази свобода”, акцентира омбудсманът.   \r\nПопитана за местните избори Диана Ковачева заяви, че очаква те да бъдат прозрачни и честни, че институцията на омбудсмана е деполитизирана, но като софиянка не й е безразлично кой ще бъде кмет на столицата.", "date": "2019.09.14", "title": "Доц. д-р Диана Ковачева: Приоритетите на омбудсмана са ясни и те се поставят от гражданите"}
{"url": "http://www.focus-news.net/news/2019/09/14/2698620/reuters-politsiyata-v-honkong-prekasna-sblasatsi-mezhdu-vrazhduvashti-fraktsii-na-demonstrantite-v-grada.html", "text": "Полицията в китайския град Хонконг трябваше да се намеси и да разтърве представители на враждуващи фракции по време на протестите в града, предава  Reuters . \r\nСтълкновението се е случило между прокитайско настроени граждани и демонстранти, призоваващи за самоуправление и деморкация.  \r\nОрганите на реда са задържали няколко души в следствие от конфликтите.  \r\nПротестите са част от продължаващото гражданско неподчинение в администрирания от Китай град, като освен опониращите на китайската власт над града, вече се организират и про-китайски митинги.  \r\n \r\n \r\n  Теодор Пенев", "date": "2019.09.14", "title": "Reuters: Полицията в Хонконг прекъсна сблъсъци между враждуващи фракции на демонстрантите в града"}
{"url": "http://www.focus-news.net/news/2019/09/14/2698633/irena-anastasova-bsp-na-uchitelite-se-vmenyavat-funktsii-s-koito-ne-e-redno-da-badat-natovareni.html", "text": "На учителите се вменяват функции, с които не е редно да бъдат натоварени. Това каза за седмичното обзорно предаване  „Метроном“  на  Радио „Фокус“  народният представител от ПГ на БСП за България Ирена Анастасова. По думите ѝ обхващането на учениците в образователния процес не трябва да е ангажимент на преподавателите. Според нея с този ангажимент трябва да бъдат ангажирани общините, социалните служби и полицията. Този механизъм е в сила от миналата година, но сега има поправка, която е публикувана за обществено обсъждане. „Този екип се състои от учители и служители на училището. В него до два пъти в седмицата се включват представители на другите институции, които имат задължението да отговарят за обхвата“, обясни тя. Ирена Анастасова каза още, че системата на образованието се нуждае от реформа, но настоящата е въведена на инат. Това води до хаос в системата и непредвидимост, което е пагубно за учебната програма. „Образованието е национален ресор. То е надпартиен приоритет и това трябва да стане ясно, за да има напредък.“ Според Атанасова твърдението, че учителите не могат да протестират в първия учебен ден е странно. „Протестът е насрочен за следобедните часове, когато празничната програма ще е приключила“, обясни тя. \r\nРосица АНГЕЛОВА", "date": "2019.09.14", "title": "Ирена Анастасова, БСП: На учителите се вменяват функции, с които не е редно да бъдат натоварени"}
{"url": "http://www.focus-news.net/news/2019/09/14/2698617/afp-italiya-pozvoli-na-korab-sas-spaseni-migranti-da-akostira-v-lampeduza.html", "text": "Италия е позволила на кораба със спасени мигранти да акостира в Лампедуза, по южното крайбрежие на страната, предава  AFP .  \r\n„Европейско споразумение между Италия, Франция, Германия, Португалия и Люксембург беше постигнато за да бъде позволено акостирането“, написа в „Туитър“ френският министър на вътрешните работи Кристоф Кастане, като имаше предвид разделянето на мигрантите между петте страни, които ще ги приемат на своя теротиря.  \r\n„Сега трябва да се споразумеем за истински временен европейски механизъм по проблема“, добави Кастане. \r\nКораба „Оушън Вайкинг“, на който се намират 82 мигранти се движеше между Малта и Италия за почти две седмици в търсене на порт, където да акостира.  \r\n \r\n  Теодор Пенев", "date": "2019.09.14", "title": "AFP: Италия позволи на кораб със спасени мигранти да акостира в Лампедуза"}
{"url": "http://www.focus-news.net/news/2019/09/14/2698632/daily-sabah-sasht-otkazvat-da-izpratyat-poveche-voennosluzheshti-v-zonata-za-sigurnost-v-severna-siriya.html", "text": "Силите за сигурност на САЩ няма да увеличат броя на своите военнослужещи в Северна Сирия, където от тях се очаква да осъществяват съвместни патрули с турските сили, заяви американски генерал, пише турското издание  The Daily Sabah . \r\nГенералът добави, че целта е в крайна сметка да се намали цялостният брой на американските военнослужещи в страната. \r\nПо данни на американски медии, Пентагона е готов да изпрати около 150 допълнително военнослужещи за съвместните американско-турски патрули в зоната за сигурност в Северна Сирия.  \r\nГенерал Кенет Маккензи от централното командване на американската армия заяви, че новите мисии няма да имат нужда от подкрепления.  \r\n„Няма да увеличаваме броя на военнослужещите си за да провеждаме тези патрули“, заяви Маккензи. \r\n„Ще провеждаме патрули с турците и ще успеем да направим това със сегашният брой (войски), докато активно търсим методи за намаляване на присъствието на военнослужещи в бъдеще“, добави той. \r\nТурция вече повтори плановете си да изчисти северната част на Сирия и своята южна граница от членове на обявената от Анкара за терористична групировка „Работническа партия на Кюрдистан“.  \r\nПо-рано Вашингтон и Турция стигнаха до споразумение за формирането на зона за сигурност в Северна Сирия, в която да бъдат провеждани съвместни турско-американски патрули.   \r\n \r\n  Теодор Пенев", "date": "2019.09.14", "title": "Daily Sabah: САЩ отказват да изпратят повече военнослужещи в зоната за сигурност в Северна Сирия"}
{"url": "http://www.focus-news.net/news/2019/09/14/2698631/krasimir-tsipov-gerb-dokladat-za-natsionalnata-sigurnost-za-parvi-pat-posochva-rezultati-ot-borbata-s-koruptsiyata.html", "text": "Докладът за националната сигурност, който бе приет от парламента, за първи път посочва резултати от борбата с корупцията. Това каза в интервю за седмичното обзорно предаване „Метроном“ на  Радио „Фокус“  Красимир Ципов, народен представител от ГЕРБ и член на комисията по вътрешна сигурност и обществен ред. Той уточни, че докладът се разглежда и приема в изпълнение на Закона за управление и функциониране на системата за защита на националната сигурност и актуализираната стратегия за националната сигурност. Неговата основна цел е да представи оценките за рисковете, опасностите и заплахите, ефективността на политиките за защита на националната сигурност и за действията, предприети от компетентните органи, каза Ципов. „Заявката от страна на опозицията, че става дума за замитане на проблемите под килима, образно казано, определено не мисля, че трябва да фигурира в подобен вид дискусии. През изминалата година бяха постигнати сериозни резултати и значителен напредък в определени сфери, затова не мога да приема еднотакова твърдение от страна на опозицията. За първи път именно в този доклад от тази година темата с корупцията фигурира със значителен обем. Посочени са резултатите, постигнати от Комисията за противодействие на корупцията и за отнемане на незаконно придобитото имущество (КПКОМПИ). Тези резултати са стотици милиони обезпечено имущество вследствие на осъществена престъпна дейност и десетки милиони отнето такова имущество“, обясни той. Красимир Ципов допълни, че киберсигурността е друга важна тема, която се появява в доклада за първи път. Сред сериозните заплахи за националната сигурност Ципов открои престъпната дейност и сферата на пътната безопасност. Запазват се и негативните демографски тенденции, като правителството се опитва да предприеме необходимите мерки. Народният представител допълни, че докладът показва успехите на правителството в борбата с контрабандата на цигари, алкохол и горива. \r\nРосица АНГЕЛОВА", "date": "2019.09.14", "title": "Красимир Ципов, ГЕРБ: Докладът за националната сигурност за първи път посочва резултати от борбата с корупцията"}
{"url": "http://www.focus-news.net/news/2019/09/14/2698635/api-vazstanoveno-e-dvizhenieto-pri-km-13-na-avtomagistrala-trakiya-v-posoka-sofiya.html", "text": "Възстановено е движението при км 13 на автомагистрала „Тракия“ в посока София. Това съобщиха от пресцентъра на  Агенция „Пътна инфраструктура“ .", "date": "2019.09.14", "title": "АПИ: Възстановено е движението при км 13 на автомагистрала „Тракия“ в посока София"}
{"url": "http://www.focus-news.net/news/2019/09/14/2698634/dots-petya-bankova-etnolog-krastat-simvolizira-podviga-no-i-spasenieto.html", "text": "Кръстът символизира подвига, но и спасението, жертвоприношението, но и надеждата, че на този свят доброто побеждава, защото Животворящият кръст е символ точно на тази победа над дяволското, над Сатаната, над лошото в живота, на злото. Това съобщи в интервю за  Агенция „Фокус“  с ентологът в Института за етнология и фолклористика с Етнографски музей при БАН доц. Петя Банкова. „Защото в крайна сметка в борбата си с лошите сили, човек чрез Христовата вяра утвърждава в себе си вярата, че доброто все пак ще надделее, доброто ще победи. Защото само това е начинът да продължим да съществуваме и да продължим да се стремим към усъвършенстване“, доц. Банкова. \r\n \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.09.14", "title": "Доц. Петя Банкова, етнолог: Кръстът символизира подвига, но и спасението"}
{"url": "http://www.focus-news.net/news/2019/09/14/2698636/arhimandrit-antim-protosingel-na-vidinska-mitropoliya-v-balgariya-ima-chastitsi-ot-svetiya-krast.html", "text": "В България има частици от Светия кръст и то на немалко места. Това каза за седмичното обзорно предаване  „Метроном“  на  Радио „Фокус“  протосингелът на Видинска митрополия архимандрит Антим. Той обясни, че Кръстова гора се свързва с предание, което гласи, че част от Христовия кръст се намира там. Антим каза още, че това е потвърдено от многото чудеса, които се случват там, където божието всемогъщество и искрената вяра на човек се срещат. Всеки от нас трябва да се изкачи на своята голгота в живота, обясни архимандритът. „Каквото и таланти да има човек, с каквото и да се занимава в живота си, често се сблъсква с трудности и изпитания. Той се чувства така, сякаш се е запътил към Голгота и това наистина е така. Всеки трябва да се изкачи на своята Голгота и от там да заблести духовно с постиженията си, както е направил Господ Исус Христос. Той е преминал изпитания, унижения и въпреки това се изкачва на своята Голгота, за да изпълни послушанието си към Бог Отец“, каза той. Архимандрит Антим припомни думите на апостол Павел, който казва, че словото и за вярата, и за кръста е безумие за онези, които гинат, а за тези, които се спасяват, е сила божия. Той пожела Христовият кръст да благославя родината ни. \r\nРосица АНГЕЛОВА", "date": "2019.09.14", "title": "Архимандрит Антим, протосингел на Видинска митрополия: В България има частици от Светия кръст"}
{"url": "http://www.focus-news.net/news/2019/09/14/2698640/obshtina-blagoevgrad-se-vklyuchi-aktivno-v-kampaniyata-da-izchistim-balgariya-zaedno.html", "text": "Представители на Общината подкрепиха активно кампанията „Да изчистим България заедно“. Това съобщиха от пресцентъра на  Община Благоевград . В инициативата се включиха и заместник-кметовете инж. Емилия Тунева и Иво Николов. Бяха сформирани няколко групи, които обхванаха различни места на града. Кампанията бе подкрепена и от стотици доброволци,ученици и студенти. \r\nСред местата, на които се събираха отпадъци бяха парк „Бачиново“, „Ловен дом“ и коритото река Благоевградска Бистрица. \r\nСлужители на Общината се организираха и почистиха графити на и около паметника на подпоручик Александър Иванов, загинал в Междусъюзническата война на 16 юли 1913 г.  \r\nДруга част пребоядисаха парапет, в близост до пазара в Благоевград. Бяха осигурени чували и ръкавици за улеснение на жителите.  \r\nКампанията има за цел да даде добър пример на хората в България.", "date": "2019.09.14", "title": "Община Благоевград се включи активно в кампанията „Да изчистим България заедно“"}
{"url": "http://www.focus-news.net/news/2019/09/14/2698638/kom-toshko-barzilov-pbzn-raboti-se-po-ogranichavaneto-na-pozhara-kray-rilskiya-manastir-oganyat-se-prostira-na-plosht-ot-2-dka.html", "text": "Работи се по ограничаването на пожара край Рилския манастир, огънят се простира на площ от 2 дка. Това каза за  Агенция „Фокус“  комисар Тошко Бързилов, началник „Национален оперативен център“ към ПБЗН. По думите му около 9.00 часа е получен сигналът за пожара в района на Сухото езеро в Рила. „В момента огънят се разпростира на площ около 2 дка. На място има 15 служители на пожарната и 20 служители от Национален парк „Рила“. Работи се по ограничаването на пожара. Създадена е необходимата организация“, посочи той. Ком. Бързилов добави, че обстановка към момента е добра. „Работи се преди всичко на ръка, защото наблизо няма воден източник. Водата се изнася на ръце с пръскачки на гръб. Теренът е труднодостъпен, защото пожарът е във високата част на Рила и затова е труднодостъпно за техника и работата е предимно на ръка“, каза още той.", "date": "2019.09.14", "title": "Ком. Тошко Бързилов, ПБЗН: Работи се по ограничаването на пожара край Рилския манастир, огънят се простира на площ от 2 дка"}
{"url": "http://www.focus-news.net/news/2019/09/14/2698639/api-vazstanoveno-e-dvizhenieto-pri-km-61-na-am-maritsa-v-posoka-gkpp-kapitan-andreevo.html", "text": "Възстановено е движението при км 61 на АМ „Марица“ в посока ГКПП „Капитан Андреево“. Това съобщиха от пресцентъра на  Агенция „Пътна инфраструктура“ .", "date": "2019.09.14", "title": "АПИ: Възстановено е движението при км 61 на АМ „Марица“ в посока ГКПП „Капитан Андреево“"}
{"url": "http://www.focus-news.net/news/2019/09/14/2698637/ria-novosti-nato-razraboti-plan-za-poddarzhane-na-prevazhodstvo-nad-svoite-protivnitsi.html", "text": "НАТО е разработил нова стратегия, с която алиансът ще успее да „поддържа превъзходството си“ над своите противници, предава  РИА Новости . \r\nКато част от новата си военна стратегия, алиансът възнамерява да разработи експериментални подходи за противодействие на различни заплахи, като това трябва да позволи на НАТО да поддържа на предимство пред потенциални противници. Това заяви ръководителят на военния комитет на алианса Стюарт Пийч. \r\nПо рано плана за актуализиране на стратегията на НАТО беше одобрен от военния комитет, основният военен орган на алианса. Той има за цел организацията „да се адаптира към променящите се предизвикателства пред сигурността“. Военната стратегия е затворен документ и не е достъпна за обществеността. \r\nРъководителят на военния комитет на НАТО, маршалът от авиацията Стюарт Пийч, разкри някои от предложенията на стратегията по време на реч на среща в Словения, където беше  обсъдена отбраната на евроатлантическия регион, както и концепцията за водене на война. \r\n\"Тази година за първи път от 1967 г. подписахме новата военна стратегия на НАТО. Това подкрепя трите основни задачи на Алианса - колективна отбрана, управление на кризи и съвместна сигурност\", каза той.  \r\n\"Тя ще позволи на НАТО да поддържа военното си превъзходство над противници, потенциални или реални, и ще ни позволи да продължим да изпълняваме основните си задачи\", добави Пийч. \r\n \r\n \r\n  Теодор Пенев", "date": "2019.09.14", "title": "РИА Новости: НАТО разработи план за \"поддържане на превъзходство\" над своите противници"}
{"url": "http://www.focus-news.net/news/2019/09/14/2698642/hristo-prodanov-bsp-nashata-tsel-e-da-promenim-porochniya-model.html", "text": "„Спирането на честотите на програма „Хоризонт” за първи път в историята на радиото  и отстраняването на Силвия Великова наподобяват едни мрачни времена. Сегашният генерален директор на БНР е назначен от състава на СЕМ, който е избран с мнозинството на ГЕРБ“. Това заяви зам.-председателят на ПГ на „БСП за България\" Христо Проданов пред „Дарик радио“, съобщиха от пресцентъра на  БСП . Той коментира изказването на Бойко Борисов от вчера, че парламентът е назначил директора на БНР. „Недопустимо е министър – председателят да не знае, че парламентът не назначава директора на радиото”, посочи той. \r\n„За да си шпионин, трябва да разполагаш с класифицирана информация. Няма нищо лошо човек да проповядва своите виждания за страната си”, каза Проданов. Той изрази мнение, че повечето скандали  в обществото целят да отвлекат вниманието на обществото от важните неща, които се случват в България. \r\n„Мая Манолова е доказал се енергичен човек. Тя умее да работи с гражданите и намира решения на техните проблеми”, заяви Христо Проданов. Той добави, че кметовете на ГЕРБ са феодализирали голяма част от общините. „Нашата основна цел е да сменим този порочен модел”, заяви социалистът. \r\n Проданов определи бюджета за 2020 година като най-важен приоритет за тази парламентарна сесия. Той обясни, че  е важно и законодателно да се обърне внимание как работят общините. „Ние поемаме ангажимент да стартираме процедура за промяна в Закона за местните данъци и такси, така че да има финансова децентрализация. Целта е част от данъците, които плащат българските граждани да останат в населеното място, а не както сега - Борисов кара джипа, парите са в багажника и през прозореца раздава по свое усмотрение средства”, посочи Христо Проданов.", "date": "2019.09.14", "title": "Христо Проданов, БСП: Нашата цел е да променим порочния модел"}
{"url": "http://www.focus-news.net/news/2019/09/14/2698644/emil-radev-gerbenp-sporazumenieto-mezhdu-es-i-sasht-za-prosledyavane-na-finansovi-pototsi-e-vazhno-za-predotvratyavaneto-na-teroristichni-aktove.html", "text": "Програмата за проследяване на финансирането на тероризма се превръща във все по-важен инструмент. На фона на атентатите, на които станахме свидетели през последните години, тя има ключово значение за получаване на надеждна, точна и навременна информация за дейности, свързани с планиране и финансиране на тероризъм. Това коментира евродепутатът от ГЕРБ/ЕНП Емил Радев в рамките на заседанието на Комисията по граждански свободи, правосъдие и вътрешни работи, на което Лоран Мюшел, директор по сигурността от ГД „Миграция и вътрешни работи“, представи петия съвместен преглед на Споразумението между ЕС и САЩ за проследяване на финансови потоци за предотвратяването на терористични актове, съобщиха от пресцентъра на  ПП ГЕРБ . \r\nВъпреки доброто сътрудничество между Европол и Министерството на финансите на САЩ българският евродепутат и зам.-председател на комисията настоя екипите на ЕК, които оценяват приложението на споразумението, да изяснят дали има достатъчно гаранции за опазването на личните данни.  „Целта е да не се стига до търсене на данни, които нямат връзка с финансирането на тероризма”, мотивира се Радев по време на изслушването. \r\nСпоразумението за проследяване на финансирането на тероризма между ЕС и САЩ (TFTP) влезе в сила през 2010 г. Програмата позволява да се проследяват източници, за които има подозрения, че финансират терористична дейност.", "date": "2019.09.14", "title": "Емил Радев, ГЕРБ/ЕНП: Споразумението между ЕС и САЩ за проследяване на финансови потоци е важно за предотвратяването на терористични актове"}
{"url": "http://www.focus-news.net/news/2019/09/14/2698643/vtorata-vecher-na-rok-festivala-v-yambol-predstavi-bad-boys-s-tribyut-na-whitesnake.html", "text": "Групата „Bad Boys“ се представи на сцената във втората вечер на рок феста в Ямбол. Това съобщиха от пресцентъра на  Общината . Алекс Ван Лазаров бе многоръкия Шива на барабаните, а Тома претвори уникално Дейвид Ковърдейл. Всички от бандата спечелиха респекта и дивите овации на публиката. \r\nПродължилият над 4 часа концерт снощи стартира с момчетата от „Seconday“. \r\nТази вечер на сцената на Ямбол Рок Фест се качват най-напред „New Jersey“ със супер трибют на „Bon Jovi“. Италианците са със славата на група „най-близка до истинското\", звучаща на 100% като Bon Jovi с точни аранжименти и тоналности на оригиналните песни. Началото е в 19.30 часа.  \r\nВ 21.30 започва шоуто на барабанистите с Пит Йорк, Херман Раребел и Бернхард Велц. Тримата големи ще забият заедно с Кайтнер Дока (китара), Дейв Маркс (бас), Ернесто Гези (клавир, „Готхард“), вокалните изпълнения са поверени на Мичъл Емс („The Voice of UK”). Очаква се невъобразим рокендрол взрив, който ще разтресе Ямбол с три сета барабани и едни от най-надъханите рок-класики.", "date": "2019.09.14", "title": "Втората вечер на рок фестивала в Ямбол представи „Bad Boys“ с трибют на „Whitesnake“"}
{"url": "http://www.focus-news.net/news/2019/09/14/2698645/rossiyskaya-gazeta-vlastite-utochniha-che-obshto-27-dushi-sa-postradali-pri-katastrofata-s-avtobus-v-rusiya.html", "text": "Властите в Русия уточниха, че общо 27 души са пострадали при катастрофата в Ярославска област, където автобус се сблъска с камион, пише руският вестник  “Независимая Газета” . \r\nТези данни са дадени на официалния портал на държавните органи на Ярославска област. По-рано представители на здравния департамент на областта съобщиха за девет загинали и около тридесет ранени. \r\n\"В момента на мястото на произшествието работят девет екипа на бърза помощ и трима от централната областна болница на Гаврилов-Ям, както и специалисти от Федералната медицинска и биологична агенция“ , се казва в съобщение на областното правителство. \r\n„Сега е много важно да се използва максимално първият „златен“ час, в който да помогнем на жертвите“, каза управителят на Ярославската област Дмитрий Миронов. \r\n„Следователно, ако е необходимо, ще прибегнем до услугите на въздушният транспорт в областта за евакуация на пострадали хора до Москва. Според моята заповед, на мястото на инцидента и в болницата  в Ярославъл. Ще направим всичко необходимо, за да помогнем на хората.“, заяви още Миронов. \r\nСблъсъкът между автобуса и камиона се е случил сутринта на пътя Ярославъл-Иваново в околностите на село Заячий Хълм. По предварителни данни виновникът за катастрофата е камион, който е излязъл в насрещното платно за движение.  Автобусът на е е движел от Ярославъл към град Гаврилов. \r\n \r\n  Теодор Пенев", "date": "2019.09.14", "title": "„Российская Газета“: Властите уточниха, че общо 27 души са пострадали при катастрофата с автобус в Русия"}
{"url": "http://www.focus-news.net/news/2019/09/14/2698599/bchk-sofiya-organizira-praznik-po-povod-svetovniya-den-na-parvata-pomosht.html", "text": "БЧК-София организира празник по повод Световния ден на първата помощ, предаде репортер на  Агенция \"Фокус\" . Мотото на Световния ден тази година е „Първа помощ за всеки”, като фокусът на изявите е насочен към социално изключени по редици причини хора. За участие в празника столичната организация на БЧК е поканила доброволци на организацията, граждани, здравни медиатори от районите, работещи с ромски общности, бежанци. На празника членове на Младежкия авариен екип – София демонстрират основни техники за оказване на първа помощ. От екипа бе разиграна ситуация на пътнотранспортно произшествие с условно пострадали хора, на които бе оказана първа долекарска помощ. На обособени с шатри места бяха изложени различни видове превръзки, а медицинско лице  измерва кръвно налягане на гражданите. На мястото на събитието бяха разпространявани нагледни и информационни материали, свързани с първата помощ и пътната безопасност. В 12.00 часа всички участници и гости ще се хванат за ръце и ще образуват традиционната в цял свят „Човешка верига“ в подкрепа на първата помощ за всички нуждаещи се.  \r\n \r\nТеодора ПАТРОНОВА", "date": "2019.09.14", "title": "БЧК-София организира празник по повод Световния ден на първата помощ"}
{"url": "http://www.focus-news.net/news/2019/09/14/2698646/tsvetomir-paunov-gerb-ambitsiyata-ni-e-za-palna-pobeda-v-sofiya-tragvame-sas-samochuvstvie-za-dobre-svarshena-rabota-i-uspeshen-kmet-v-litseto-na-fandakova.html", "text": "Амбицията ни е за пълна победа в София - тръгваме със самочувствие за добре свършена работа и успешен кмет в лицето на Фандъкова. Това каза областният координатор на ПП ГЕРБ Цветомир Паунов пред журналисти след регистрацията на партията за местните избори в столицата, предаде репортер на  Агенция \"Фокус\" .\"Току-що с колегите от СДС подадохме документи за регистрация в Общинската избирателна комисия на местна коалиция ГЕРБ - СДС. Най-голямата дясна партия в България с най-старата дясна партия в България направихме коалиционно споразумение за коалиционно съвместно явяване на изборите в София. Това е едно демократично обединение на десните партии, на партиите, които могат да променят града ни, партиите, които обединяват демократичната общност и с общи усилия ние тръгваме със самочувствието за добре свършена работа със София, за това, че имаме изключително успешен кмет в лицето на г-жа Фандъкова, изключителни общински съветници, които са свършили много работа в Столична община, кметове на райони и кметове на кметства. Имаме амбицията да продължим с активната работа за развитието и промяната на нашия град\", подчерта Паунов. Той посочи, че амбицията на ГЕРБ е за пълна победа в София както за кмет, така и за листата за общински съветници и кметове на райони. На въпрос дали е по-лесно да критикуваш, отколкото да защитаваш, Паунов отговори: \"Г-жа Мая Манолова подаде сигнала за Костинброд, за мащабните, огромните фалшификации, автобусите с двойни дъна. Ние никога не сме водили негативна кампания, никога не се сме залагали на компроматна кампания. Ние показваме всичко, което е направено в София. То е направено с много работа, с много голям експертен потенциал и с много общи усилия на целия екип на кмета г-жа Фандъкова\", допълни още Паунов.  \r\nДеница КИТАНОВА", "date": "2019.09.14", "title": "Цветомир Паунов, ГЕРБ: Амбицията ни е за пълна победа в София - тръгваме със самочувствие за добре свършена работа и успешен кмет в лицето на Фандъкова"}
{"url": "http://www.focus-news.net/news/2019/09/14/2698663/pepa-angelova-tsprl-burgas-na-27-septemvri-shte-provedem-kontsert-spektakal-pod-nadslov-da-otkriem-talantite.html", "text": "На 27 септември ще проведем концерт-спектакъл под надслов „Да открием талантите“. Това съобщи за  Радио „Фокус“ – Бургас  Пепа Ангелова, директор на Центъра за подкрепа на личностното развитие (ЦПРЛ) – Бургас. По думите ѝ концертът ще се проведе на открита сцена „Охлюва“ от 17.30 часа, а при лоши метеорологични условия – в зала „Петя Дубарова“ на Културен център „Морско казино“. „По време на концерта всички колеги, работещи при нас, ще представят формите си на обучение, ще бъде проведена концерта програма и ще предоставим възможност на родителите да запишат децата си при нас. Подготвили сме и много изненади“, отбеляза Ангелова.  \r\nТя посочи, че на 27 септември се отбелязва Европейската нощ на учените и по този повод екипът на Центъра е подготвил викторина за децата, която да се проведе по време на концерта „Да открием талантите“. \r\nАнгелова каза още, че по време на тазгодишното издание на Националния конкурс „Морето не е за една ваканция“, с който ежегодно се отбелязва Международния ден на Черно море – 31 октомври, предстои да бъде въведен нов раздел – „Мултимедийна презентация и видеоклип“. „Модерните технологии вече много са навлезли в ежедневния ни живот, така че се надяваме да ни бъдат изпратени много видеоклипчета, с които децата да участват в конкурса. На 30 октомври в Културен център „Морско казино“ ще се проведе награждаването и най-добрите творби от разделите „Рисунка“ и „Фотография“ ще бъдат изложени“, посочи още Ангелова. \r\nМария ПОПЧЕВА", "date": "2019.09.14", "title": "Пепа Ангелова, ЦПРЛ – Бургас: На 27 септември ще проведем концерт-спектакъл под надслов „Да открием талантите“"}
{"url": "http://www.focus-news.net/news/2019/09/14/2698648/hilyadi-grazhdani-na-stara-zagora-se-vklyuchiha-v-kampaniyata-da-izchistim-balgariya-zaedno.html", "text": "И тази година Стара Загора е част от националната кампания „Да изчистим България заедно”. Служителите на Общината дадоха своята лепта за приветливостта на част от най-големия парк в града – „Митрополит Методий Кусев“, в петък. Това съобщиха от пресцентъра на  Община Стара Загора . Те успяха да съберат над 40 кубични метра отпадъци, сред тях имаше автомобилни гуми, домакински и други пособия. Десетки чували с пластмасови опаковки и хартийки също са далеч от зелените площи на Аязмото.  \r\nОбщина Стара Загора осигури днес 5 хил. броя полиетиленови чували и 2 хил. чифта ръкавици за еднократна употреба, с които желаещите граждани да освежат различни паркове, градини, детски площадки и други предпочитани за разходка и отмора зони. Отново подкрепа за чистотата оказаха представители на различни държавни и местни институции, неправителствени организации, колективи от училища и детски градини, фирми, както и стотици граждани. Жители на 18 села от общината също се включиха и почистиха в населените си места.  \r\nБлизо 1300 общо бяха доброволците, които заявиха участието си в еко кампанията, сочат данните на звено „Чистота“ към Община Стара Загора. Те допринесоха за приветливостта на районите за отмора, игра и разходка – парковете в града, както и в селата, детски и спортни площадки, междублокови пространства и градини. Само до обедните часове бяха събрани над 700 кубични метра отпадъци.  \r\nСлед приключването на съботното почистване, събраните и изнесените и поставените до контейнерите чували, ще бъдат извозени от екипи на ДЗЗД „Грийн Партнърс – БКС“. \r\nПрез двата почивни дни достъпът до депото на „Регионален център за управление на отпадъците – Стара Загора“ в землището на село Ракитница е свободен за всички транспортни средства, които извозват събраните по време на инициативата отпадъци, включително и за частни транспортни средства. Всички граждани, които имат за третиране едрогабаритни отпадъци от домакинствата (непотребни мебели - шкафове, гардероби, легла, вкл. матраци, дивани, фотьойли и други), могат да го направят безвъзмездно в Центъра за рециклиране на Регионалния център за управление на отпадъците в Ракитница.", "date": "2019.09.14", "title": "Хиляди граждани на Стара Загора се включиха в кампанията „Да изчистим България заедно“"}
{"url": "http://www.focus-news.net/news/2019/09/14/2698647/yuliya-tsinzova-stolichna-biblioteka-interesat-kam-kampaniyata-za-sabirane-na-knigi-v-s-katrishte-e-ogromen.html", "text": "Интересът към кампанията за събиране на книги в с. Катрище е огромен. Това каза в интервю за  Агенция „Фокус“  директорът на Столична библиотека Юлия Цинзова. „Ние сме участвали в много дарителски кампании, включително в Гложене и Скребатно, където също изгоряха фондовете на библиотеките“, добави Цинзова. Тя коментира, че Столична библиотека участва и в много други дарителски каузи. „Вече две години провеждаме инициативата „Сподели книга“ в нашите летни читални в парковете. Продължава „Сподели книга“ в момента пред Столична библиотека, има голям успех“, допълни още директорът на Столична библиотека. „Това, което се случи надмина нашите очаквания, за 4 часа повече от 400 книги. Първото дарение беше на Диана, ученичка от 3 клас, която дойде заедно с баща си. И освен своята любима книга, баща и подари книги, които са много ценни, исторически, които са даже с посвещение. След това последваха много, много наши читатели, а и софиянци, тези които са чули за кампанията“, обясни Цинзова. Според нея даренията са изключително ценни. „Даряват най-новите издания, току що купени и прочетени, или купени за кампанията и на Захари Карабашлиев и на Георги Господинов и „Чамкория“ и „Възвишение“ на Милен Русков са тук. В същото време и на класиците, разбира се, и Хайтов и Левчев и Вазов, просто не мога да изброя всички“, посочи още Цинзова. „Но наистина всички съвременни автори, които предизвикват интерес и българската класика, включително Точно Жечев, наистина една част от книгите са с посвещение, което е много важно за нас“, каза още Юлия Цинзова.  \r\nВиолета СИМЕОНОВА  \r\n \r\n Пълния текст на интервюто четете в „Мнение”", "date": "2019.09.14", "title": "Юлия Цинзова, Столична библиотека: Интересът към кампанията за събиране на книги в с. Катрище е огромен"}
{"url": "http://www.focus-news.net/news/2019/09/14/2698630/vitseprezidentat-iliyana-yotova-za-parvi-pat-v-istoriyata-na-evropeyskata-komisiya-se-napravi-tolkova-stroga-i-podrobna-yerarhichna-sistema.html", "text": "За първи път в историята на Европейската комисия се направи толкова строга и подробна йерархична система. Това каза вицепрезидентът Илияна Йотова в предаването „Събота 150“ по  БНР . „Струва ми се, че част от наименованията на ресорите, които предложи новият председател на Европейската комисия, ще бъдат коригирани в посока на изясняване на това каква ще бъде задачата на бъдещите еврокомисари. За първи път в историята на ЕК се направи толкова строга и подробна йерархична система. Никога досега Председателството на ЕК не е имало толкова много зам.-председатели. Струва ми се, че един от тези осем зам.-председатели трябваше да бъде български еврокомисар. Имах възможност да кажа това предварително преди още да излязат номинациите на новия председател на ЕК. България е наистина един добър партньор в ЕС и това го доказахме през всичките тези 12 години членство. Всички ресори до този момент, които са заемали българските еврокомисари, никъде не е имало най-малка сянка на гаф или несвършена работа“, посочи тя. По думите ѝ те са получавали много добра преценка през всичките тези години. „От всичките 8 зам.-председатели, всичките те са и предишни еврокомисари. От 9-те еврокомисари на Юнкер, които и в момента са в ЕК, само двама не са зам.-председатели, от които единият е Мария Габриел. Това не е справедливо. Аз съм сигурна, че нашият еврокомисар ще се справи с това да бъде и зам.-председател, както и с ресора, който получи. Твърде завоалирани са и бих казала доста поетични наименованията на сегашните ресори в ЕК. Когато има неизяснено портфолио и параметрите, в които ще работят следващите еврокомисари,  така много лесно се размива и отговорността“ добави Йотова. \r\n„В никакъв случай няма да сложа ресора, който получи Мария Габриел, в тази таблица добър – недобър, понижение или повишение“, каза още тя. Според нея ресорът е достатъчно сериозен. „Аз не крия разочарованията си от две неща – че не получихме място в ръководния екип на Европейската комисия и че това наистина е много сериозен и много ресурсен ресор, но той не е от тези, които ще предопределят политиката на ЕС оттук нататък. Говоря за политиката по отношение на това дали ЕС ще продължи да върви на солидарния принцип, или ще надделее схващането на все повече държави в ЕС, че Еврозоната трябва да стане едно ядро, а всички останали – една периферия. Дали ще се задълбочи тенденцията за ЕС на няколко скорости“, допълни Йотова. По думите ѝ там е трябвало да се чува българският глас. „Дори с темата за разширяването. Ние гледаме разширяването на Съюза само по посока на Западните Балкани, защото това беше и нашият приоритет, който бе много добре и качествено защитен по време на Българското председателство. Но разширяването не е само Балканите. То е и източното партньорство, „Разширяване и добросъседство“ се казва този ресор. Това е отношението на ЕС с третите държави и с африканския континент. Това е изключително сериозна политика, която освен практическата си стойност, казва и докъде е визията на ЕС и как той смята да просъществува като политически съюз – дали да остане в този си вид и да има двустранни отношения с останалите страни, или наистина ще се стреми към политическо разширяване и нови държави членки, включително страни, които трябва да получат своята покана до дни като Северна Македония и Албания“, каза още Йотова. „Ако България беше взела този ресор, струва ми се, че няма по-добро лоби за разширяването на Западните Балкани и този процес щеше да бъде много по-ускорен. Сега не се ангажирам с прогноза и за първи път съм доста предпазлива в своите предположения“, допълни тя.  \r\nЙотова посочи още, че другата седмица ще има среща в Люксембург между сегашния министър-председател на Великобритания и все още действащия председател на ЕК г-н Юнкер. „В нея най-вероятно ще се търси някакъв пореден компромис за Брекзит. Твърда е позицията на ЕС, че предоговаряне на постигнатото споразумение не може да има. Обективно то наистина е много трудно да бъде предоговорено, защото това означава отново две трети в Съвета, което се постигна и предишния път много трудно и пак консултации с държавите членки. Това е много труден път за извървяване. На второ място министър-председателят на Великобритания на практика е блокиран. Има решение на Британския парламент по два ключови въпроса – както това, че не може да има сега предсрочни избори, така и че не може да има Брекзит без сделка. Оттук нататък това, което най-вероятно ще бъде поискано, е едно удължаване на срока с около 3 месеца и през тях да се търсят варианти. Още повече знаете острата реакция на Шотландския парламент, в която те считат, че е абсолютно незаконно прекъсването на работата на Британския парламент. Ще има декларация на Европейския парламент по отношение на Брекзит. Има някои неща, които внимателно ще следим и ще видим накъде ще поемат“ заяви Йотова.  \r\nПо думите ѝ най-ресурсните и структуроопределящо политики в новата ЕК ще се държат от държави като Франция. „Тази политика ще бъде определяща и за политиката на ЕС по отношение на Великобритания. Всички въпроси за търговия и конкуренция ще бъдат много сложни. Заложени а много интересни казуси и ще видим какво ще се получи оттук нататък, още повече с ясното съзнание, че Европа трябва да има единна позиция по въпросите“, допълни тя.  \r\n„Ресорът на Мария Габриел обединява три сега действащи ресора - на Полша, Унгария и Португалия. Габриел ще ръководи оттук нататък минимум 5 агенции на европейско ниво и един институт за научни изследвания в Будапеща, разполагащ с много добра мрежа за научни изследвания и иновации в страните членки, както и разбира се образователните програми. Един от най-големите проблеми, които ще се създадат след Брекзит, е съдбата на младите хора. Заложено е бъдещето и на цялата система „Еразъм“ и доколко тя ще продължи. Този заплетен възел ще трябва да  се решава от нашия еврокомисар. Затова казвам, че тя има в ръцете си много сложна и трудна задача. Въпросът е доколко координиращите функции в нейния ресор ще могат да прераснат в сериозни определящи политики в Европа и решаването на сложните въпроси около Брекзит. С този ресор може да се направи много за един европейски университет, както и за българските университети“, посочи тя.", "date": "2019.09.14", "title": "Вицепрезидентът Илияна Йотова: За първи път в историята на Европейската комисия се направи толкова строга и подробна йерархична система"}
{"url": "http://www.focus-news.net/news/2019/09/14/2698641/nezavisenmakedoniya-parlamentat-shte-obsadi-uvolnenieto-na-katitsa-yaneva-dnes.html", "text": "Председателят на парламента на Северна Македония Талат Джафери насрочи парламентарна сесия за днес, в която единствената точка е уволнението на специалния прокурор Катица Янева, която е заподозряна по делото „Рекет“, пише македонското издание  “Независен” . \r\n \r\nПо рано Комисията за избори и назначения зад затворени врати единодушно и без дебати прие да бъде предложено на Парламента да освободи Янева от длъжност. Решението е взето въз основа на доклад на Съвета на прокурорите, и предлага уволнението на Янева за непрофесионално, незаконно и безразсъдно поведение. \r\nПленарната сесия няма да обсъжда доклада, а само предложението за уволнение.  \r\nВ момента Жанева е в ареста като заподозряна по делото „Рекет“. \r\n \r\n  Теодор Пенев", "date": "2019.09.14", "title": "„Независен“(Македония): Парламентът ще обсъди уволнението на Катица Янева днес"}
{"url": "http://www.focus-news.net/news/2019/09/14/2698665/zam-ministar-chavdar-marinov-shte-uchastva-vav-festival-na-rozoviya-domat.html", "text": "На 15 септември 2019 г. заместник-министърът на земеделието, храните и горите Чавдар Маринов ще участва в третото издание на Фестивала на розовия домат. Това съобщиха от пресцентъра на  Министерството на земеделието, храните и горите . На изложението своя продукция ще представят и производители на месни и млечни продукти, сладък реселешки лук, смилянски фасул и др.  \r\nСъбитието ще се проведе от 12.00 часа в София, Княжеската градина (срещу Софийския университет).", "date": "2019.09.14", "title": "Зам.-министър Чавдар Маринов ще участва във Фестивал на розовия домат"}
{"url": "http://www.focus-news.net/news/2019/09/14/2698668/ministar-neno-dimov-nay-vazhno-e-da-sazdavame-ekologichna-kultura-u-grazhdanite.html", "text": "Най-важно е да създаваме екологична култура у гражданите. С тези думи от Пловдив министърът на околната среда и водите Нено Димов днес приветства деветото поред издание на най-мащабната доброволческа инициатива в страната ни „Да изчистим България заедно“, съобщиха от пресцентъра на  Министерството на околната среда и водите . Той даде старт на кампанията точно в 9.45 часа от най-големия пловдивски  квартал „Кючук Париж“ в район „Южен“.  \r\nДоброволците – граждани, експерти от Регионалната инспекция по околната среда и водите – Пловдив, и от район „Южен“ изчистиха заедно с министър Димов парка на ул. „Трети  март“ (при бившия магазин „Молдавия“). Те събраха типичните за подобни места отпадъци от опаковки, пластмаси и хартия. Освен почистване на тревните площи, ентусиастите оформиха и дървесната растителност в междублоковите пространства. Директорът на регионалната инспекция доц. Стефан Шилев и кметът на район „Южен“ Борислав Инчев бяха активни в привеждането на зелените площи в спретнат и естетичен вид. \r\n„От 2012 г. насам кампанията е успяла да събере близо 90 000 тона отпадъци и да ликвидира над 10 000 нерегламентирани сметища“, каза министър Димов. „Всяка следваща година събираме все по-малко отпадъци“, добави той и определи тенденцията като устойчива и положителна. „Дай боже един ден кампанията на bTV да не събере нито един отпадък – това ще означава, че целта е напълно постигната“, добави той. \r\nЗам.-министърът на околната среда и водите Атанаска Николова участва в националната инициатива заедно с Клуб „Приятели на морето - Бургас“ и директора на РИОСВ - Бургас инж. Тонка Атанасова. Те се гмурнаха под вода и почистиха от отпадъци Бургаския залив в района на солниците и под Бургаския мост. МОСВ, ПУДООС, ИАОС и РИОСВ – София традиционно събраха отпадъците в Ловния парк в столичния кв. „Дианабад“. В кампанията се включиха както всяка година всички структури на МОСВ в страната – 16-те Регионални инспекции по околната среда и водите, Дирекциите на Националните паркове „Рила“, „Пирин“ и „Централен Балкан“ и 4-те Басейнови дирекции. \r\nПрез 2019 г. „Да изчистим България заедно” разширява обхвата си с нови възможности за подобряване на средата, в която живеем. Доброволците могат не само да почистят замърсените зони, но и да обновят детски площадки и градинки, спасят унищожени гори или засадят нови, да ремонтират туристически табели и заслони, да боядисат пейки и дадат други добри примери като направят района си по-красив.  \r\nМОСВ е партньор на инициативата на bTV Media Group, като осъществява подкрепа при организацията и подготовката на националната кампания. С финансовата подкрепа на ПУДООС тази година е осигурено закупуването на 40 хил. чувала и 40 хил. чифта ръкавици за еднократна употреба. За областните управи са разпределени бонове за гориво за транспортиране на събраните количества до Регионалните системи за управление на отпадъците. \r\nОтпадъците се транспортират до регионалните съоръжения за сепариране и/или депониране и не трябва се оставят на местата на събирането им, за да се предотврати повторно замърсяване. В деня на кампанията общините са освободени от дължимите отчисления за количествата депонирани отпадъци, за да бъдат насърчени да организират почистването на своята територия. Осигурен е свободен достъп до регионалните депа. В края на деня ще има обобщени данни за количествата събрани и депонирани отпадъци, както и за това на колко места са чистили доброволците и колко незаконни сметища са почистени.", "date": "2019.09.14", "title": "Министър Нено Димов: Най-важно е да създаваме екологична култура у гражданите"}
{"url": "http://www.focus-news.net/news/2019/09/14/2698666/tass-zapochna-nakazatelno-delo-sled-katastrofata-na-avtobus-v-rusiya.html", "text": "Следственият отдел на Руската федерация за Ярославска област започна наказателно дело за предоставяне на услуги, които не отговарят на изискванията за безопасност, след като пътнически автобус и камион се сблъскаха в район Гаврилов-Ям, предава  TACC , като се позовава на информация на пресслужбата на отдела. \r\n\"Повдига се дело по член 238 от Наказателния кодекс на Руската федерация (за липса на безопасност), следователи и криминалисти работят на местопроизшествието\", заяви източник на следствения отдел. \r\nПо-рано МВР започна наказателно дело за нарушаването на правилата за движение и експлоатация на превозни средства, което е довело до смъртни случаи. \r\nСблъсъкът на пътническият автобус на магистралата Ярославъл - Иваново с камион е станал на 14 септември рано сутритна. Според КАТ седем души са загинали, а 25 са ранени, общо в автобуса е имало 31 души включително водачът. В камиона е се е намирал само шофьорът. Според полицията и двамата шофьори и петима пътници в автобуса са загинали. \r\n \r\n  Теодор Пенев", "date": "2019.09.14", "title": "ТАСС: Започна наказателно дело след катастрофата на автобус в Русия"}
{"url": "http://www.focus-news.net/news/2019/09/14/2698664/the-telegraph-hutite-preduprediha-pravitelstvoto-v-riad-da-prekrati-atakite-v-yemen-sled-napadeniyata-sreshtu-petrolni-rafinerii-v-sauditska-arabiya.html", "text": "Движението на хутите в Йемен направи официално изявление след атаките срещу петролните находища в Саудитска Арабия в Абкаяк и Курайс, намиращи се на над 1000 км от границата с Йемен, пише английското издание  The Daily Telegraph . \r\nВ изявлението си те поемат отговорност за атаката и предупреждават правителството в Риад да прекрати нападенията над позиции на групировката в Йемен.  \r\nВ него се казва още, че в атентата са участвали общо десет дрона и че ако войната продължи, подобни атаки само ще зачестят.  \r\n„Единствената опция за саудитското правителство е да спре да ни атакува“, казва Йахия Сари, говорител на хутите. \r\nКоалицията, водена от Саудитска арабия се бие с движението откакто започна войната в Йемен през 2015 г.  \r\nПо-рано правителството в Риад обяви, че са избухнали пожари в две петролни рафинерии близо до границата с Бахрейн, но не уточни кой стои зад атаките. \r\nОчевидци съобщиха за гъсти облаци дим и изстрели в района.  \r\nДвете петролни рафинерии са собственост на компанията Арамко, която описва едната от тях, разположена в Абкаяк като „най-големият завод за обработка на суров петрол в света“.  \r\nЗавода в Курайс разполага със залежи от около 20 милиарда барела с петрол и се предполага, че продукцията му възлиза на около милион барела суров петрол на ден. Местните медии заявиха, че пожарите са овладени.  \r\nРафинерията в Абкаяк и преди е била цел на терористични атентати, като през 2006 г. Ал Кайда пое отговорността за провален самоубийствен атентат срещу завода. \r\n \r\n  Теодор Пенев", "date": "2019.09.14", "title": "The Telegraph: Хутите предупредиха правителството в Риад да прекрати атаките в Йемен, след нападенията срещу петролни рафинерии в Саудитска Арабия."}
{"url": "http://www.focus-news.net/news/2019/09/14/2698669/ministar-krasimir-karakachanov-zapasnoto-voynstvo-e-vrazkata-mezhdu-savremennata-balgarska-armiya-i-onazi-armiya-koyato-nie-pomnim-s-tsyalata-mosht-i-velichie.html", "text": "Вицепремиерът и министър на отбраната Красимир Каракачанов откри втория Национален събор на запасното войнство, предаде кореспондент на  Радио „Фокус” . В словото си Каракачанов изрази своята благодарност към всички от запасното войнство за службата, която са дали на България. Изказа и своето убеждение е, че докато има българска армия, ще има и българска държава. Каракачанов обърна внимание на ролята на запасното войнство като връзка между съвременната българска армия и онази българска армия, която ние помним с цялата ѝ мощ и величие. В тази връзка той подчерта значението на организираните от запасното войнство в цялата страна множество събития свързани с българската история. „Във времената, в които от всякакви посоки се опитват да разграждат националния ни морал и идентичност и хората като че ли забравиха понятия като чест и достойнство, род и служба и се отдадоха на пропагандата, че животът е едно веселие, в което трябва да живееш по-добре, вашата роля е на хора, които крепят духа на българщината и пламъка на родолюбието и патриотизма”, каза министърът на отбраната. По-нататък в словото си той обърна внимание на важността на единството на нацията и ролята за това на запасното войнство.  \r\nПриветствие към участниците в събора отправи и председателят на Общинския съвет в Казанлък Николай Златанов.  \r\nСлед официалната част на събора бе поставено началото на демонстративни скокове с парашут, демонстрация на бойни техники и на способности на групи за специални операции, висш пилотаж със спортен самолет. Със свои демонстрации се включи и Прабългарската школа за оцеляване „Бага Тур”.  \r\nВ рамките на събора бе представена изложба на военно облекло, старинно оръжие и символи, самолетни модели, корабни модели, водолазно оборудване, книги и публицистични материали от военни и други автори на военна тематика.  \r\nВ програмата на първия ден от събора организаторите предвиждат открита сцена с художествена програма с участието на художествени колективи, групи и индивидуални изпълнители от цялата страна на. \r\nНа 15 септември ще се проведе Ден на отворените врати и показ на бойна техника във военното формирование на 61-ва Стрямска механизирана бригада в Казанлък. \r\nЩе се проведат и два турнира – по стрелба с пистолет и пневматично оръжие и шахматен турнир. \r\nСлавяна ГАЙДАРОВА", "date": "2019.09.14", "title": "Министър Красимир Каракачанов: Запасното войнство е връзката между съвременната българска армия и онази армия, която ние помним с цялата ѝ мощ и величие"}
{"url": "http://www.focus-news.net/news/2019/09/14/2698671/adelina-stefanova-hram-vavedenie-bogorodichno-blagoevgrad-na-krastovden-nastapva-ravnodenstvieto-i-denyat-se-krastosva-s-noshtta.html", "text": "На Кръстовден денят се кръстосва с нощта. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ на този ден настъпва равноденствието. Тя посочи, че времето застудява, водите на морето и реките изстиват и настъпва краят на летния и началото на есенния селскостопански сезон. Стефанова допълни, че от Кръстовден или от Симеоновден може да започне сеитбата на зимните житни култури. Тя отбеляза, че на Кръстовден се осветява семето за посев, а в някои райони на България празникът е наречен Гроздоберник, защото започва гроздоберът, а първото откъснато грозде се освещава в църква и се раздава за здраве и плодородие. „Жените кръстосват цветята в градината, мъжете пазят кръста си от простудяване и така народните обичаи се свързват с църковните. Църквата отбелязва този ден с пищни ритуали и с нощно бдение и продължителен камбанен звън. В големите храмове става показно въздигане на големия кръст, а по селата ходи свещеник, който благославя домовете и техните стопани за здраве и благородие, както на Йордановден“, добави църковният уредник.  \r\nСтефанова каза още, че по традиция на Кръстовден се спазва строг пост, „говее се за кръста“ и не се хапва нищо червено, като червен пипер, домати, репички, червени ябълки и червено грозде. На този ден професионален празник имат огнеборците и чакръкчиите. \r\nЛивия НИНОВА", "date": "2019.09.14", "title": "Аделина Стефанова, храм „Въведение Богородично “- Благоевград: На Кръстовден настъпва равноденствието и денят се кръстосва с нощта"}
{"url": "http://www.focus-news.net/news/2019/09/14/2698667/kmetat-na-veliko-tarnovo-daniel-panov-se-vklyuchi-v-zalesyavane-na-halma-sveta-gora-v-ramkite-na-kampaniyata-da-izchistim-balgariya-zaedno.html", "text": "108 нови дръвчета от видовете бреза, бряст и дъб бяха залесени на хълма „Света гора” и едноименния парк. Това съобщиха от пресцентъра на  Община Велико Търново . Залесяването тази сутрин събра много граждани сред природата. В акцията се включи и кметът на Велико Търново Даниел Панов. \r\nИнициативата бе специален акцент в националната кампания „Да изчистим България заедно”. Бяха избрани и още четири района за почистване – парк Ксилифор”, местността Мавриков, екопътеката край Преображенски манастир и кв. „Бузлуджа”. Много граждани се включиха и с оборка в пространствата около домовете им.  \r\n„Благодаря на всички, които не само в рамките на кампанията, но и всеки един ден се грижат за чистотата и красотата на Велико Търново, за облагородяването на междублоковите пространства и градинки, за природните местности край града. Благодаря и на доброволците от нашия град, които дават пример със своята гражданска съвест”, коментира кметът Панов.  \r\nДаниел Панов, който е и председател на Националното сдружение на общините в България, изказа признателност към организаторите на кампанията и към всички общини, включили се с различни инициативи.", "date": "2019.09.14", "title": "Кметът на Велико Търново Даниел Панов се включи в залесяване на хълма „Света гора” в рамките на кампанията „Да изчистим България заедно”"}
{"url": "http://www.focus-news.net/news/2019/09/14/2698672/sport-barselona-domakinstva-na-valensiya-v-mach-ot-chetvarti-krag-na-ispanskata-primiera-divisyon.html", "text": "Футбол: Барселона домакинства на Валенсия в мач от четвърти кръг на испанската „Примиера Дивисьон“. \r\nДомакините се намират на осма позиция в класирането в Испания с 4 точки след три изиграни мача, колкото имат и гостите. Барселона все още не може да разчита на Лионел Меси, който няма да играе, понеже изтърпява наказание. В мача няма да могат да вземат участие и Самуел Умтити и Усман Дембеле, които са контузени. Мачът започва в 22:00 часа българско време.", "date": "2019.09.14", "title": "Спорт: Барселона домакинства на Валенсия в мач от четвърти кръг на испанската „Примиера Дивисьон“."}
{"url": "http://www.focus-news.net/news/2019/09/14/2698674/obshtina-dobrich-provede-aktsiya-za-pochistvane-i-boyadisvane-v-grada.html", "text": "За втори път този година Общината проведе акция за почистване и боядисване в Добрич, съобщиха от  Община град Добрич . В акцията са се включили и много доброволци, като в рамките на националната кампания днес са почистени междублокови пространства, дървета и стълбове от афиши и реклами, зони в парка. Боядисан е парапетът на бул. „25 септември“.", "date": "2019.09.14", "title": "Община Добрич проведе акция за почистване и боядисване в града"}
{"url": "http://www.focus-news.net/news/2019/09/14/2698676/kmetat-na-sofiya-yordanka-fandakova-shte-poseti-43-to-uchilishte-hristo-smirnenski-na-15-septemvri.html", "text": "Кметът на София Йорданка Фандъкова ще посети на 15 септември в 13.00 часа 43-то училище „Христо Смирненски“ на бул. „Сливница“ 45, за да провери реконструкцията на сградата /бившето Военно окръжие/ и готовността  да приеме ученици от 16 септември. Това съобщифха от пресцентъра на  Столична община .", "date": "2019.09.14", "title": "Кметът на София Йорданка Фандъкова ще посети  43-то училище „Христо Смирненски“ на 15 септември"}
{"url": "http://www.focus-news.net/news/2019/09/14/2698675/", "text": "Връщането на Южна Добруджа в пределите на България е доказателство, че можем да извоюваме победи и на полето на дипломацията. Това каза в предаването  „За честта и славата на България“  на Радио „Фокус“ историкът Радослав Симеонов, главен експерт в Министерството на отбраната. Той посочи, че през Първата световна война е пролята кръвта на 18 хиляди български войници и офицери, и в крайна сметка Добруджа пак не е е присъединена към Майка България, въпреки голямата победа на Трета Българска армия от 1916г.  През 1940 година, благодарение на изключително добрата българска дипломация България си връща Южна Добруджа без капка кръв. „Това е големият парадокс. Обикновено ние сме склонни да възприемаме, че българите сме силни на бойното поле, но сме слаби на масата на дипломацията. През 1940 година доказваме обратното, че нашата дипломация успява брилянтно да си изиграе своите ходове, защото Добруджанският въпрос се поставя като цел № 1 в българската мирна ревизионистична доктрина“, отбеляза Симеонов. В крайна сметка България успява по мирен път да  убеди в правотата си Великите сили.  \r\nЕвелина БРАНИМИРОВА", "date": "2019.09.14", "title": "Радослав Симеонов,МО: Връщането на Южна Добруджа е доказателство, че България може да извоюва победи и на полето на дипломацията"}
{"url": "http://www.focus-news.net/news/2019/09/14/2698670/kmetat-na-sofiya-yordanka-fandakova-za-10-godini-zabravihme-krizata-s-otpadatsite.html", "text": "За 10 години забравихме кризата с отпадъците, балирането им и площадките, на които гниеха и миришеше половин София. Това каза пред журналисти кметът на Столична община Йорданка Фандъкова във връзка с критиките от страна на кандидата за кмет на столицата Мая Манолова по отношение на отпадъците, предаде репортер на  Агенция \"Фокус\" .\"Г-жа Манолова е чула част от истината, но може би не знае, че ние имаме разработен проект за изграждане на инсталация с използва не RDF - горивото от завода за отпадъци, с което да, наистина би могло да поевтинее парното, но този проект трябва да се развие, да се защити и да се получи финансиране, което се случва в момента. Вероятно също така не знае, че от 2009 г. започнахме проекта за рекултивация на проекта в Долни Богров, който предстои да завърши през следващите години. Бих се радвала много да чуя предложения на решения на проблемите. Спомням си много бре г-н Станишев преди години береше макове на поляната, на която днес сме изградили наяй-модерния завод за преработка на отпадъци, който е втората фаза на цялата инсталация и разбира се, предстои и трета фаза. Ще се радвам много, ако имаме възможност да видим и гората, която следва да израсне, след като приключи рекултивацията на депото на Долни Богров\", заяви още Фандъкова.  \r\nВъв връзка с идеята на Манолова за референдум по темата за заравяне на отпадъците, Фандъкова припомни, че  за 10 години е забравена кризата с отпадъците.", "date": "2019.09.14", "title": "Кметът на София Йорданка Фандъкова: За 10 години забравихме кризата с отпадъците"}
{"url": "http://www.focus-news.net/news/2019/09/14/2698673/afp-chetirima-dushi-sa-bili-ubiti-v-dve-ataki-na-buntovnicheski-sili-v-pakistan.html", "text": "Четирима пакистански военнослужещи са били убити в два отделни инцидента в северозападната част на Пакистан, близо до границата с Афганистан, предава  AFP . \r\nИнцидентите са се случили в провинциите Северен Уазиристан и Дир близо до границата с Афганистан. \r\n„Бунтовниците са открили огън по редовен патрул от силите за сигурност в Северен Уазиристан, като са убили един войник. В отговор на стрелбата, двама бунтовници също са били убити“, се казва в изявление на пакистанските сили. \r\n \r\n  Теодор Пенев", "date": "2019.09.14", "title": "AFP: Четирима души са били убити в две атаки на бунтовнически сили в Пакистан"}
{"url": "http://www.focus-news.net/news/2019/09/14/2698679/pepa-angelova-tsprl-burgas-prez-tazi-uchebna-godina-razkrivame-dve-shkoli-po-angliyski-ezik-za-nachinaeshti-koito-shte-se-provezhdat-vsyaka-sabota.html", "text": "През тази учебна година разкриваме две школи по английски език за начинаещи, които ще се провеждат всяка събота. Това съобщи за  Радио „Фокус“ – Бургас  Пепа Ангелова, директор на Центъра за подкрепа на личностното развитие (ЦПРЛ) – Бургас. По думите ѝ курсовете ще обхванат децата от начален етап на образованието, като е възможно включването на ученици от 5-ти клас. „В момента около 5000 е броят на децата, които се обучават в школите по английски език – от училищата и детските градини. Отново в събота ще провеждаме и курсове по информационни технологии за децата от 1-ви до 4-ти клас. Благодарение на наши колеги, които оборудваха кабинета, вече можем да провеждаме по-добри обучения в тази насока“, отбеляза Ангелова. Тя добави, че на 5 октомври стартира и курсът по български език и литература за ученици от среден курс с цел подготовката им за Националното външно оценяване. „Театралната ни школа ще провежда своите мероприятия също всяка събота, детски хор „Трепетлика“ вече набира своите солисти, а в школата по изобразително изкуство, може би, ще организираме и школа по стъклопис“, каза още Ангелова. \r\nМария ПОПЧЕВА", "date": "2019.09.14", "title": "Пепа Ангелова, ЦПРЛ – Бургас: През тази учебна година разкриваме две школи по английски език за начинаещи, които ще се провеждат всяка събота"}
{"url": "http://www.focus-news.net/news/2019/09/14/2698678/primierata-na-filma-sa-nami-boga-shte-se-sastoi-na-16-septemvri-v-doma-na-kinoto-v-sofiya.html", "text": "Премиерата е на 16-и септември от 19,00 ч. в Дома на киното в София. Ще бъдат излъчени и петте серии /х 44 мин./ с антракт и коктейл за публиката. Той е съвместен проект между Продуцентска къща Файв Стар Медиа Груп и Столична община. Сред другите партньори са световни институции като дворците Шьонбрун, Версай, Ермитажа, Петерхоф, манастирите „Свети Франциск“ в Асизи и Атон, „Комбург“ в Кобург, както и много други. Сериалът е заснет в 13 държави и 36 града из цяла Европа. Сниман е с кинокамера. Това съобщиха от пресцентъра на  Столична община .  \r\nТова е разказ за значението на новоосвободеното Българското царство през онези бурни години. Това е скъсаната страничка от общата ни европейска история, която не бе позволено на България да разкаже, обяснява режисьорът Степан Поляков, който е и сценарист. Сериите може да се гледат и поотделно без да се губи сюжетната линия. Всяка серия има и собствено заглавие – Третата Държава. Възкресение на Изток; Любимото дете на Европа, Князът на Обречените; Царят. Императорите. Рим – Бдението; Баща срещу син, Син срещу баща. Държавата; Два пъти кръщаван. Два пъти погребван – Монархът.  \r\nИсторията започва още от основаването на Първата Българска държава, минава през Второто Царство, падането под Османско владичество, съхраняването на духовността в Атон и бурните събития между 1878-а до 1947-а. Основните фигури са на тримата монарси – княз Александър Батенберг, цар Фердинанд Първи, синът му – цар Борис Трети, техните техните княгини, князе.... Трима владетели, от които никой няма да живее щастливо. За първи път европейската история е разказана през влиянието на България по това време. Фактите са подкрепени и от никога непоказвани изключително интересни документални видеокадри и снимки. \r\nАвтор на музиката и аранжиментите е композиторът на столетието и основател на легендарната Диана Експрес – Митко Щерев. Може би най-голямото предизвикателство за мен беше да сътворя музиката за този филм, независимо, че съм написал музиката на над 35 игрални филма и 5 сериала, казва той. Тук трябваше да работя в областта на класическата музика, и то в стиловете готика и предкласика, разказва композиторът на „Адаптация“. Във филма има над 30 музикални теми от различни епохи. Текстът на финалната песен „Свят“ е на поета Александър Петров /“Нашият град“, „Бъди, какъвто си“, „Оставаме“.../ \r\nВъв сериала участва и цар Симеон Втори. Той е първият коронован монарх в света, който играе сам себе си. Той е пряк потомък на Краля Слънце Луи Четиринайсети, на последния френски крал от Бурбоните Луи Филип и е първи братовчед на английската кралица Елизабет, към която неформално се обръща с Братовчедката Бети. \r\nВъпреки сериозната подкрепа към продукцията от институции като Министерство на отбраната, Външно министерство, Общините Русе, Плевен, Пловдив, БНР и много други, тя е напълно независим и частен проект. Снимките започнаха още в края на 2015-а година в двореца Врана и продължиха до октомври миналата година.", "date": "2019.09.14", "title": "Премиерата на филма \"Съ нами Богъ\" ще се състои на 16 септември в Дома на киното в София"}
{"url": "http://www.focus-news.net/news/2019/09/14/2698677/d-r-emil-kabaivanov-kmet-na-karlovo-imame-nuzhda-ot-razgovor-za-balgarskata-istoriya.html", "text": "Всяка година по това време трябва да сме тук, защото имаме нужда от разговора за българската история, настояще и бъдеще. Това каза кметът на Карлово д-р Емил Кабаиванов в местността Свети Кирик край Калофер на четвъртия историческо-фолклорен събор „Хайдутът”, съобщиха от пресцентъра на  Община Карлово . „Нека в ден като днешния преклоним глави пред нашите деди и прадеди, които оставят костите си, за да бъдем държава, да бъдем народ днес! Пожелавам да обичаме родния край и нашата държава! Трябва да помагаме на самодейците с ръководител г-н Димитър Мирчев, участвали в възстановката, и на школата за оцеляване „Бага-Тур”, защото днес те са българите с главно „Б”! Да ни е честит четвъртият пореден събор „Хайдутът”. С тези думи кметът на Община Карлово д-р Емил Кабаиванов приветства участниците и всички, дошли в местността Свети Кирик край Калофер.  \r\nСъбитието е организирано от Сдружението с нестопанска цел в обществена полза „Калиферови хайдути”. Голяма фолклорна програма, историческа възстановка, тематични изложби и прожекция на исторически филми събраха стотици жители и гости на Калофер.", "date": "2019.09.14", "title": "Д-р Емил Кабаиванов, кмет на Карлово: Имаме нужда от разговор за българската история"}
{"url": "http://www.focus-news.net/news/2019/09/14/2698681/dramatichen-teatar-prof-encho-halachev-v-blagoevgrad-premierno-shte-predstavi-postanovkata-igraem-shekspir-s-uchastieto-na-neprofesionalni-aktyori.html", "text": "Драматичен театър „Проф. Енчо Халачев“ премиерно ще представи постановката „Играем Шекспир“ с участието на непрофесионални актьори. Това съобщиха за  Радио „Фокус“ – Пирин  от театъра. В нея участват пет жени и един мъж, които са с различни професии, начин на живот и възраст. Те ще влязат в ролите на Макбет, Лейди Макбет, Ричард III, Лейди Ана, Дойката и Жулиета. Актьорите, които не са професионалисти, са успели да научат текстовете и какво е да бъдеш под светлините на прожекторите за 2 месеца. Група Адмиралтейци към Школа Ер Малък, част от семейството на Драматичен театър „Проф. Енчо Халачев“, излиза пред публика от 18.30 часа в залата на Военен клуб - Благоевград. Поради големия интерес постановката ще бъде изиграна и от 19.30 часа. Идеята за представлението е на директора на театъра Бранимир Митов. \r\nЛивия НИНОВА", "date": "2019.09.14", "title": "Драматичен театър „Проф. Енчо Халачев“ в Благоевград премиерно ще представи постановката „Играем Шекспир“ с участието на непрофесионални актьори"}
{"url": "http://www.focus-news.net/news/2019/09/14/2698680/stolichna-obshtina-organizira-praznichen-kontsert-po-povod-denya-na-sofiya-17-septemvri.html", "text": "По случай Деня на София - 17 септември от 18.00 часа на открита сцена в градинката „Майчин дом“ на бул. „Христо Ботев“ в район „Сердика“ Столична община организира празничен концерт. Това съобщиха от пресцентъра на  Столична община . Празникът е част от Календара на културните събития на Общината.", "date": "2019.09.14", "title": "Столична община организира празничен концерт по повод Деня на София - 17 септември"}
{"url": "http://www.focus-news.net/news/2019/09/14/2698684/ekaterina-zaharieva-shte-se-sreshtne-s-ministara-na-vanshnite-raboti-na-republika-indoneziya-ratno-marsudi.html", "text": "Вицепремиерът и министър на външните работи Екатерина Захариева ще се срещне индонезийския министър на външните работи Рътно Марсуди на 15 септември 2019 г. Това съобщиха от пресцентъра на  Министерството на външните работи . Това е първо посещение на външен министър на Индонезия в България от 25 години насам.  \r\nЕкатерина Захариева ще приеме Рътно Марсуди в Министерството на външните работи за разговор на четири очи в 15.30 часа, в 15.45 часа ще се състоят пленарни разговори между двете делегации, а в 16.30 часа министрите ще направят изявления пред медиите.  \r\nРътно Марсуди е първата жена - министър на външните работи на Индонезия, страна със стратегическо географско положение между Индийския и Тихия океан. Това е най-голямата мюсюлманска държава в света. 87% от нейното 262-милионно население изповядват исляма. Индонезия е и третата най-многолюдна демокрация в света.", "date": "2019.09.14", "title": "Екатерина Захариева ще се срещне с министъра на външните работи на Република Индонезия Рътно Марсуди"}
{"url": "http://www.focus-news.net/news/2019/09/14/2698683/tass-kray-kazanlak-se-provede-ezhegodniya-natsionalen-sabor-priyateli-na-rusiya.html", "text": "Около 20 хиляди души посетиха 16-ия национален събор \"Приятели на Русия\" край българския град Казанлък, пише кореспондентът на  TACC  в България. \r\nВ събота хора от различни краища на страната се събраха на брега на язовир „Копринка“, много от тях учили или работили в Русия, както и руснаци, постоянно живеещи или работещи в България. \r\nВ специален адрес до участниците в мероприятието българският президент Румен Радев написа:  \r\n\"Вековните връзки между българския и руския народ издържаха на много политически бури и предизвикателства на времето. Те имат своите дълбоки исторически, културни и духовни корени, които минават през писмеността, православието и мечтата за свобода. Ето защо днешният празник не е просто носталгична среща на хиляди българи, свързали своята професионална или лична съдба с Русия, националният събор е повод да намерим модерно измерение на тези силни исторически връзки и знак, че отношенията между нашите два народа имат солидно бъдеще. Тук се поддържат не само традициите на приятелството и сътрудничеството, но преди всичко се изгражда мост към бъдещето. Укрепва се не само разбирателството между България и Русия, но и връзката между поколенията \". \r\nОт името на комисията по външни работи на Съвета на федерацията Константин Косачов изпрати обръщение до българските русофили. Той подчерта, че основната задача на събитието е \"укрепване на културната и цивилизационна общност на двете страни, историческата памет за славните дати на съвместната ни история\". \r\n„Убеден съм, че гласът на русофилите в България ще бъде по-силен с всяка година в пространството на Европейския съюз“, каза Косачов. \r\nПоздравления изпратиха и Леонид Слуцки, председател на Комисията по външни работи на Държавната дума, Елеонора Митрофанова, ръководител на \"Россотрудничество\" и представители на други политически и обществени организации. \r\n \r\n За приятелството между Русия и България \r\nПредседателят на националното движение \"Русофили\" Николай Малинов в интервю за ТАСС подчерта, че през целия период на развитие работата на неговата организация е била насочена към развитие на отношения и сближаване с Русия. Настоящият 16-ти събор е посветен на 140-годишнината от установяването на дипломатически отношения между България и Русия, а мотото на събитието е „Европа е по-силна с Русия“. \r\n„За съжаление, нашата 16-годишна старателна работа доведе до събитията, които се състояха по-рано тази седмица, в деня на 75-годишнината от освобождението на България от нацизма през Втората световна война, когато избухна шпионския скандал. Аз, лидерът на русофилското движение, заедно с 15 нашите съратници, бяхме обвинени в шпионаж, смешното е, че ние шпионираме в полза на организации - Руския институт за стратегически изследвания и обществената неправителствена организация „Бял орел“. Нашите прокурори изглежда са първите прокурори в историята, които се опитват да докажат, шпионаж в полза на неправителствена организация. Между другото, този скандал се отрази положително на броя на участниците на това събитие -ако обикновено тук присъстваха  около 14-15 хиляди души, сега те са много повече. \" \r\n \r\nМалинов благодари на руските политици и служители, които се изказаха в подкрепа на българските русофили. \"Сега ситуацията е много трудна, но полагаме всички усилия да гарантираме, че отношенията между нашите страни се развиват положително. Ние разбираме, че тази провокация е била насочена именно към нарушаване на добрата динамика на двустранните отношения. Ето защо трябва да проявяваме търпение и мъдростта, която е присъща на нашите православни народи. \" \r\n„Беше много важно някой да развали имиджа на България в Русия, да го развали до такава степен, че Русия да реагира на всичко, което се случва остро, и че съвместните икономически проекти, а именно изграждането на газопровода „Турски поток“ през територията на България и АЕЦ „Белене“ в крайна сметка да се провалят”, добави Малинов. \r\n \r\n Делото „Русофили“ \r\nВ понеделник главният прокурор на България Сотир Цацаров заяви, че Малинов е обвинен в шпионаж. Според прокуратурата лидерът на движението е събирал данни за българската вътрешна и външна политика, в частност в интерес на обществото “Двуглав орел” и на Руския институт за стратегически изследвания. Специалните служби смятат, че обвиняемите са работили срещу интересите на България и се стремят да променят политическия вектор на развитието на страната от западен към руски “, припомня ТАСС. \r\n \r\n  Юлиян Марков", "date": "2019.09.14", "title": "ТАСС: Край Казанлък се проведе ежегодния национален събор „Приятели на Русия“"}
{"url": "http://www.focus-news.net/news/2019/09/14/2698687/klub-malki-otkrivateli-na-neshanal-dzhiografik-kids-shte-se-provede-v-yuzhniya-park-na-15-septemvri.html", "text": "\"Клуб Малки откриватели\" на Нешънъл Джиографик Кидс ще се проведе в Южния парк на 15 септември. Това съобщиха от пресцентъра на  Столична община . За поредна година, любимото списание на децата събира най-любознателните малчугани в Клуб на Малките Откриватели. Тази година e застъпена специално Еко Темата, а символът е четирилистна детелина. \r\nРазделно събиране на отпадъци, съвети за екосъобразен начин на живот, как да се грижим за природата, как да рециклираме, защо да рециклираме, ЗАЩО да сме ЕКО - всички тези „познания“ ще съпътстват тазгодишното турне на National Geographic Kids, защото е важно децата от малки да знаят, че планетата ни е една и е за всички! \r\nСъбитието в София е част от Календара на културните събития на Столична община за 2019 г. Ще се проведе на 15 септември в Южния парк, вход от бул. \"Витоша\" от 11:00 до 18:00 ч.", "date": "2019.09.14", "title": "\"Клуб Малки откриватели\" на Нешънъл Джиографик Кидс ще се проведе в Южния парк на 15 септември"}
{"url": "http://www.focus-news.net/news/2019/09/14/2698688/sport-real-madrid-pobedi-levante-s-32.html", "text": "Футбол: Отборът на Реал Мадрид победи Леванте с 3:2 в мач от четвъртия  кръг на испанската Ла Лига под силния дъжд на „Сантяго Бернабеу“. Домакините поведоха с 3:0 през първото полувреме с два гола на Карин Бензема и един на Каземиро. През втората част гостите върнаха два гола чрез попадения на Майорал и Малеро. Преди изиграването на останалите мачове от кръга Реал заема второто място с осем точки, а Леванте са пети с шест точки.  \r\nВ събота се играят още три мача от Ла Лига: \r\nЛеганес – Виляреал от 17:00 \r\nРеал Сосиедад – Атлетико Мадрид от 19:30 \r\nБарселона – Валенсия от 22:00", "date": "2019.09.14", "title": "Спорт: Реал Мадрид победи Леванте с 3:2"}
{"url": "http://www.focus-news.net/news/2019/09/14/2698686/gerb-zamirisa-na-lazhi-ot-izyavleniyata-na-nezavisimiya-kandidat-na-bsp-za-kmet-na-sofiya-maya-manolova.html", "text": "Замириса на лъжи от изявленията на „независимия“ кандидат на БСП за кмет на София Мая Манолова, която по червена традиция открива предизборната си кампания с манипулации по темата отпадъци. Това се посочва в  позиция на групата на ГЕРБ в Столичен общински съвет  относно изявления на кандидата за кмет на София Мая Манолова. „Липсата на компетентност и непознаването на този въпрос ясно личи от направените изказвания, в които се повтарят старите тези на столетницата. Очевидно стриктно се изпълняват условията за подкрепа, поставени от  Корнелия Нинова. Явно г-жа Манолова не знае, че в момента рекултивираме старото депо от времето на социализма край Долни Богров с цел превръщането му в зелена площ“, посочат от ГЕРБ. \r\n„Заравянето на пари“ се извършваше до 2009 г., когато 100% от отпадъка се депонираше или балираше и складираше в различни квартали с риск за здравето на софиянци. По това време управляващата БСП саботираше изграждането на завода с всички средства, а г-жа Манолова се изявяваше като нейно острие. Днес депонираме само 15% от отпадъците, а останалата част се оползотворява. Ефективното използване на РДФ ще се осъществи в София с изграждането на трета фаза от системата, която ще произвежда електрическа и топлоенергия\", пише още в позоцията. \r\n„Целият процес по проектиране и изграждане на системата за третиране на отпадъци премина през обществени обсъждания с граждани, консултиране с европейските институции, водещи експерти, както и през оценка на въздействието върху околната среда. \r\nЧист, зелен и подреден град постигаме с прилагането в София на най-добрите и доказани европейски практики в управлението на отпадъците и развитието на кръгова икономика“, заявяват от ГЕРБ.", "date": "2019.09.14", "title": "ГЕРБ: Замириса на лъжи от изявленията на „независимия“ кандидат на БСП за кмет на София Мая Манолова"}
{"url": "http://www.focus-news.net/news/2019/09/14/2698689/na-yazovir-koprinka-se-provede-shestnadesetiyat-natsionalen-sabor-na-priyatelite-na-rusiya.html", "text": "На язовир „Копринка” се проведе шестнадесетият Национален събор на приятелите на Русия, предаде кореспондент на  Радио „Фокус” . По данни на организаторите в събора са участвали между 15 и 16 хиляди души. Той бе открит от председателя на Национално движение „Русофили” Николай Малинов. В словото си Малинов изрази своята благодарност на основателите на събора, поставили неговото начало преди 16 години. „Те първи от 100 години насам нарекоха себе си русофили и по този начин начертаха пътя, нашата кауза и отговорност, която се състои в това разбиране, че България и Европа са по-силни с Русия“, посочи Малинов. В тази връзка той изтъкна, че преди 16 години като русофили са се определяли едва 8 – 9 процента, а в момента те са над 80 процента.  \r\nМалинов поясни, че „Русофили” е организация, която се самоопределя като патриотична и славянобългарщината присъства в дейността ѝ все повече чрез кирилицата, чрез православието, чрез Евразия, чрез всички форми, които прави движението като изучаването на руски език в детските градини, стотиците концерти, фестивали и конкурси и редица други инициативи. \r\nНиколай Малинов подчерта още, че в началото на събора е имало провокации, които той и съратниците му са пренебрегнали. „Ние искаме да сме заедно, ние искаме да работим, за България и Русия това е полезно при спазването на определени правила в тези взаимоотношения”, добави той. \r\nУчастниците в събора бяха приветствани и от Галина Стоянова, кмет на Община Казанлък, която е домакин и съорганизатор. \r\nПри откриването на събора бе прочетен и Поздравителен адрес от президента Румен Радев. \r\nСред официалните гости на събитието бяха народни представители, представители на руската Дума, на Посолството на Русия в България, кметове, творци.  \r\nПреди откриването на събитието на язовир „Копринка” групите, участващи в събора от Северна България, се поклониха пред Паметника на свободата. Поднесени бяха и цветя пред паметника на генерал Скобелев в Казанлък. \r\nНа открита сцена на язовир „Копринка” се проведе концерт на лауреатите на шестия Национален фестивал на руската поезия, песен и танц „Пусть всегда будет солнце\", наградени бяха и авторите на отличените творби в десетия Международен конкурс за детска рисунка „Обичам моята Родина\". \r\nИзнесена бе художествена програма с участието на български и руски артисти и състави, в която участие взе и групата от Казанлък „Грамофон”. \r\nСлавяна ГАЙДАРОВА", "date": "2019.09.14", "title": "На язовир „Копринка” се проведе шестнадесетият Национален събор на приятелите на Русия"}
{"url": "http://www.focus-news.net/news/2019/09/14/2698691/trima-dushi-sa-postradali-pri-katastrofa-mezhdu-dva-avtomobila-na-okolovrastnoto-shose-v-sofiya.html", "text": "Трима души са пострадали при катастрофа между два автомобила на Околовръстното шосе в София. Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска. Сигналът е подаден в 12.18 часа за инцидента между двата автомобила, които са се блъснали на Околовръстното шосе, над Ботевградско шосе, в посока Нови Искър. Веднага са изпратени две линейки. Дете на 10 години с контузия на глава е хоспитализирано в УМБАЛСМ „Н.И.Пиргов“. 49-годишен мъж с контузия на главата и със съмнение за фрактура на носа, също е хоспитализиран в „Пирогов“. 52-годишен мъж, който е със съмнение за фрактура на крака и контузно-разкъсна рана на лицето, е хоспитализиран в УМБАЛ „Св. Ана“.  \r\n \r\nТеодора ПАТРОНОВА", "date": "2019.09.14", "title": "Трима души са пострадали при катастрофа между два автомобила на Околовръстното шосе в София"}
{"url": "http://www.focus-news.net/news/2019/09/14/2698692/liderat-na-abv-rumen-petkov-pozdravi-ministar-predsedatelya-na-ruskata-federatsiya-dmitriy-medvedev-po-povod-54-iya-mu-rozhden-den.html", "text": "Лидерът на АБВ Румен Петков поздрави министър-председателя на Руската федерация и председател на партия „Единна Русия“ Дмитрий Медведев по повод 54-ия му рожден ден. За тази цел Румен Петков му изпрати писмо, съобщиха от пресцентъра на  ПП АБВ . „Уважаеми, г-н Анатолиевич, днес съм щастлив да бъда сред многобройните ти приятели, които от все сърце те поздравяват по случай 54-та ти годишнина! Няма по-безценен дар от здравето – затова го пожелавам в изобилие за теб, твоите любими и близки хора и другари! Няма по-съкровена мечта от успеха – затова изразявам своята увереност, че той ще съпътства мъдростта в делата ти! И тук ще си позволя една препратка към мисъл на Айнщайн: „Умните хора знаят как да решат проблемите, а мъдрите – как да ги избегнат“. За мен е чест и удоволствие да бъда съмишленик и страна в едно плодотворно, дългогодишно и перспективно сътрудничество между нашите две организации. Приеми моя приятелски поздрав и благопожелания към теб и твоето семейство!\", пише в писмото Румен Петков.", "date": "2019.09.14", "title": "Лидерът на АБВ Румен Петков поздрави министър-председателя на Руската федерация Дмитрий Медведев по повод 54-ия му рожден ден"}
{"url": "http://www.focus-news.net/news/2019/09/14/2698693/kameren-ansambal-sofiyski-solisti-otkriva-noviya-sezon-s-kontsert-v-tsentralniya-voenen-klub-na-16-septemvri.html", "text": "Камерен ансамбъл „Софийски солисти“ открива новия сезон с концерт на 16 септември от 19.00 часа в Централния военен клуб. Това съобщиха от пресцентъра на  Столична община . Диригент ще бъде маестро Пламен Джуров. \r\nЗа ценителите на камерното изкуство ще прозвучат творби на Доменико Чимароза, Бенджамен Бритън и Гия Канчели.  \r\nЗа изпълнението на Концерт за две флейти на Доменико Чимароза към ансамбъла ще се включат и флейтистките Кремена Ачева и Гергана Иванова.", "date": "2019.09.14", "title": "Камерен ансамбъл „Софийски солисти“ открива новия сезон с концерт в Централния военен клуб на 16 септември"}
{"url": "http://www.focus-news.net/news/2019/09/14/2698685/fokus-makedoniya-sdsm-shte-glasuva-za-osvobozhdavaneto-na-katitsa-yaneva.html", "text": "Координаторът на парламентарната група на СДСМ Йован Митревски заяви на днешното заседание на парламента, че СДСМ ще гласува за освобождаването на специалния прокурор Катица Янева, цитира думите му македонският  “Фокус“ . \r\n„Позицията на СДСМ е повече от ясна за освобождаването на Янева. Гласувахме в комисията да бъде освободена и днес ще гласуваме. Трябва да подчертая, че като партия и парламентарна група сме решителни и постоянни, че трябва да се потърси отговорност на всички, извършили престъпление пред закона, каза Митревски. \r\nКоординаторът на парламентарната група на СДСМ заяви, че ВМРО-ДПМНЕ и лидерът на партията Християн Мицковски все още работят по указания на Никола Груевски, за да спасят обвиняемите бивши функционери на партията. \r\n„Сега е ясно защо преговорите между Заев и Мицковски се провалиха, Мицковски прави всичко, за да отпаднат случаите на Специализираната прокуратура (СП). Политическите игри и манипулации с обществеността, които се опитват да ги прокара ВМРО-ДПМНЕ, не минават. Гражданите знаят кой защитава престъпниците. Мицковскии иска да предостави амнистия на обвинените бивши партийни функционери, каза Митревски. \r\nТой добави, че с това си действие ВМРО-ДПМНЕ пречи на интеграционните процеси в страната. \r\n„Те искат да прекратят разследването срещу тях на всяка цена. Поведението им съзнателно работи в ущърб на европейската интеграция на страната. От статута на СП зависи дали ще получим дата за преговори с ЕС, каза Митревски. \r\n \r\n  Юлиян Марков", "date": "2019.09.14", "title": "“Фокус“ (Македония): СДСМ ще гласува за освобождаването на Катица Янева"}
{"url": "http://www.focus-news.net/news/2019/09/14/2698696/afp-donald-tramp-potvardi-smartta-na-sina-na-osama-bin-laden.html", "text": "Президентът на САЩ Доналд Тръмп потвърди в събота, че Хамза бин Ладен, синът и наследник на основателя на „Ал Кайда“ Осама бин Ладен, е бил убит при операция по борба с тероризма по границата между Афганистан и Пакистан, предава  AFP .  \r\nАмериканските медии съобщиха в края на юли и началото на август, позовавайки се на служители на разузнаването, че младият Бин Ладен е бил убит през последните две години в операция, в която са участвали САЩ. \r\nМинистърът на отбраната Марк Еспър потвърди смъртта миналия месец, като заяви, че по \"негово разбиране\" Бин Ладен е мъртъв, но Тръмп и други висши служители не бяха потвърдили публично новината. \r\n\"Хамза бин Ладен, високопоставеният член на „Ал Кайда“ и син на Осама бин Ладен, беше убит при операция на САЩ срещу тероризма в региона на афганистано-пакистанската граница\", заяви Тръмп в кратко изявление, издадено от Белия дом. \r\n\"Елиминирането на Хамза бин Ладен не само лишава „Ал Каида“ от важните му лидерски умения и символичната връзка с баща му, но подкопава важните оперативни дейности на групировката.\" \r\nИзявлението не уточнява времето на операцията. \r\nХамза е 15-тото от 20-те деца на Осама бин Ладен и син на третата му съпруга Хамза, за когото се смяташе, че е на около 30 години, и „се очертаваше като лидер във ръководството  на „Ал Кайда““, заявиха от Държавния департамент, като обявиха награда от един милион долара за главата му през февруари 2019 г. - може би след реалната му смърт, коментира агенцията. \r\n \r\n  Юлиян Марков", "date": "2019.09.14", "title": "AFP: Доналд Тръмп потвърди смъртта на сина на Осама бин Ладен"}
{"url": "http://www.focus-news.net/news/2019/09/14/2698694/tass-ruski-iztrebitel-su-35-pristigna-v-turtsiya-za-tehnologichen-festival.html", "text": "Руският многоцелеви изтребител Су-35 пристигна в Турция, за да участва в технологичния фестивал „Технофест“, който ще се проведе в Истанбул на 17-22 септември, предава  TACC . \r\n\"Многофункционалният изтребител Су-35 е пристигнал на летище \"Ататюрк\" в Турция, за да участва в изложението \"Технофест\"\", заявиха от корпорацията-производител. \r\nПресслужбата на корпорацията добави, че се очаква други руски самолети да пристигнат на „Технофест“, но не уточни за кои конкретни модели става въпрос. \r\nПо-рано източник в авиационната индустрия заяви пред ТАСС, че Русия планира да изпрати на фестивала Технофест многофункционалния изтребител Су-35, който заинтересува Анкара. Според него се очаква в изложението да участват и пътническият самолет за средни разстояния  МС-21, самолети „Сухой Суперджет“ 100, и самолет-амфибия Бе-200. \r\nСпоред Федералната служба за военно-техническо сътрудничество на Руската федерация по време на московското изложение МАКС-2019, руската и турската страна са обсъдили доставките на руски изтребители Су-35 и Су-57. По-късно турският президент Реджеп Тайип Ердоган заяви, че не изключва възможността за закупуване на руски изтребители Су-35 и Су-57 вместо американските самолети F-35. \r\nРуският многоцелеви, много маневрен изтребител от поколение 4 ++ Су-35 е оборудван с радиолокационна  станция с фазирана решетка, както и с двигатели с контролиран вектор на тягата. Той може да достигне скорост до 2 500 км/ч, а дължината на полета му достига 3 400 км. Изтребителят е въоръжен с 30 мм оръдие и има 12 точки за окачване за бомби и ракети. \r\n \r\n  Юлиян Марков", "date": "2019.09.14", "title": "ТАСС: Руски изтребител Су-35 пристигна в Турция за технологичен фестивал"}
{"url": "http://www.focus-news.net/news/2019/09/14/2698695/okolo-2-700-shte-badat-parvoklasnitsite-v-oblast-blagoevgrad-prez-uchebnata-2019-2020-godina.html", "text": "Прогнозно около 2 700 ще бъдат първокласниците в област Благоевград през учебната 2019 – 2020 година. Това каза за  Радио „Фокус“ – Пирин  Методи Попов, началник на отдел „Инспектиране и организационно-методическа дейност“ към Регионално управление на образованието – Благоевград. Той отбеляза, че към момента не може да се даде точна цифра, тъй като все още продължава да постъпва информация към тях от учебните заведения.  \r\nВъв връзка с това дали някъде се очертава да има проблеми, които да възпрепятстват началото на учебната година и образователния процес, Попов заяви, че е създадена необходимата организация, за да не се стига до подобни проблеми. „Ремонти в училищата текат и в момента. Някои от тях са свързани със саниране на сгради, други с изграждане на спортни съоръжения. На места се правят освежаващи ремонти. Някои от тях ще продължат и след откриването на учебната година на 16 септември, но всички директори уверяват, че това няма да затрудни учебния процес“, каза още Попов. Той коментира, че са създадени всички необходими условия и ще бъдат приложени мерки, така че да няма проблем по време на часовете, както и за да се гарантира живота и здравето на децата. \r\nЛивия НИНОВА", "date": "2019.09.14", "title": "Около 2 700 ще бъдат първокласниците в област Благоевград през учебната 2019 – 2020 година"}
{"url": "http://www.focus-news.net/news/2019/09/14/2698698/sport-livarpul-pobedi-nyukasal-s-31.html", "text": "Футбол: Отборът на Ливърпул победи Нюкасъл с 3:1в мач от петия кръг на английската Премиър лига. Резултатът откриха гостите с гол на Вилемс, но с два гола на Садио Мане и един на Мохамед Салах домакините от Ливърпул оформиха крайния резултат. След победата „мърсисайдци“ си гарантираха оставането на върха във временното класиране, като единствени имат пълен актив от 15 точки от пет победи. Нюкасъл са 17-ти с четири точки. В следващия кръг Ливърпул гостува на Челси, а Нюксасъл приема Брайтън.", "date": "2019.09.14", "title": "Спорт: Ливърпул победи Нюкасъл с 3:1"}
{"url": "http://www.focus-news.net/news/2019/09/14/2698700/volen-siderov-ataka-da-ne-uchastvame-v-geopoliticheski-igri-ne-sa-v-interes-na-balgariya.html", "text": "Да не участваме в геополитически игри, не са в интерес на България. Това каза лидерът  на \"Атака\" Волен Сидеров, който посети 16-ия събор на русофилите край яз. „Копринка”. Това съобщиха от пресцентъра на  партията . Той беше посрещнат радушно от участниците в ежегодното мероприятие. Стотици присъстващи пожелаха да се снимат с партийния председател, да му стиснат ръката и да му пожелаят успех на предстоящите местни избори през октомври. „Посрещат ме сърдечно както всяка година. Хората искат да имаме нормални отношения с Русия и да не участваме в геополитическите игри на санкции и враждебност. Тези игри са чужд интерес, а не български”, каза Сидеров край яз. „Копринка”. По темата за т. нар. шпионски скандал, в който беше въвлечен председателят на НД „Русофили” Николай Малинов и негови колеги, Сидеров коментира, че всичко това е действие на чужда държава, за да пречи на отношенията ни с Москва в момент, когато премиерът Борисов полага усилия да възстанови стратегически проекти като АЕЦ „Белене” и продължението на газовия поток през България. „Точно сега се явява този скандал, който ще се отрази лошо на намеренията на правителството да осъществи тези проекти. Пак се търси резултат, който не е в български интерес”, посочи лидерът на \"Атака\". Във връзка с предстоящия местен вот Сидеров е уверен в по-добрите резултати, които партията му ще постигне на изборите. „В лицето на партия \"Атака\" хората, с които се срещам, виждат разумна българска патриотична партия, която е загрижена за националния интерес и се опитва да го отстоява по всякакъв начин”, заключи Сидеров.", "date": "2019.09.14", "title": "Волен Сидеров, „Атака“:  Да не участваме в геополитически игри, не са в интерес на България"}
{"url": "http://www.focus-news.net/news/2019/09/14/2698697/pernik-za-parvi-pat-shte-bade-domakin-na-izlozhenieto-baby-love.html", "text": "Градът за първи път ще бъде домакин на изложението Baby love. Това съобщиха от  Община Перник . Форумът ще се проведе на 15 септември от 10:00 часа в Двореца на културата. Ще присъстват представители на най-добрите фирми за България за медицинска техника и козметика. В дискусията ще могат да се задават въпроси към водещи лекари, акушер-гинеколози, фармацевти, психолози и логопеди. На 15 септември от 11:00ч. на Закрития мост в центъра на Перник ще се проведе събитие свързано с каузата да пазим семейството си на пътя! На събитието ще присъства и зам.-министърът на младежта и спорта Николай Павлов. На прага на първия учебен ден Община Перник обръща специално внимание към семействата и децата! Поставя и  здравето и живота им на първо място като се фокусира върху един от най-сериозните проблеми на обществото ни-пътната безопасност. За тази цел община Перник се присъединява към Варна, Бургас, Козлодуй и редица български градове, които вече години наред имат своите малки помощници срещу нарушителите на пътя. Боби и Кели са 3Д фигурки на деца в реален ръст, които провокират водачите да намаляват скоростта и изострят вниманието им, приближавайки пешеходните пътеки.", "date": "2019.09.14", "title": "Перник за първи път ще бъде домакин на изложението Baby love"}
{"url": "http://www.focus-news.net/news/2019/09/14/2698699/kom-toshko-barzilov-pbzn-pozharat-kray-rilskiya-manastir-se-e-razrasnal-na-3-dekara-plosht.html", "text": "Пожарът край Рилския манастир се е разраснал на 3 декара площ. Това каза за  Агенция „Фокус“  комисар Тошко Бързилов, началник „Национален оперативен център“ към ПБЗН. \"15 служители на пожарната, 20 служители на Национален парк \"Рила\" и 20 служители на Югозападното предприятие са се включили в гасенето. Военен хеликоптер работи на място от 16.00 часа за гасене от въздуха.  От северната страна е спряно разпространението на пожара, работи се по южното. Направена е необходимата организация за гасенето на пожара\", обясни той. \r\n \r\nТеодора ПАТРОНОВА", "date": "2019.09.14", "title": "Ком. Тошко Бързилов, ПБЗН: Пожарът край Рилския манастир се е разраснал на 3 декара площ"}
{"url": "http://www.focus-news.net/news/2019/09/14/2698701/liderat-na-abv-rumen-petkov-se-vklyuchi-v-chestvaniyata-po-povod-praznika-na-silistra.html", "text": "Лидерът на АБВ Румен Петков се включи в честванията по повод празника на Силистра. Това съобщиха от пресцентъра на  партията . Той е в крайдунавския град по покана на кмета Юлиян Найденов. Румен Петков участва в празничната литургия по случай празника на града в църквата \"Св. Апостол Петър и Павел\". Лидерът на АБВ бе специален гост и на тържествената сесия на Общинския съвет в Силистра. На заседанието той произнесе слово, в което поздрави гражданите на Силистра, пожела им благоденствие и просперитет. \"Ние българите от хилядолетие пишем Родина с главна буква. За нас българите роден край няма множествено число и сме горди с нашия прекрасен град Силистра, защото днес на празника на Силистра можем да кажем на силистренци, че от техния роден край започва нашата Родина\", каза Петков. По-късно той разгледа и изложбата на Георги Чапкънов - Чапа, в която бяха показани графики и скулптури на автора. Лидерът на АБВ е в крайдунавския град от петък, когато обяви в какъв формат ще се яви АБВ на местния вот през октомври. Днес заедно с местния лидер на партията Иванка Ташева и членове на общинското ръководство Петков внесе документите на АБВ за регистрация в Общинската избирателна комисия.", "date": "2019.09.14", "title": "Лидерът на АБВ Румен Петков се включи в честванията по повод празника на Силистра"}
{"url": "http://www.focus-news.net/news/2019/09/14/2698703/pregled-na-mezhdunarodnite-novini-do-18-chasa-agentsiya-fokus.html", "text": "НАТО е разработил нова стратегия, с която алиансът ще успее да „поддържа превъзходството си“ над своите противници, предава  РИА Новости . \r\nКато част от новата си военна стратегия, алиансът възнамерява да разработи експериментални подходи за противодействие на различни заплахи, като това трябва да позволи на НАТО да поддържа на предимство пред потенциални противници. Това заяви ръководителят на военния комитет на алианса Стюарт Пийч. \r\nПо рано плана за актуализиране на стратегията на НАТО беше одобрен от военния комитет, основният военен орган на алианса. Той има за цел организацията „да се адаптира към променящите се предизвикателства пред сигурността“. Военната стратегия е затворен документ и не е достъпна за обществеността. \r\nРъководителят на военния комитет на НАТО, маршалът от авиацията Стюарт Пийч, разкри някои от предложенията на стратегията по време на реч на среща в Словения, където беше  обсъдена отбраната на евроатлантическия регион, както и концепцията за водене на война. \r\n\"Тази година за първи път от 1967 г. подписахме новата военна стратегия на НАТО. Това подкрепя трите основни задачи на Алианса - колективна отбрана, управление на кризи и съвместна сигурност\", каза той.  \r\n\"Тя ще позволи на НАТО да поддържа военното си превъзходство над противници, потенциални или реални, и ще ни позволи да продължим да изпълняваме основните си задачи\", добави Пийч. \r\n*** \r\n \r\n  Властите в Русия уточниха, че общо 27 души са пострадали при катастрофата в Ярославска област, където автобус се сблъска с камион, пише руският вестник  “Независимая Газета” . \r\nТези данни са дадени на официалния портал на държавните органи на Ярославска област. По-рано представители на здравния департамент на областта съобщиха за девет загинали и около тридесет ранени. \r\n\"В момента на мястото на произшествието работят девет екипа на бърза помощ и трима от централната областна болница на Гаврилов-Ям, както и специалисти от Федералната медицинска и биологична агенция“ , се казва в съобщение на областното правителство. \r\n„Сега е много важно да се използва максимално първият „златен“ час, в който да помогнем на жертвите“, каза управителят на Ярославската област Дмитрий Миронов. \r\n„Следователно, ако е необходимо, ще прибегнем до услугите на въздушният транспорт в областта за евакуация на пострадали хора до Москва. Според моята заповед, на мястото на инцидента и в болницата  в Ярославъл. Ще направим всичко необходимо, за да помогнем на хората.“, заяви още Миронов. \r\nСблъсъкът между автобуса и камиона се е случил сутринта на пътя Ярославъл-Иваново в околностите на село Заячий Хълм. По предварителни данни виновникът за катастрофата е камион, който е излязъл в насрещното платно за движение.  Автобусът на е е движел от Ярославъл към град Гаврилов. \r\n*** \r\n \r\n  Движението на хутите в Йемен направи официално изявление след атаките срещу петролните находища в Саудитска Арабия в Абкаяк и Курайс, намиращи се на над 1000 км от границата с Йемен, пише английското издание  The Daily Telegraph . \r\nВ изявлението си те поемат отговорност за атаката и предупреждават правителството в Риад да прекрати нападенията над позиции на групировката в Йемен.  \r\nВ него се казва още, че в атентата са участвали общо десет дрона и че ако войната продължи, подобни атаки само ще зачестят.  \r\n„Единствената опция за саудитското правителство е да спре да ни атакува“, казва Йахия Сари, говорител на хутите. \r\nКоалицията, водена от Саудитска арабия се бие с движението откакто започна войната в Йемен през 2015 г.  \r\nПо-рано правителството в Риад обяви, че са избухнали пожари в две петролни рафинерии близо до границата с Бахрейн, но не уточни кой стои зад атаките. \r\nОчевидци съобщиха за гъсти облаци дим и изстрели в района.  \r\nДвете петролни рафинерии са собственост на компанията Арамко, която описва едната от тях, разположена в Абкаяк като „най-големият завод за обработка на суров петрол в света“.  \r\nЗавода в Курайс разполага със залежи от около 20 милиарда барела с петрол и се предполага, че продукцията му възлиза на около милион барела суров петрол на ден. Местните медии заявиха, че пожарите са овладени.  \r\nРафинерията в Абкаяк и преди е била цел на терористични атентати, като през 2006 г. Ал Кайда пое отговорността за провален самоубийствен атентат срещу завода. \r\n*** \r\n \r\n  Четирима пакистански военнослужещи са били убити в два отделни инцидента в северозападната част на Пакистан, близо до границата с Афганистан, предава  AFP . \r\nИнцидентите са се случили в провинциите Северен Уазиристан и Дир близо до границата с Афганистан. \r\n„Бунтовниците са открили огън по редовен патрул от силите за сигурност в Северен Уазиристан, като са убили един войник. В отговор на стрелбата, двама бунтовници също са били убити“, се казва в изявление на пакистанските сили. \r\n*** \r\n \r\n Около 20 хиляди души посетиха 16-ия национален събор \"Приятели на Русия\" край българския град Казанлък, пише кореспондентът на  TACC  в България. \r\nВ събота хора от различни краища на страната се събраха на брега на язовир „Копринка“, много от тях учили или работили в Русия, както и руснаци, постоянно живеещи или работещи в България. \r\nВ специален адрес до участниците в мероприятието българският президент Румен Радев написа:  \r\n\"Вековните връзки между българския и руския народ издържаха на много политически бури и предизвикателства на времето. Те имат своите дълбоки исторически, културни и духовни корени, които минават през писмеността, православието и мечтата за свобода. Ето защо днешният празник не е просто носталгична среща на хиляди българи, свързали своята професионална или лична съдба с Русия, националният събор е повод да намерим модерно измерение на тези силни исторически връзки и знак, че отношенията между нашите два народа имат солидно бъдеще. Тук се поддържат не само традициите на приятелството и сътрудничеството, но преди всичко се изгражда мост към бъдещето. Укрепва се не само разбирателството между България и Русия, но и връзката между поколенията \". \r\nОт името на комисията по външни работи на Съвета на федерацията Константин Косачов изпрати обръщение до българските русофили. Той подчерта, че основната задача на събитието е \"укрепване на културната и цивилизационна общност на двете страни, историческата памет за славните дати на съвместната ни история\". \r\n„Убеден съм, че гласът на русофилите в България ще бъде по-силен с всяка година в пространството на Европейския съюз“, каза Косачов. \r\nПоздравления изпратиха и Леонид Слуцки, председател на Комисията по външни работи на Държавната дума, Елеонора Митрофанова, ръководител на \"Россотрудничество\" и представители на други политически и обществени организации. \r\n \r\n За приятелството между Русия и България \r\nПредседателят на националното движение \"Русофили\" Николай Малинов в интервю за ТАСС подчерта, че през целия период на развитие работата на неговата организация е била насочена към развитие на отношения и сближаване с Русия. Настоящият 16-ти събор е посветен на 140-годишнината от установяването на дипломатически отношения между България и Русия, а мотото на събитието е „Европа е по-силна с Русия“. \r\n„За съжаление, нашата 16-годишна старателна работа доведе до събитията, които се състояха по-рано тази седмица, в деня на 75-годишнината от освобождението на България от нацизма през Втората световна война, когато избухна шпионския скандал. Аз, лидерът на русофилското движение, заедно с 15 нашите съратници, бяхме обвинени в шпионаж, смешното е, че ние шпионираме в полза на организации - Руския институт за стратегически изследвания и обществената неправителствена организация „Бял орел“. Нашите прокурори изглежда са първите прокурори в историята, които се опитват да докажат, шпионаж в полза на неправителствена организация. Между другото, този скандал се отрази положително на броя на участниците на това събитие -ако обикновено тук присъстваха  около 14-15 хиляди души, сега те са много повече. \" \r\n \r\nМалинов благодари на руските политици и служители, които се изказаха в подкрепа на българските русофили. \"Сега ситуацията е много трудна, но полагаме всички усилия да гарантираме, че отношенията между нашите страни се развиват положително. Ние разбираме, че тази провокация е била насочена именно към нарушаване на добрата динамика на двустранните отношения. Ето защо трябва да проявяваме търпение и мъдростта, която е присъща на нашите православни народи. \" \r\n„Беше много важно някой да развали имиджа на България в Русия, да го развали до такава степен, че Русия да реагира на всичко, което се случва остро, и че съвместните икономически проекти, а именно изграждането на газопровода „Турски поток“ през територията на България и АЕЦ „Белене“ в крайна сметка да се провалят”, добави Малинов. \r\n \r\n Делото „Русофили“ \r\nВ понеделник главният прокурор на България Сотир Цацаров заяви, че Малинов е обвинен в шпионаж. Според прокуратурата лидерът на движението е събирал данни за българската вътрешна и външна политика, в частност в интерес на обществото “Двуглав орел” и на Руския институт за стратегически изследвания. Специалните служби смятат, че обвиняемите са работили срещу интересите на България и се стремят да променят политическия вектор на развитието на страната от западен към руски “, припомня ТАСС. \r\n*** \r\n \r\n Македонският парламент освободи ръководителя на Специализираната прокуратура (СП) Катица Янева със 102 гласа „за“, без гласували „против“ и „въздържали се“. Янева беше освободена заради безразсъдно, противозаконно и непрофесионално поведение, пише македонското електронно издание  “МКД“ .  \r\nЗа освобождаването й са гласували и 27 депутати, които не са част от управляващото мнозинство. \r\nЯнева е в ареста от 21 август като трети заподозрян по делото „Рекет“ за злоупотреба с власт и служебно положение. \r\nПленарната сесия не обсъди доклада на прокурорския съвет, а само предложението за освобождаване на комисията по въпроси на изборите и назначенията. \r\nПарламентът следва да внесе решението за освобождаване в Съвета на прокурорите. След това Съветът трябва да свика сесия, за да приключи освобождаването на Янева. \r\nТя беше избрана за специален прокурор на 15 септември 2015 г. със 108 гласа „за“ и мандатът й изтича в неделя. \r\nВ петък македонската прокуратура пое делата от СП със съгласието на освободения вече специален прокурор. \r\n*** \r\n \r\n Президентът на САЩ Доналд Тръмп потвърди в събота, че Хамза бин Ладен, синът и наследник на основателя на „Ал Кайда“ Осама бин Ладен, е бил убит при операция по борба с тероризма по границата между Афганистан и Пакистан, предава  AFP .  \r\nАмериканските медии съобщиха в края на юли и началото на август, позовавайки се на служители на разузнаването, че младият Бин Ладен е бил убит през последните две години в операция, в която са участвали САЩ. \r\nМинистърът на отбраната Марк Еспър потвърди смъртта миналия месец, като заяви, че по \"негово разбиране\" Бин Ладен е мъртъв, но Тръмп и други висши служители не бяха потвърдили публично новината. \r\n\"Хамза бин Ладен, високопоставеният член на „Ал Кайда“ и син на Осама бин Ладен, беше убит при операция на САЩ срещу тероризма в региона на афганистано-пакистанската граница\", заяви Тръмп в кратко изявление, издадено от Белия дом. \r\n\"Елиминирането на Хамза бин Ладен не само лишава „Ал Каида“ от важните му лидерски умения и символичната връзка с баща му, но подкопава важните оперативни дейности на групировката.\" \r\nИзявлението не уточнява времето на операцията. \r\nХамза е 15-тото от 20-те деца на Осама бин Ладен и син на третата му съпруга Хамза, за когото се смяташе, че е на около 30 години, и „се очертаваше като лидер във ръководството  на „Ал Кайда““, заявиха от Държавния департамент, като обявиха награда от един милион долара за главата му през февруари 2019 г. - може би след реалната му смърт, коментира агенцията. \r\n***", "date": "2019.09.14", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/14/2698690/", "text": "Македонският парламент освободи ръководителя на Специализираната прокуратура (СП) Катица Янева със 102 гласа „за“, без гласували „против“ и „въздържали се“. Янева беше освободена заради безразсъдно, противозаконно и непрофесионално поведение, пише македонското електронно издание  “МКД“ .  \r\nЗа освобождаването й са гласували и 27 депутати от етническите малцинства. \r\nЯнева е в ареста от 21 август като трети заподозрян по делото „Рекет“ за злоупотреба с власт и служебно положение. \r\nПленарната сесия не обсъди доклада на прокурорския съвет, а само предложението за освобождаване на комисията по въпроси на изборите и назначенията. \r\nПарламентът следва да внесе решението за освобождаване в Съвета на прокурорите. След това Съветът трябва да свика сесия, за да приключи освобождаването на Янева. \r\nТя беше избрана за специален прокурор на 15 септември 2015 г. със 108 гласа „за“ и мандатът й изтича в неделя. \r\nВ петък македонската прокуратура пое делата от СП със съгласието на освободения вече специален прокурор. \r\n \r\n  Юлиян Марков", "date": "2019.09.14", "title": "„МКД“ (Македония): Македонският парламент освободи Катица Янева"}
{"url": "http://www.focus-news.net/news/2019/09/14/2698704/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-dunav-most-1-i-2.html", "text": "Интензивен е трафикът за товарни автомобили на изход на ГКПП „Капитан Андреево“ и „Дунав мост 1 и 2“. Това съобщиха от  ГД „Гранична полиция“ . На ГКПП „Кулата“ трафикът е интензивен на вход за товарни и леки автомобили. На границата със Сърбия и Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно строителни дейности на ГКПП „Златарево“ Ви уведомяваме, че за времето от 09.09.2019г. до 14.10.2019г. движението през ГКПП „Златарево“ ще бъде затруднено. \r\nПоради извършването на ремонтни дейности на съпределния граничен пункт „Хамзабейли“ на 16.09.2019г. за времето от 09:00ч. до 14:00ч. на ГКПП „Лесово“ пропускането на леки и товарни автомобили на вход и изход ще бъде преустановено .", "date": "2019.09.14", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и „Дунав мост 1 и 2“"}
{"url": "http://www.focus-news.net/news/2019/09/14/2698705/vertolet-mi-17-ot-aviobaza-krumovo-okaza-pomosht-v-gaseneto-na-pozhara-v-mestnostta-suhoto-ezero.html", "text": "Двадесет и шест военнослужещи от 42-ри механизиран батальон в Ямбол от 6.30 ч. на 14 септември, се включиха отново в гасенето на пожара, възникнал в местността „Сухи дял“ в землището на Котел. Това съобщиха от  Министерството на отбраната .  \r\nВ 15.24 ч. вертолет Ми-17 от авиобаза \"Крумово\" излетя, за да окаже помощ в гасенето на друг пожар, възникнал в местността „Сухото езеро“ в Национален парк \"Рила\". Огънят е обхванал трудно достъпен терен на височина 1 800 – 2 000 метра и това налага използването на вертолета. Екипажът до 18.00 ч. извършва полети за гасенето на пожара от въздуха.", "date": "2019.09.14", "title": "Вертолет Ми-17 от авиобаза \"Крумово\" оказа помощ в гасенето на пожара в местността „Сухото езеро“"}
{"url": "http://www.focus-news.net/news/2019/09/14/2698706/tass-anarhisti-napadnaha-politseyski-sluzhiteli-v-atina.html", "text": "Анархисти хвърляха коктейли \"Молотов\" и други предмети срещу полицейско управление в Атина в събота.Няма пострадали. След сблъсъка са задържани 16 души, пише гръцкият вестник Naftemporiki в събота, цитиран от  TACC . \r\nСпоред изданието приблизително 50 души с черни шалове на лицето са нападнали следобед полицейски отряд за специални сили в централния район на Екзархия. Според полицията те са хвърлили срещу органите на реда десетки коктейли „ Молотов“, камъни и други предмети. Охраната е разпръснала нападателите, в резултат на схватката никой не е пострадал. Полицаите задържали 16 души. \r\nБезредиците последваха протестен марш в събота в центъра на града срещу полицейски операции за прогонване на анархистите и мигрантите, които живеят в стария централен квартал Екзархия в изоставени домове. В протеста взеха участие около 2 500 души. \r\nНовото правителство на Гърция обеща да възстанови реда в атинския регион Екзархия, където постоянно действат анархистите. В края на август полицията проведе операция за освобождаване на четири изоставени сгради, в които живееха нелегални имигранти. Повече от 100 души бяха транспортирани от там до хотели и центрове за настаняване на мигранти. В отговор анархистите усилиха атаките срещу полицейските специални части. \r\nСпоред полицията, в Атина 23 от тези изоставени сгради са заети от имигранти и понякога се използват от анархисти като бази за бойни действия срещу специалните сили. \r\n \r\n  Юлиян Марков", "date": "2019.09.14", "title": "ТАСС: Анархисти нападнаха полицейски служители в Атина"}
{"url": "http://www.focus-news.net/news/2019/09/14/2698708/predstoyashti-sabitiya-v-stranata-za-15-septemvri-agentsiya-fokus.html", "text": "От 15.30 часа в Министерството на външните работи министър Екатерина Захариева ще се срещне с министъра на външните работи на Република Индонезия Рътно Марсуди. В 15.45 часа ще се състоят пленарни разговори между двете делегации, а в 16.30 часа министрите ще направят изявления. \r\n \r\n \r\n*** \r\n \r\nОт 11.00 ч. в зала „Александър Лилов“ в централата на БСП ще се проведе заседание на Националния съвет на партията.  \r\n \r\n \r\n*** \r\n \r\nОт 13.00 часа Йорданка Фандъкова ще посети 43-то училище „Христо Смирненски“ на бул. „Сливница“ 45, за да провери реконструкцията на сградата /бившето Военно окръжие/ и готовността  да приеме ученици от 16 септември. \r\n \r\n \r\n*** \r\n \r\nОт 10:00 на бул. „Витоша“ №37, пред Книжен център „Гринуич“, ще се проведе кампанията „Стара хартия за нова книга“. \r\n \r\n \r\n*** \r\n \r\nОт 10.30 часа на ул. „Московска“ № 33, ВМРО – Българско национално движение ще внесе документите за участието си в местните избори за София.   \r\n \r\n \r\n*** \r\n \r\nОт 11.00 часа на кръстовището между бул. \"Ломско шосе\" и ул. \"Обелски път\" хора от района ще излязат отново на протест, като крайна мярка за защита на конституционните ни права като собственици на имоти, в процедура по отчуждаване. \r\n \r\n \r\n*** \r\n \r\nОт 11.00 часа в Aулата на Висше училище по телекомуникации и пощи ще бъде открита новата академична  година. \r\n \r\n \r\n*** \r\n \r\nОт 11.00 часа в офиса на фондация \"Братя Мормареви\" ще се състои 13-то издание на \"Бодлите на таралежите\". \r\n \r\n \r\n*** \r\n \r\nОт 11:30 часа в Националния пресклуб на БТА ще се състои VII Национален дискусионен форум БРОД ЗА МИР на тема: „Защо така обичаме да ненавиждаме Русия?” \r\n \r\n \r\n*** \r\n \r\nОт 12:00 часа в Княжеската градина, заместник-министърът на земеделието, храните и горите Чавдар Маринов ще участва в третото издание на Фестивала на розовия домат. \r\n \r\n \r\n*** \r\n \r\nОт 10.30 часа пред паметника на Хайтов на площада, ще бъде отбелязана 100-годишнината от рождението на Николай Хайтов.  \r\n \r\n \r\n*** \r\n \r\nОт 12:00 часа в Бачковски манастир „Успение Богородично“, ще се състои Втори национален събор на „Голямото семейство“. \r\n \r\n \r\n*** \r\n \r\nОт 13:00 часа в двора на храм „Света Троица“ пред паметника на загиналите по пътищата ще бъде отслужен молебен по повод Деня в памет на загиналите мотористи. \r\n \r\n \r\n*** \r\n \r\nОт 10.00 часа в Двореца на културата ще се проведе изложението „Baby love“. \r\n \r\n \r\n*** \r\n \r\nОт 20.00 часа в парка на РИМ Плевен ще се състои третата  концертна вечер от Есенен джаз фестивал Плевен с участието на Теодосий Спасов, Влатко Стефановски, Йълдъз Ибрахимова, Живко Петров, Христо Йоцов и  Веселин Веселинов- Еко. \r\n \r\n \r\n*** \r\n \r\nОт 11.00 часа, в салона на ДКТ-Сливен, ще се състои премиерата на най-новото представление от афиша на театъра  „Грозното пате“. \r\n \r\n \r\n*** \r\n \r\nОт 16.30 часа на площад „Олимпийски“ ще започнат честванията по повод 55 години от обявяването на Чепеларе за град.", "date": "2019.09.14", "title": "Предстоящи събития в страната за 15 септември (Агенция „Фокус“)"}
{"url": "http://www.focus-news.net/news/2019/09/14/2698707/sport-borusiya-dortmund-pobedi-bayer-leverkuzen-s-40.html", "text": "Футбол: Отборът на Борусия Дортмунд победи Байер Леверкузен  с 4:0 в мач от четвъртия кръг на Бундеслигата с два гола на Марко Ройс и по един на Алкасер и на Гереро. След победата Борусия зае първото място с девет точки, но е с мач повече от втория Ред Бул Залцбург, който в 19:30 приема Байерн Мюнхен. \r\nИзиграха се още четири мача от Бундеслигата:  \r\nАугсбург – Айнтрахт Франкфурт  2:1 \r\nКьолн – Борусия Мьонхенгладбах  0:1 \r\nМайнц 05 – Херта Берлин  2:1 \r\nУнион Берлин – Вердер Бремен  1:2", "date": "2019.09.14", "title": "Спорт: Борусия Дортмунд победи Байер Леверкузен  с 4:0"}
{"url": "http://www.focus-news.net/news/2019/09/14/2698709/telma-makedoniya-vlastta-predlaga-na-opozitsiyata-da-izdigne-kandidatura-za-prokuror-za-borba-s-koruptsiyata.html", "text": "Управляващите излязоха с нови предложения към опозицията в преговорите по закона за прокуратурата, информира македонският телевизионен канал  ”Телма“ . \r\nПремиерът Зоран Заев в интервю за телевизия “Сител” съобщи за две идеи, които са били предложени на опозиционните преговарящи. \r\nПървата предвижда нов ръководител на прокуратурата, отговорен за корупцията с висок профил, който да бъде избран по предложението на опозицията да поеме всички дела, включително разследването на „Рекет“ и „27 април“, както и да ръководи всички прокурори и експертни служби от Специалната прокуратура.  \r\n„Който е нарушил закона, трябва да отговаря. Затова им предложихме да номинират прокурор. Но за да се случи това, трябва да бъде назначен сериозен прокурор и да се сформира екип, който да обработва всички дела, включително „Рекет“ и делата за 27 април. И всичко трябва да се свърши за време, така че тези неща да не остареят. Опозицията обаче отхвърли това предложение и те са длъжни да кажат защо го отхвърлят “, казва премиерът Зоран Заев. \r\nСпоред премиера обаче този прокурор трябва да бъде отговорен и приемлив за правителството. \r\n„Предложението Никола Груевски, Владимир Йован Илиевски или Марко Звърлевски със сигурност няма да мине. Бъдещето на делата е причината. Правителството и аз се борим да осигурим бъдещето им  след прехвърлянето им заради края на Специализираната прокуратура (СП)тези дела трябва да имат бъдеще, а Мицковски и неговият екип изискват случаите да бъдат амнистирани, разбити и, унищожени “, казва Заев. \r\nЗа опозицията обаче това предложение е манипулативно, защото макар декларативно премиерът да предложи на опозицията да избере прокурор за корупция на високо ниво, както е предвидено, в крайна сметка това ще доведе до избиране на удобен за правителството прокурор. \r\nВторото предложение на правителството, ако опозицията откаже първото е прокурорите да се върнат в прокуратурите, откъдето са дошли, и прокурорът Йовевски да поеме делата на СП. \r\nВсъщност осигуряването на бъдещето на тези случаи е червената линия, от която правителството няма да се откаже при преговорите. \r\n \r\n  Юлиян Марков", "date": "2019.09.14", "title": "„Телма“ (Македония): Властта предлага на опозицията да издигне кандидатура за прокурор за борба с корупцията"}
{"url": "http://www.focus-news.net/news/2019/09/14/2698710/devetoto-izdanie-na-natsionalniya-festival-na-keshkeka-shte-se-provede-v-selo-radilovo-na-22-septemvri.html", "text": "Деветото поредно издание на Националния фестивал на кешкека ще се проведе в село Радилово на 22 септември, каза за  Радио „Фокус” – Пазарджик  секретарят на читалището в пещерското село Марена Вачкова. С демонстрация варене на кешкек ще започнат проявите включени в това издание. Легенда за кешкека, обичаи и фолклор, презентация ще бъдат преставени на присъстващите. На изложба базар ще се предлагат храни, земеделски продукти и сувенири. „Единствената ни цел отново остава запазване и популяризиране на традициите. Тъй като живеем в по-различно време, се стремим да привлечем и младите хора. В двата дни ще има демонстрация на митичното ястие кешкек и легендата за него. До момента участие във фолклорната програма са заявили състави от област Пазарджик, но желаещите да се включат могат да го направят по всяко време“, уточни Вачкова. По време на фестивала ще отворят врати и Работилници за мокро плъстене и иглонабиване с майсторките Ваня Терзиева и Красимира Карлова и Работилница “Играчки от чорап”. \r\nАлбена ЖИЛЕКОВА", "date": "2019.09.14", "title": "Деветото издание на Националния фестивал на кешкека ще се проведе в село Радилово на 22 септември"}
{"url": "http://www.focus-news.net/news/2019/09/14/2698711/predstoyashti-mezhdunarodni-sabitiya-za-15-septemvri-agentsiya-fokus.html", "text": "***  \r\n  Планирани са нови антиправителствени протести \r\n \r\n*** \r\n  Протестен митинг на Матео Салвини \r\n \r\n*** \r\n  Провеждане на гей-парад \r\n \r\n*** \r\n  Президентски избори \r\n \r\n*** \r\n  Насрочване на дълго отлаганите президентски избори \r\n \r\n*** \r\n  Външните министри на страните от Ислямска конференция ще обсъдят намерението на Бенямин Нетаняху да анексира територии на Западния бряг", "date": "2019.09.14", "title": "Предстоящи международни събития за 15 септември (Агенция \"Фокус\")"}
{"url": "http://www.focus-news.net/news/2019/09/14/2698702/rse-makedoniya-katitsa-yaneva-be-edinodushno-osvobodena-kakto-be-i-edinodushno-izbrana-predi-chetiri-godini.html", "text": "След едночасов дебат всички 102 присъстващи депутати гласуваха „за“ освобождаването на Катица Янева от поста на специален прокурор. Сега това решение трябва да бъде потвърдено от Съвета на прокурорите, за да стане окончателно, коментира македонската редакция на  Радио „Свободна Европа“ .  \r\nВ деня преди изтичането на четиригодишния й мандат депутатите освободиха Катица Янева от поста специален прокурор за противозаконно, непрофесионално и безразсъдно поведение. Уволнението на Янева, която е в ареста като трети заподозрян по делото „Рекет“, беше гласувано от 102 присъстващи депутати. \r\nСега председателят на парламента Талат Джафери трябва да внесе предложението в Съвета на прокурорите, който трябва да потвърди уволнението на специалния прокурор. \r\nПо време на сесията, която започна с един час закъснение и продължи около час, се изказаха  депутати от всички парламентарни групи, които заявиха, че ще гласуват за уволнението на Янева. Депутатът от ВМРО-ДПМНЕ Илия Димовски, говорейки за Специалната прокуратура, каза, че това е \"правен експеримент, безумие и произвол\", който винаги завършва така. \r\n\"Винаги, когато Събранието приема неконституционни закони, включително и аз, винаги, когато правните органи не реагират, въпреки че многократно се казваше, че Специализираната прокуратура (СП) излиза извън конституционната рамка, се получава това\", каза Димовски. \r\nТой обвини мнозинството в забавяне в насрочването на сесия за уволнение в Янева. Миналия четвъртък, 5 септември, комисията по избори и назначения, начело с Димовски, единодушно и без дебати при закрити врати предложи на парламента да освободи прокурора. Решението е взето въз основа на доклад на Съвета на прокурорите за уволнението на Янева за непрофесионално, противозаконно и безразсъдно поведение. \r\n \r\nМеждувременно координаторът на СДСМ Йован Митревски обвини ВМРО-ДПМНЕ и лидера на партията Християн Мицковски, че работят под ръководството на техния почетен председател, получил убежище в Унгария Никола Груевски, за спасяване на бивши функционери на партията. Той каза това в контекста на междупартийните преговори по Закона за прокуратурата, които също трябва да бъдат насочени към бъдещето на СП. \r\n„Вече е ясно защо преговорите между Заев и Мицковски се провалиха, Мицковски прави всичко възможно, за да отпаднат делата на СП. Политическите игри и манипулации с обществеността, които се опитват да прокарат от ВМРО-ДПМНЕ, не минават “, каза Митревски. \r\nПредставители на ДСИ и независимата парламентарна група от бивши депутати на ВМРО-ДПМНЕ също се изказаха на сесията, а  БЕСА повтори предложението си за международни експерти в македонската прокуратура. \r\nНа 15 септември 2015 г. депутатите единодушно, със 108 гласа „за“, избраха Янева за специален прокурор за преследване престъпления, произтичащи и свързани със  съдържанието на незаконно следене на комуникации. Тогава Съветът на прокурорите също единодушно я избра за специален прокурор. Законът, съгласно който беше избрана, както и решението точно тя да стане специален прокурор, бяха част от предварителните преговори, които последваха политическата криза след обявяването на така наречените опозиционни „бомби“ – подслушани разговори, от които бяха разкрити престъпления на управляващата до тогава ВНРО-ДПМНЕ. \r\n \r\nЯнева беше задържана на 21 август в дома си в Скопското предградие Козле, ден след като тя даде обяснения в присъствието на адвокат в прокуратурата. Неофициалният собственик на 1ТВ Боян Йовановски и бизнесменът Зоран Милевски-Кичееца бяха задържани преди това по делото „Рекет“. \r\nСпоред прокуратурата, която води делото, има подозрения, че прокурорът е злоупотребил със служебното й положение и правомощия, чрез които тя е придобила имотна облага в значителна стойност. Разследването, както прокуратурата информира, когато я задържаха, засега установява, че прокурорът е повлиял на действие, свързано с един от заподозрените по делото \"Империя\", водено от СП. Прокурорите смятат, че тя чрез Йовановски и Милевски е олекотила мярката за неотклонение  на един от заподозрените по случая и го е направила защитен свидетел (Йордан Камчев – Орце). \r\n \r\n  Юлиян Марков", "date": "2019.09.14", "title": "РСЕ (Македония): Катица Янева бе единодушно освободена, както бе и единодушно избрана преди четири години"}
{"url": "http://www.focus-news.net/news/2019/09/14/2698714/19-godishen-velosipedist-e-zaginal-pri-patnotransportno-proizshestvie-v-stryama.html", "text": "19-годишен велосипедист е загинал при пътнотранспортно произшествие в Стряма, съобщи за  Радио \"Фокус\"- Пловдив  говорителят на ОДМВР-Пловдив. По първоначални данни произшествието е настъпило около 13.00 часа днес. Велосипедистът е починал в линейката на път за болница. Колата, която го е блъснала, е управлявана също от 19-годишен младеж. Няма данни за употреба на алкохол и наркотични вещества. Водачът на колата е задържан за 24 часа. Причините за катастрофата се изясняват в досъдебно производство.  \r\nЦветана ТОНЧЕВА", "date": "2019.09.14", "title": "19-годишен велосипедист е загинал при пътнотранспортно произшествие в Стряма"}
{"url": "http://www.focus-news.net/news/2019/09/14/2698712/nimh-dnevnite-temperaturi-utre-slabo-shte-se-ponizhat-i-maksimalnite-v-stranata-shte-sa-predimno-mezhdu-24-i-29.html", "text": "През нощта над страната ще е предимно ясно. Минималните температури ще са от 12° - 15° по поречието на Дунав и Източна България, където ще духа до умерен североизточен вятър до 6° - 10° в югозападните котловинни райони от страната. \r\nУтре ще преобладава слънчево време. В Централна и Източна България ще духа слаб до умерен вятър от изток-североизток. Дневните температури слабо ще се понижат и максималните в страната ще са предимно между 24° и 29°. Атмосферното налягане ще остане по-високо от средното за месеца.  Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .          \r\nПо Черноморието ще бъде предимно слънчево. Ще духа умерен вятър от изток-североизток. Дневните температури ще се понижат и максималните ще са между 23° и 25°, близки до температурата на морската вода. Вълнението на морето ще бъде 2-3 бала. \r\nВ планините ще бъде предимно слънчево. Ще духа умерен вятър от север-североизток. Максималната температура на височина 1200 метра ще е около 17°, на 2000 метра – около 11°. \r\nСледващата седмица ще започне с предимно слънчево време и с високи за септември температури. В понеделник вятърът за кратко ще се обърне от запад-северозапад, до вечерта – от юг и през деня отново бързо ще се затопли, но сутринта ще бъде хладно с минимални температури между 8° и 13°, по Черноморието до 15°-17°. Във вторник в Дунавската равнина вятърът от запад-северозапад ще се усили. Максималните температури в по-голямата част от страната ще бъдат между 28° и 33°. В сряда от север-северозапад облачността ще се увеличи и на места, главно в Северна България и планините ще има превалявания от дъжд, в отделни райони е възможно и да прегърми. Вятърът от запад-северозапад ще се усили. Температурите от север ще започнат да се понижават и максималните ще бъдат от 22°-27° в Северна до 28°-32° в Южна България.", "date": "2019.09.14", "title": "НИМХ: Дневните температури утре слабо ще се понижат и максималните в страната ще са предимно между 24° и 29°"}
{"url": "http://www.focus-news.net/news/2019/09/14/2698716/okolo-2000-e-broyat-na-uchastnitsite-v-tazgodishnoto-izdanie-na-festivala-pey-sartse-v-kyustendil.html", "text": "Около 2000 е броят на участниците в тазгодишното издание на фестивала „Пей сърце” в града. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. На 14 септември от 16.30 часа в голямата зала на читалището за тринадесета поредна година ще бъде даден стартът на Международния фестивал на шлагерната и старата градска песен „Пей сърце”.  Тазгодишното издание на фестивала се посвещава на 150-годишнината от създаването на читалище „Братство”. Заявки за участие във фестивала са подали над 2000 изпълнители от цялата страна, Сърбия и Северна Македония. Участниците ще бъдат оценявани от компетентно жури с председател – популярната българска поп певица Кристина Димитрова. На 14 септември от 20.30 часа рецитал ще изнесе известната българска певица Бони Милчева. „Отправям и една покана за 15 септември. В 12.00 часа  жури, публика, участници и гости на град Кюстендил от страната и чужбина нека се съберем пред читалището и да изпълним заедно две популярни  песни – „Море пиле” и „Ако умра, или загина”, каза Иван Андонов. \r\nВенцеслав ИЛЧЕВ", "date": "2019.09.14", "title": "Около 2000 е броят на участниците в тазгодишното издание на фестивала „Пей сърце” в Кюстендил"}
{"url": "http://www.focus-news.net/news/2019/09/14/2698718/sport-chelsi-pobedi-kato-gost-uulvarhemptan-s-52.html", "text": "Футбол: Тимът на Челси победи като гост Уулвърхемптън с 5:2 с  хеттрик на Тами Ейбрахам, който обаче си вкара и автогол в мач от петия кръг на английската Премиър лига. Другите два гола за Челси реализираха Фикайо Томори и Мейсън Моунт. За домакините точен беше Патрик Кутроне, който пристигна при „Вълците“ това лято от Милан. След победата Челси заема шестото място с осем точки, а Уулвърхемтън са предпоследни с три точки. \r\nИзиграха се още пет мача от Премиър лигата: \r\nЛивърпул – Нюкясъл  3:1 \r\nБрайтън – Бърнли  1:1 \r\nМанчестър Юнайтед – Лестър  1:0 \r\nТотнъм – Кристъл Палас 4:0 \r\nШефилд Юнайтед  - Саутхемптън  0:1 \r\nОт 19:30 играят Норич и Манчестър Сити", "date": "2019.09.14", "title": "Спорт: Челси победи като гост Уулвърхемптън с 5:2"}
{"url": "http://www.focus-news.net/news/2019/09/14/2698713/zaradi-pozhar-v-rayona-na-paten-vazel-skobeleva-mayka-e-spryano-dvizhenieto-po-iztochnoobhodniya-pat-ii-56.html", "text": "Спряно е движението по източнообходния път II-56, заради пожар в района на пътен възел \"Скобелева майка\". Това съобщи за  Радио \"Фокус\"- Пловдив  говорителят на ОДМВР. Около 15 ч. са се запалили сухи треви и огънят е обхванал много голяма площ. Към момента 4 екипа на пожарната все още гасят пожара. Безопастността на движението се подпомага от полицейски служители, които отклоняват автомобилите по обходни маршрути. \r\n  \r\nЦветана ТОНЧЕВА", "date": "2019.09.14", "title": "Заради пожар в района на пътен възел \"Скобелева майка\" е спряно движението по източнообходния път II-56"}
{"url": "http://www.focus-news.net/news/2019/09/14/2698715/tass-ukrayna-e-protiv-palna-amnistiya-i-osoben-statut-na-donbas.html", "text": "Украйна няма да прави промени в своята конституция, които биха се отнасяли до предоставянето на специален статут на Донбас, тъй като този въпрос е регламентиран от реформата на децентрализацията на страната и не планира да използва механизма за пълна амнистия за страните в конфликта като част от Минските споразумения. Това съобщи в събота външният министър на Украйна Вадим Пристейко, цитиран от  TACC . \r\n\"Както е записано в споразуменията от Минск? Там се  казва, че ще има реформа на украинското законодателство, която се основава на децентрализация. Ние не правим промени в конституцията, продължаваме пътя на конституционната реформа, а основата е децентрализацията. Ние предлагаме страната, която стои зад линията на съприкосновение да  разбере: шансът за тяхното развитие е децентрализация. Ние няма да въвеждаме никакви специални и неспециални статути в конституцията \", подчерта той, говорейки в Киев на форума на Ялтинската европейска стратегия (ЯЕС, (YES на английски – бел. ред.)). \r\nВ същото време той добави, че Украйна обмисля възможността за компромиси в закона за специалния статут на Донбас, който действа в страната, но се изисква удължаване на неговото действие. \"Нашите депутати имат изключително (трудна) задача - как да променим този закон (относно специалния статут на Донбас) или да напишем нов закон. Има много подробности - докъде можем да стигнем в този закон, какви компромиси могат да бъдат направени и от двете страни\", каза Пристейко. \r\nВъншният министър отбеляза също, че украинската страна не обмисля възможността да предостави пълна амнистия на участниците в конфликта в Донбас като част от преговорите за прилагането на споразуменията от Минск. \"През 2015 г. беше приет законът за амнистия, който не предвижда пълна амнистия. Настоящата дипломация не предвижда пълна амнистия\", подчерта той. \r\nВ основата на мирното уреждане на конфликта в Донбас са споразуменията от Минск. Те предполагат не само прекратяване на огъня, изтегляне на оръжията, амнистия, възобновяване на икономическите връзки, но и дълбока конституционна реформа в Украйна, която би трябвало да доведе до децентрализация на властта, като се вземе предвид специалният статус на определени региони на Донецка и Луганска области. Засега обаче този план остава нереализиран, тъй като украинската страна напълно отказа да се съобрази с политическите точки на споразумението, позовавайки се на нерешени проблеми на сигурността, коментира TACC. \r\nВ събота, изказвайки се на форума на Ялтинската европейска стратегия в Киев, специалният представител на Държавния департамент на САЩ за Украйна Кърт Волкър призова всички точки на Минск да бъдат приложени, включително специалния статут на Донбас, както и амнистията за страните в конфликта. \r\n \r\n  Юлиян Марков", "date": "2019.09.14", "title": "ТАСС: Украйна е против пълна амнистия и особен статут на Донбас"}
{"url": "http://www.focus-news.net/news/2019/09/14/2698720/vremenno-dvizhenieto-po-pat-ii-53-v-tarnovo-elena-se-osashtestvyava-v-edna-lenta-poradi-katastrofa.html", "text": "Временно движението по път II-53 В. Търново – Елена се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.09.14", "title": "Временно движението по път II-53 В. Търново – Елена се осъществява в една лента поради катастрофа"}
{"url": "http://www.focus-news.net/news/2019/09/14/2698719/lek-avtomobil-katastrofira-na-ulitsa-doyran-v-blagoevgrad.html", "text": "Лек автомобил е катастрофирал на улица \"Дойран\" в града, предаде репортер на  Радио \"Фокус\" - Пирин . Моторното превозно средство се удари в стълби на кооперация. Няма пострадали, нанесени са само материални щети. Към мястото на инцидента пътува екип на полицията. \r\nЛивия НИНОВА", "date": "2019.09.14", "title": "Лек автомобил катастрофира на улица \"Дойран\" в Благоевград"}
{"url": "http://www.focus-news.net/news/2019/09/14/2698717/pozharat-v-rayona-na-skobeleva-mayka-e-pogasen-pusnaha-dvizhenieto-pri-patniya-vazel.html", "text": "Пуснаха движението при пътен възел \"Скобелева майка\", пожарът е погасен, предаде репортер на  Радио \"Фокус\"- Пловдив . Огънят е избухнал в сухи треви около 15 часа днес, изгоряла е голяма площ. Близо два часа трафикът е бил затруднен, а от \"Пътна полиция\" са отклонявали колите по обходен маршрут. Пожарът е бил гасен от 4 екипа на пожарната.  \r\nВ момента все още се вижда пушек. Екип от пожарникари дежури на място. \r\nЦветана ТОНЧЕВА", "date": "2019.09.14", "title": "Пожарът в района на \"Скобелева майка\" е погасен, пуснаха движението при пътния възел"}
{"url": "http://www.focus-news.net/news/2019/09/14/2698723/dots-d-r-lyudmil-vagalinski-razkopkite-na-antichen-grad-herakleya-sintika-shte-prodalzhat-do-okolo-15-septemvri.html", "text": "Разкопките на античен град Хераклея Синтика ще продължат до около 15 септември. Това каза за  Радио „Фокус“ – Пирин  доц. д-р Людмил Вагалински, археолог към Националния археологически институт с музей към Българската академия на науките и ръководител на проучванията на обект античен град Хераклея Синтика. „Съгласно с план-сметката, която бе сключена между Министерски съвет и Националния археологически институт с музей към Българската академия на науките (НАИМ към БАН), ще работим до 15 септември“, каза още доц. д-р Людмил Вагалински. Той обясни, че по-продължителния период на теренните проучвания им е дал възможността да проучат една значителна част от канала и то Клоака макси-ма – Големия канал. „Ще успеем да придобием и по-ясна представа за това какво ни предстои в бъдеще. Хубавото е, че успяхме да проучим ранните етапи на площадите на града, който видимо е бил на едно и също място, но се е развивал различни през различните периоди. Открихме и една интересна, предполагаме ранно елинистически стена. До този момент сме разкрили 23 м от нея, като до този момент тя вече поставя доста въпроси за ранния централен площад на Хераклея Синтика“, отбеляза доц. д-р Вагалински. Той посочи, че става дума за периода 4 – 3 век Пр. Хр. „За съжаление от там минава черния път, който свършва обекта с комплекса на Ванга и село Рупите. Затова предстои да уточним с общината как точно да постъпим. Така, че това, което тези пари ни дадоха като възможност е да проучим още една зна-чителна част от централния площад“, уточни доц. д-р Вагалински. \r\nЛивия НИНОВА", "date": "2019.09.14", "title": "Доц. д-р Людмил Вагалински: Разкопките на античен град Хераклея Синтика ще продължат до около 15 септември"}
{"url": "http://www.focus-news.net/news/2019/09/14/2698722/sport-tsska-pobedi-botev-plovdiv-kato-gost-s-10.html", "text": "Футбол: Отборът на ЦСКА победи Ботев Пловдив като гост с 1:0 с гол на Али Соу в мач от деветия кръг на  efbet Лигата . След победата ЦСКА заема четвъртото място във временното класиране с 16 точки, а Ботев са девети с девет точки. В следващия кръг ЦСКА приема Царско село, а Ботев гостува на Черно море. \r\nОт 20 часа играят Лудогорец и Етър.", "date": "2019.09.14", "title": "Спорт: ЦСКА победи Ботев Пловдив като гост с 1:0"}
{"url": "http://www.focus-news.net/news/2019/09/14/2698721/afp-ispanskiyat-premier-poseti-zasegnatite-ot-navodneniyata-rayoni-zhertvite-na-koito-stanaha-shestima-dushi.html", "text": "Испанският премиер Педро Санчес посети в събота засегнатите от наводнения югоизточни райони на страната, като броят на загиналите нарасна до шест, а влаковите и въздушните превози в някои райони са прекъснати за трети ден, предава  AFP . \r\nБързо възникналите наводнения след рекордните дъждове пометоха автомобили и наводниха домове и обработваеми земи в районите на Валенсия, Мурсия и източна Андалусия. \r\nПоследната жертва на стихиите е мъж на средна възраст, чието тяло е намерено от полицията в поле при махала близо до град Ориуела във Валенсия, съобщи говорител на централното правителство в региона, без да дава подробности. \r\nПет души загинаха при отделни произшествия през предходните два дни, докато се опитваха да прекосят наводнени пътища с автомобили, включително мъж, чието превозно средство остана в тунел в петък в центъра на крайбрежния град Алмерия. \r\nСлед наблюдение на щетите от хеликоптер, летящ над град Ориуела в района на Валенсия, Санчес посети командния център за спешни операции. По-късно той изрази съболезнованията си на семействата на загиналите и каза, че правителството ще направи всичко възможно, за да помогне на пострадалите. \r\n \r\n  Юлиян Марков", "date": "2019.09.14", "title": "AFP: Испанският премиер посети засегнатите от наводненията райони, жертвите на които станаха шестима души"}
{"url": "http://www.focus-news.net/news/2019/09/14/2698725/gerb-sofiya-se-registrira-za-mestnite-izbori-s-ambitsiyata-za-palna-pobeda-i-sas-samochuvstvie-za-dobre-svarshena-rabota-obzor.html", "text": "Коалиция ГЕРБ - СДС се регистрира в ОИК за местните избори в столицата. Регистрацията в ОИК се налага, тъй като Изборният кодекс предвижда партиите и коалициите, регистрирани в Централната избирателна комисия, както и образуваните местни коалиции от партии, които ще участват в изборите за общински съветници и кметове в съответната община, да се регистрират в конкретната общинска избирателна комисия не по-късно от 55 дни преди изборния ден. На регистрацията присъстваха областният координатор на ГЕРБ в София Цветомир Паунов, председателят на Столичния общински съвет Елен Герджиков, общински съветници от ГЕРБ в СОС и Антон Койчев от СДС. „Току-що с колегите от СДС подадохме документи за регистрация в Общинската избирателна комисия на местна коалиция ГЕРБ - СДС. Най-голямата дясна партия в България с най-старата дясна партия в България направихме коалиционно споразумение за коалиционно съвместно явяване на изборите в София“, каза  Цветомир Паунов . Това е едно демократично обединение на десните партии, на партиите, които могат да променят града ни, партиите, които обединяват демократичната общност и с общи усилия ние тръгваме със самочувствието за добре свършена работа със София, за това, че имаме изключително успешен кмет в лицето на г-жа Фандъкова, изключителни общински съветници, които са свършили много работа в Столична община, кметове на райони и кметове на кметства. Имаме амбицията да продължим с активната работа за развитието и промяната на нашия град\", подчерта Паунов. Той посочи, че амбицията на ГЕРБ е за пълна победа в София както за кмет, така и за листата за общински съветници и кметове на райони. На въпрос дали е по-лесно да критикуваш, отколкото да защитаваш, Паунов отговори: \"Г-жа Мая Манолова подаде сигнала за Костинброд, за мащабните, огромните фалшификации, автобусите с двойни дъна. Ние никога не сме водили негативна кампания, никога не се сме залагали на компроматна кампания. Ние показваме всичко, което е направено в София. То е направено с много работа, с много голям експертен потенциал и с много общи усилия на целия екип на кмета г-жа Фандъкова\", допълни още Паунов. \r\n Антон Койчев от СДС  заяви, че местните избори в столицата не са битката за Сталинград, а целенасочена и упорита за работа за по-доброто управление на града. Той определи кампанията като \"стената на скуоша\". \"Тя ще бъде изградена само от няколко неща - позитивна кампания, показване на резултати и компетентност в отговор на ляво-либералната война\", заяви още Койчев. Според него няма нужда да бъдем лицемерни, за да видим кой кой е. \"Нека не обиждаме интелигентността на избирателите, която е висока и този път ще се прояви. Да разсеем напразните надежди на някои хора. Това не е битка за Сталинград, това е целенасочена и упорита работа за по-доброто управление на града\", заяви още Койчев. \r\nПо време на регистрацията от ГЕРБ София коментираха и критиките на Мая Манолова за сметосъбирането в столицата, която обяви, че Столична община заравяйки боклуците, „заравя“ RDF гориво. „Изграждането на интегрираната система за отпадъците от 2009 г. до момента е преминало през всички процедури на обществени обсъждания“, каза пред журналисти  общинският съветник от ГЕРБ в Столичния общински съвет Лорита Радева . \"Всички процедури, които се провеждат по отношение на дейностите по чистотата, са изцяло публични. В тях участват представители на всички политически сили. Това е политика на Столична община от 2009 г. насам. Във всички обществени поръчки, които са свързани не само с дейностите по чистотата, участват общински съветници. Изборът се осъществява напълно прозрачно. Вие знаете, че периодично тази информация се представя пред медиите. Нямам никакви притеснения, че този процес е протекъл в някаква тайнственост или не е бил публичен. Що се касае до темата референдум, законът е много ясен по отношение на процедурите и как се провеждат обществени обсъждания при вземането на тези решения. По цялата процедура, свързана с изграждането на интегрираната система за отпадъците, започвайки от 2009 г. до настоящия момент, ние сме преминали за всяка една от фазите на системата през всички процедури на обществени обсъждания, представени пред гражданите както на ниво Столична община, така и в районите, в които се изграждат съоръженията или са били алтернативни по отношение на изграждането им. Мисля, че прозрачността при нас, която е водеща е спазена изцяло, както е спазен духът и буквата на закона\", допълни още Радева. Тя посочи, че всичко се прави публично както при приемане на план-сметката за изтичащата година, така и за гласуването на план-сметката за всяка следваща. Радева припомни, че през 2009 г. при управление на Сергей Станишев, когато е стопирал изграждането на системата за отпадъците на Столична община, е заравяла 100 % отпадъците, балирала ги е разхождала ги е и е умирисвала кварталите на София. Темата коментира и  кметът на София Йорданка Фандъкова . Тя отчете, че за 10 години софиянци са забравили кризата с отпадъците, балирането им и площадките, на които гниеха и миришеше половин София. „Г-жа Манолова е чула част от истината, но може би не знае, че ние имаме разработен проект за изграждане на инсталация с използва не RDF - горивото от завода за отпадъци, с което да, наистина би могло да поевтинее парното, но този проект трябва да се развие, да се защити и да се получи финансиране, което се случва в момента. Вероятно също така не знае, че от 2009 г. започнахме проекта за рекултивация на проекта в Долни Богров, който предстои да завърши през следващите години. Бих се радвала много да чуя предложения на решения на проблемите. Спомням си много бре г-н Станишев преди години береше макове на поляната, на която днес сме изградили наяй-модерния завод за преработка на отпадъци, който е втората фаза на цялата инсталация и разбира се, предстои и трета фаза. Ще се радвам много, ако имаме възможност да видим и гората, която следва да израсне, след като приключи рекултивацията на депото на Долни Богров\", заяви още Фандъкова. \r\nДеница КИТАНОВА", "date": "2019.09.14", "title": "ГЕРБ – София се регистрира за местните избори с амбицията за пълна победа и със самочувствие за добре свършена работа (ОБЗОР)"}
{"url": "http://www.focus-news.net/news/2019/09/14/2698727/predsedatelyat-na-narodnoto-sabranie-tsveta-karayancheva-silistra-e-grad-s-hilyadoletna-istoriya-kadeto-minaloto-e-vpleteno-po-nepovtorim-nachin-v-oblika-na-grada.html", "text": "Силистра е град с хилядолетна история, където миналото е вплетено по неповторим начин в облика на града, заяви Цвета Караянчева в Силистра. Председателят на Народното събрание участва в отбелязването на празника на града. На площад „Свобода“ председателят на парламента поздрави жителите и гостите на Силистра, съобщиха от пресцентъра на  Народното събрание .   \r\n\"Тук, при завоя на Дунава, най-ярко се вижда колко е древна земята ни, колко богата е нашата култура, колко щедра и пъстра е българската природа\", отбеляза Цвета Караянчева. По думите й това е град на четири империи, един от най-старите, но и най-важните политически, религиозни, търговски и културно-исторически центрове в страната ни. \"Той е неизменна част от нашето славно минало, изпълнено с възходи и падения, победи и превратности, което ни кара да се гордеем, че сме българи\", допълни още председателят на Народното събрание.  \r\nЦвета Караянчева подчерта, че една от най-характерните черти на нашия народ, особено ценна в днешния свят, е толерантността – черта, която ясно личи в този район на Родината. \"В Силистра могат да се видят паметници на културата от различни епохи, свързани с няколко религии и етноси, град, който ни учи, че разнообразието е богатство и различията всъщност са възможности\", добави тя.   \r\nПо думите й Силистра е културен център, но и в град, който има голям потенциал като туристическа дестинация, защото притежава богат ресурс от природно и културно наследство. \"Градът има възможност за развитие на почти всички видове туризъм – културен, религиозен, екологичен, селски, ваканционен\", допълни председателят на парламента.  \r\nЦвета Караянчева заяви, че най-ценното, което Силистра има, са нейните граждани, че Силистра променя своя облик и се превръща в красив, модерен и удобен за живеене град. \"Пред него има много възможности за развитие и аз съм сигурна, че те ще бъдат максимално оползотворени, за да могат младите хора да останат в своя град, да свързват бъдещето и реализацията си с него\", допълни още председателят на Народното събрание.", "date": "2019.09.14", "title": "Председателят на Народното събрание Цвета Караянчева: Силистра е град с хилядолетна история, където миналото е вплетено по неповторим начин в облика на града"}
{"url": "http://www.focus-news.net/news/2019/09/14/2698726/tass-politsiyata-v-nant-e-zadarzhala-26-dushi-na-protest-na-zhaltite-zhiletki.html", "text": "Масови безредици избухнаха в Нант, където, както в няколко други градове във Франция, се проведе 44-ия пореден  протест на „жълтите жилетки“. Според националната полиция в събота 22 души вече са задържани от началото на демонстрацията, цитирана от  TACC .  \r\n\"Във връзка с насилието срещу органите на реда, полицаите задържаха демонстрант с ракета. Общо 26 души бяха задържани от сутринта\", се казва в текст към видео, публикувано в социалната мрежа „Туитър“ от полицията. Според правоприлагащите органи над  1800 души са излезли по улиците на Нант, сред тях префектурата разкри около 400-500 представители на „черния блок“, отговорни за погромите. Организаторите на нито един от двата марша, обединени в обща колона до средата на деня, не подадоха заявление до префектурата за събитието. \r\nМирното шествие, което започна в 14:00 часа местно време (15:00 часа българско време), само час по-късно ескалира в сблъсъци с полицията и безредици. Групи радикални демонстранти започнаха да хвърлят фойерверки и камъни по силите на реда, след което пристъпиха към разбиване на витрини на магазини и банки. Тъй като организаторите на митинга призоваха всички да дойдат в черни дрехи и с чадъри, хулиганите, също традиционно в черни якета и маски, доста лесно се смесват с тълпата. \r\nПолицията използва сълзотворен газ и водни оръдия в отговор на атаките, погромите и опитите на радикалите да проникнат в централните райони, затворени за демонстрации. Според телевизионния канал BFM поне един полицай е ранен при сблъсъците с протестиращи и е получил медицинска помощ. \r\nПо време на проверките полицейските служители иззеха от демонстрантите около сто чадъра и един пожарогасител, а на улиците бяха намерени резерви с пиротехника и заготовки за  коктейли „Молотов“ \r\nПоследният път, когато такава мащабна демонстрация се проведе в Нант на 3 август (1 700 души), тогава бяха задържани 42 души. Седмичен протест се провежда в други градове на страната, включително Париж. Според радио France Info 400 души са излезли на улиците на Лион, „стотици протестиращи“ в Тулуза, 200 - в Марсилия. По предварителни данни, навсякъде, освен Нант, демонстрациите са протекли мирно. \r\n \r\n  Юлиян Марков", "date": "2019.09.14", "title": "ТАСС: Полицията в Нант е задържала 26 души на протест на „жълтите жилетки“"}
{"url": "http://www.focus-news.net/news/2019/09/14/2698728/afp-vav-frankfurt-se-provede-protest-na-ekoaktivisti-sreshtu-avtoizlozhenie.html", "text": "Хиляди протестиращи, много oт тях на велосипеди, се събраха в южния германски град Франкфурт в събота, за да протестират срещу автомобилното изложение в града, част от нова вълна от екологични  протести, предава  AFP .  \r\nМежду 15 000 и 25 000 души - според оценките на полицията и съответно организаторите призовават за радикални промени, в знак на нарастващо нетърпение към автомобилната индустрия. \r\nПротестиращите притискат автомобилната индустрия на Германия да стане зелена и да изостави двигателите с вътрешно горене. Съботният митинг - и друг планиран в неделя - последва протести във Франкфуртския изложбен център по-рано през седмицата. \r\n\"Автомобилната индустрия излъга с дизела и допринася за влошаващата се климатична криза\", заяви Джералд Нойбауер, говорител на кампанията \"Кампакт\", съорганизатор на демонстрацията в събота пред Международното автомобилно изложение във Франкфурт. \r\nАвтомобилите с дизелово гориво са много ниска степен на популярност в Германия след мащабния скандал с „Дизелгейт“  от 2015 г. \r\n\"Автомобилното шоу представлява миналия век\", заяви Кристоф Бауц, директор на \"Кампакт\" пред AFP. \r\n\"Искаме бъдещето да принадлежи на автобусите, влаковете и велосипедите - не искаме повече.\" \r\n \r\n  Юлиян Марков", "date": "2019.09.14", "title": "AFP: Във Франкфурт се проведе протест на екоактивисти срещу автоизложение"}
{"url": "http://www.focus-news.net/news/2019/09/14/2698730/dots-d-r-lyudmil-vagalinski-namiraneto-na-teatara-na-antichen-grad-herakleya-sintika-bi-bilo-mnogo-znachimo-otkritie.html", "text": "Намирането на театъра на античен град Хераклея Синтика би било много значимо откритие. Това каза за  Радио „Фокус“ – Пирин  доц. д-р Людмил Вагалински, археолог към Националния археологически институт с музей към Българската академия на науките и ръководител на проучванията на обект античен град Хераклея Синтика. Той заяви, че много иска това да се случи. Доц. д-р Вагалински отбеляза, че със сигурност елинистически град е имал такава об-ществена сграда. „Отделно имаме и надпис от късния елинизъм, в който се споменава този театър. Дано да го намерим, но също така се надявам да намерим и още някой надпис. До този момент имаме няколко фрагментирани надписа. Наистина се надявам, че ще намерим и други, защото те носят много богата и интересна информация, която по археологически път трудно бихме получили“, каза още доц. д-р Вагалински. Той обясни, че разкриването на теа-търа на античен град Хераклея Синтика е важно, защото в България такъв има единствено във Филипопол, днешен Пловдив. „А амфитеатър имаме само в Марцианопол, днешна Девня, в Диаклецианопол, днес Хисаря и в Сердика, днешна София“, уточни доц. д-р Вагалински. Той коментира, че се надява да намерят театъра, но сега най-важното за него и екипът му е да завършат проучването на площада. Доц. д-р Вагалински допълни, че след като свърши финан-сирането в размер на 100 хил. лв., отпуснато от Министерски съвет, едва ли ще има допълнително такова за тази година. „Все пак имахме възможността да работим по-дълго през 2019 година заради финансирането, което получихме от няколко места. Мисля си, че след 15 септември няма да имаме възможност да работим повече на обекта, но пък имаме доста информация, която трябва да обработим, за да планираме още по-добре проучванията за следва-щата година“, поясни доц. д-р Вагалински.", "date": "2019.09.14", "title": "Доц. д-р Людмил Вагалински: Намирането на театъра на античен град Хераклея Синтика би било много значимо откритие"}
{"url": "http://www.focus-news.net/news/2019/09/14/2698731/okolo-9600-uchenitsi-se-ochakvat-prez-novata-uchebna-godina-v-oblast-silistra.html", "text": "Около 9600 ученици се очакват през новата учебна година в област Силистра. Това съобщи за  Радио „Фокус“ - Шумен  Габриела Миткова, началник на Регионалното управление на образованието. „Миналата учебна година бяха 9860 ученици в началото. Има трайна тенденция всяка следваща година да започваме с 200 – 300 ученика по – малко. ОСега очакваме да започнем с около 9600 ученици. През 2007 година имахме повече от 14 хиляди ученици в началото. За 12 години спадът е 4400 ученици“, каза Габриела Миткова. Първокласниците се очертават около 800. През новата учебна година в областта ще функционират 45 училища и 25 детски градини. Няма закривани училища и детски градини. Учениците постъпили в VІІІ клас към момента са 730 и има възможност за малко нарастване в оставащите дни. Осъществени са 34 паралелки от 36 заложени, посочи Миткова. Само в СУ „Хр. Ботев“ в с. Паисиево има закрита паралелка и това е  „Трайни насаждения“. Както в планирането така и в изпълнението професионалните паралелки са повече от профилираните – 20 към 15, заедно и със спортното училище – 57 %. Има нарастване спрямо миналата година, когато процентът бе 56. „По данни от училищата и детските градини към 2 септември, все още предстоеше да се набират кандидати за 30, 5 щата“, заяви Миткова.  В напълно обновена среда в училището и в общежитието ще започнат учениците от общинската земеделска гимназия „Добруджа“. Ремонтът е по програма „Региони в растеж“. Значим ремонт по саниране се извършва в най- голямото училище в областта – СУ„В. Левски“, Дулово. „Там официалният край на ремонта е 15 септември. Но ако има наложително забавяне, то няма да се отрази на началото на учебната година. Нямаме училища, за които да се налага да бъдат премествани в друга сграда или по- късно начало на учебната година“, каза Миткова. Три са иновативните училища в региона- ЕГ „П. Яворов“, Силистра – преподаване на Физика и астрономия на чужд език, ПМГ „Св. Кл. Охридски“, Силистра – междудисциплинарни уроци по природните науки и математика и Спортно училище „Дръстър“, Силистра – проектно базирано обучение в VІІ клас по Биология и ЗО, География и икономика, АЕ, спорт. \r\nИвелина ИВАНОВА", "date": "2019.09.14", "title": "Около 9600 ученици се очакват през новата учебна година в област Силистра"}
{"url": "http://www.focus-news.net/news/2019/09/14/2698735/zamestnik-oblastniyat-upravitel-ivo-ivanov-pozdravi-zhitelite-na-kralev-dol-za-praznika-na-seloto-im.html", "text": "Заместник областният управител Иво Иванов по покана на кмета на село и жителите на с. Кралев дол Пламен Георгиев присъства на празненствата, посветени на Деня на селото - 14 септември (Кръстовден). Това съобщиха от пресцентъра на  областната администрация . От името на областния управител Ирена Соколова, нейният заместник приветства и поздрави жителите на населеното място, смятано за родното място на Паисий Хилендарски. Иванов отправи пожелание за здраве, просперитет и надграждане на постигнатото. \r\nТой връчи грамота на кмета на Кралев дол за ценния му принос в поддържането на местните традиции като вечен извор на общочовешките ценности. \r\nНа площада в селото бе представена специална танцово-музикална програма. \r\nПразникът на града уважиха още кметът на община Перник Вяра Церовска и кметове на други населени места.", "date": "2019.09.14", "title": "Заместник-областният управител  Иво Иванов поздрави жителите на Кралев дол за празника на селото им"}
{"url": "http://www.focus-news.net/news/2019/09/14/2698732/bchk-sofiya-organizira-praznik-po-povod-svetovniya-den-na-parvata-pomosht-obzor.html", "text": "БЧК-София организира празник по повод Световния ден на първата помощ. Мотото на Световния ден тази година е „Първа помощ за всеки”, като фокусът на изявите е насочен към социално изключени по редици причини хора. За участие в празника столичната организация на БЧК е поканила доброволци на организацията, граждани, здравни медиатори от районите, работещи с ромски общности, бежанци. На празника членове на Младежкия авариен екип – София демонстрират основни техники за оказване на първа помощ. От екипа бе разиграна ситуация на пътнотранспортно произшествие с условно пострадали хора, на които бе оказана първа долекарска помощ. На обособени с шатри места бяха изложени различни видове превръзки, а медицинско лице измерва кръвно налягане на гражданите. На мястото на събитието бяха разпространявани нагледни и информационни материали, свързани с първата помощ и пътната безопасност. В 12.00 часа всички участници и гости се хванаха за ръце и ще образуват традиционната в цял свят „Човешка верига“ в подкрепа на първата помощ за всички нуждаещи се.  \r\nПредседателят на столичната организация на БЧК проф. Здравко Маринов каза за Агенция „Фокус“, че има много случаи, когато ученици в тежка ситуация помагат и когато пристигне лекарят работата е свършена. „Важното е, когато линейките пристигнат на съответното място, те вече да открият, ако наши хора са били там, половината работа и повече свършена“, каза той. „Тази година минава под мотото да помогнем на групи хора, които до известна степен са социално отделени от реалния свят. Това не е мото или нещо, което правим само тази година, това е нещо, което се е правило досега, ще се прави и нататък. Просто фокусът го насочваме към тази група хора“, обясни проф. Маринов. На въпрос дали за тази група хора се променя първата помощ, която трябва да им се приложи, той отговори, че това не се променя, но се включва и психологическа помощ. „Първата долекарска помощ и първата психологическа помощ са взаимосвързани, не можем да ги разделяме“, допълни той. Проф. Маринов каза още, че колкото повече хора преминат обучението на БЧК в различни възрасти, толкова по-добре за всички. Проф. Маринов обясни, че курсове за първа помощ могат да се изкарат във всички областни градове на България.  \r\nЗаместник-генералният директор на БЧК д-р Надежда Тодоровска каза в интервю за Агенция „Фокус“ по повод Световния ден на първата помощ, че загубихме 35 деца на пътя миналата година, което прави що-годе една празна класна стая. Тодоровска поясни, че България е водач в негативен план, по загинали и ранени на брой население. „Всички се опитваме да направим нещо по безопасността на движение по пътищата в България. Искаме да насочим вниманието си към децата, към тяхната безопасност както в училище, така и на улицата. Понеже знаете, че много деца стават жертва на пътни транспортни произшествия бихме иска ли да ги предпазим и още веднъж да алармираме обществото да бъде по-внимателно на пътя, за да се запази живота и здравето на децата ни“, коментира Тодоровска. Тя поясни, че стават различни инциденти в училищата, в детските градини с децата навън, затова е важно да се обърне внимание как да се движат децата по пътя. „Всички трябва да бъдем внимателни, важно е децата да се оглеждат добре, да преминават само по пешеходните пътеки, така че да може да спасим повече деца, да имаме по-малко жертви на пътя тази година, защото нашата радост са децата и ние бихме искали да имаме повече здрави и усмихнати деца“, коментира още Надежда Тодоровска. Тя обясни, че празникът, организиран от нашата Столична организация, където наистина ще има много доброволци и участници в дейността, които ще имат възможност под формата на игри да запознаят малките деца с прийомите на първата помощ. „С демонстрациите, които нашите младежи доброволци ще направят на място, ще помогнат на тези, които биха искали да видят и научат да правят нещо от различните методи по оказване на първа помощ да го изпробват на място“, допълни тя.  \r\nТеодора ПАТРОНОВА", "date": "2019.09.14", "title": "БЧК-София организира празник по повод Световния ден на първата помощ (ОБЗОР)"}
{"url": "http://www.focus-news.net/news/2019/09/14/2698734/rast-na-turistite-otchitat-ot-varnenskata-observatoriya-prez-tozi-leten-sezon.html", "text": "Ръст на туристите отчитат от варненската Обсерватория през този летен сезон. Това каза за  Радио „Фокус“ – Варна  Свежина Димитрова, директор на  НАОП “Николай Коперник“ в морската столица. По думите й, за поредна година интересът от страна на туристите е бил доста голям.  Димитрова отбеляза, че през този летен сезон се наблюдава спад на рускоговорящите туристи , но за сметка на това се увеличил броят на англоговорящите, които с огромен интерес  са слушали специално подготвените лекции за Космоса и вселената. „За следващата година сме предвидили повече лекции на английски език, за да удовлетворим интересите и въпросите на туристите“, каза още Димитрова и допълни, че  през този сезон има  ръст и на българските посетители.  Тя подчерта, че  обсерваторията е на възлово място във Варна и интересът към мероприятията е традиционно голям.  Освен повишени посещения от страна на туристите, висок си остава и интересът на учениците към кръжоците, които се организират във варненския планетариум. По думи на Свежина Димитрова, до миналата година е имало по 2 летни групи, а през тази година са били сформирани цели 7 летни групи, „Всичките групи бяха пълни и нямаше свободно място. За съжаление, заради ограниченият човешки ресурс, с който разполагаме не можем да поемем повече деца и затова ги пренасочваме към постоянните групи, като за наша радост има голям интерес“, каза още директорът на варненската Обсерватория. Свежина Димитрова каза още, че през тази година за първи път се е провело и   Националното състезание „Космически пътешественици“, което се е оказало много сполучливо, като инициатива. Състезанието е било насочено към ученици в 5 и 6-ти клас и предвид огромния интерес, организаторите  възнамеряват да го повторят и през следващата година.  „Днес  приключва и подготовката на националния отбор за Международната  олимпиада по астрономия, която тази година ще се проведе в Румъния“, каза в заключение директорката на Обсерваторията в морския град. \r\n \r\nДесислава ВАСИЛЕВА", "date": "2019.09.14", "title": "Ръст на туристите отчитат от варненската Обсерватория през този летен сезон"}
{"url": "http://www.focus-news.net/news/2019/09/14/2698736/pozhari-goryaha-v-rayona-na-rilskiya-manastir-i-paten-vazel-skobeleva-mayka-obzor.html", "text": "Пожари горяха в района на Рилския манастир и пътен възел \"Скобелева майка\".  \r\nСигналът за пожара в района на Сухото езеро в Рила е получен около 9.00 часа тази сутрин. Огънят се е простирал на площ от 2 дка. Комисар Тошко Бързилов обясни, че се работи преди всичко на ръка, защото наблизо няма воден източник. Пожарът е във високата част на Рила и затова е труднодостъпно за техника и работата е предимно на ръка“, каза още той. Следобед пожарът се разрасна на 3 декара площ. 15 служители на пожарната, 20 служители на Национален парк \"Рила\" и 20 служители на Югозападното предприятие са се включили в гасенето. От северната страна е спряно разпространението на пожара, екипите работят по южната. В 15.24 ч. вертолет Ми-17 от авиобаза \"Крумово\" излетя, за да окаже помощ в гасенето на пожара. Огънят е обхванал трудно достъпен терен на височина 1 800 – 2 000 метра и това налага използването на вертолета. Екипажът до 18.00 ч. извършва полети за гасенето на пожара от въздуха.  \r\nДвижението по източнообходния път II-56 беше спряно, заради пожар в района на пътен възел \"Скобелева майка\". Около 15.00 ч. са се запалили сухи треви и огънят е обхванал много голяма площ. Към момента 4 екипа на пожарната все още гасят пожара. Безопасността на движението се подпомага от полицейски служители, които отклоняват автомобилите по обходни маршрути. Към 19.30 движението беше пуснато при пътен възел \"Скобелева майка\", след като пожарът е погасен. Близо два часа трафикът беше затруднен, а от \"Пътна полиция\" са отклонявали колите по обходен маршрут. Пожарът е бил гасен от 4 екипа на пожарната. Екип от пожарникари дежури на място. \r\n \r\nТеодора ПАТРОНОВА", "date": "2019.09.14", "title": "Пожари горяха в района на Рилския манастир и пътен възел \"Скобелева майка\" (ОБЗОР)"}
{"url": "http://www.focus-news.net/news/2019/09/14/2698733/the-wall-street-journal-sauditska-arabiya-sprya-polovinata-ot-dobiva-na-petrol-sled-atakite-na-yemenskite-huti.html", "text": "Координиран удар с дронове засегна сърцето на производството на петрол в Саудитска Арабия в събота, като предизвика огромен пожар и принуди кралството да спре около половината от добива на суров петрол според източници, запознати със ситуацията, цитирани от американското издание  The Wall Street Journal . \r\nПодпомаганите от Иран бунтовници в съседния Йемен поеха отговорност за една от най-големите им атаки в кралството досега. \r\nСпирането на засегнатите  мощности  представлява загуба от около пет милиона барела на ден - приблизително 5% от ежедневното производство на суров петрол в света. Кралството произвежда 9,8 милиона барела на ден. \r\nУдарите върху съоръженията в източната провинция на Саудитска Арабия са последната от поредицата атаки срещу петролните активи на страната през последните месеци, когато напрежението се увеличава между Иран и неговите съюзници като хутите от една страна и  САЩ и партньори като Саудитска Арабия от друга страна. Хутите също са поемали отговорност за атаки с дронове по саудитските тръбопроводи, танкери и друга инфраструктура по време на четиригодишната война. \r\nТази атака се оказа най-ефективната, предизвиквайки големи пожари в Хиджра Курайс, едно от най-големите петролни находища на Саудитска Арабия, и в Абкаик, най-голямата рафинерия за суров петрол в света. Първото съоръжение произвежда 1,5 милиона барела на ден, докато Абкаик помага за производството на до 7 милиона барела на ден. \r\nГоворител на хутите заяви, че в атаката са участвали десет дрона. Публикуваните изображения на пожара в съоръжението Абкаик показаха огромен пожар с много дим. \r\n„Обещаваме на саудитския режим, че бъдещите ни операции ще се разширят и ще бъдат по-болезнени, докато неговата агресия и обсада продължават“, заяви говорителят. \r\nСаудитското вътрешно министерство заяви, че пожарите са под контрол. \r\nНационалната петролна компания „Сауди Арамко“ проведе в събота спешно заседание на борда, за да се справи с разгръщащата се криза, съобщиха източници. \r\nКато най-големият износител на петрол в света, саудитските служители обсъждат да използват запасите си от петрол, които да продават на чуждестранни клиенти, за да гарантират, че световните доставки на петрол няма да бъдат нарушени, заявиха запознати с въпроса. \r\nСаудитското правителство не коментира кой стои зад атаката. Нямаше съобщения за жертви. \r\nХутите поеха контрола над столицата на Йемен, Сана, през 2014 г. по време на гражданска война. Оттогава коалиция, ръководена от Саудитска Арабия, води война за унищожаване на хутите и възстановяване на правителството, подкрепено от Саудитска Арабия, Обединените арабски емирства и други регионални сили. \r\nСаудитска Арабия и САЩ твърдят, че хутите са финансирани и въоръжавани от Иран, обвинение, което Техеран отрича. \r\nДроновете и ракетите, използвани от хутите, многократно са нанасяли удари вътре в Саудитска Арабия през последните месеци, удряйки летища и други граждански инсталации. Най-малко един удар с дрон е бил извършен от съседен Ирак, според американски служители. \r\nСаудитски и американски служители обвиниха Иран, че се е насочил към петролната инфраструктура на кралството, включително използването на мини за нанасяне на щети на саудитските петролни танкери в Оманския залив през май. \r\nИран отрече да нанася удари по саудитски цели или да се координира с йеменски бунтовници, за да удари петролната техника на кралството. \r\nПрекъсванията в производството на петрол в Саудитска Арабия може да доведе до краен ефект върху световната икономика, тъй като кралството изнася повече суров петрол от която и да е друга страна. \r\nСаудитските служители призовават международната общност да помогне за защитата на нейната петролна инфраструктура. \r\nНеотдавна възстановените американски санкции срещу Техеран удариха тежко петролната му индустрия и сринаха икономиката му, което предизвика опасения от по-широк конфликт в Близкия изток.  \r\n \r\n  Юлиян Марков", "date": "2019.09.14", "title": "The Wall street Journal: Саудитска Арабия спря половината от добива на петрол след атаките на йеменските хути"}
{"url": "http://www.focus-news.net/news/2019/09/14/2698737/sport-norich-pobedi-manchestar-siti-s-32.html", "text": "Футбол: Отборът на Норич победи Манчестър Сити с 3:2 в мач от петия кръг на английската Премиър лига. Домакините поведоха с 2:0 след голове на Маклийн и Кантуел, но в края на полувремето Серхио Агуеро намали преднината на домакините. През второто полувреме голмайсторът на „канарчетата“  Теему Пуки вкара трети гол в мрежата на „гражданите“. В края на мача Родри намали до крайното 3:2. Това е първо поражение за Манечстър Сити в настоящия сезон, но отборът запази второто си място във временното класиране. Норич са 12-ти с шест точки. \r\nИзиграха се още шест мача от Премиър лигата:  \r\nЛивърпул – Нюкясъл  3:1 \r\nБрайтън – Бърнли  1:1 \r\nМанчестър Юнайтед – Лестър  1:0 \r\nТотнъм – Кристъл Палас 4:0 \r\nШефилд Юнайтед  - Саутхемптън  0:1 \r\nУулвърхемптън – Челси  2:5", "date": "2019.09.14", "title": "Спорт: Норич победи Манчестър Сити с 3:2"}
{"url": "http://www.focus-news.net/news/2019/09/14/2698739/riosv-smolyan-shte-se-vklyuchi-v-kampaniyata-da-izchistim-balgariya-zaedno.html", "text": "С почистване и превозване на капачки Регионалната инспекция по околната среда и водите – Смолян се включи в инициативата „Да изчистим България заедно“. Това съобщиха от  РИОСВ – Смолян . В деня на почистването, който тази година се проведе на 14 септември, експерти от РИОСВ – Смолян ще почистят района на ЗМ „Рожен“. Събраните по време на почистването пластмасовите капачки ще бъдат прибавени към количествата, които граждани от цялата област събират и предават в метално сърце, намиращо се пред сградата на инспекцията. До края на септември събраните пластмасови капачки ще бъдат превозени и предадени в помощ на националната кампания „Капачки за бъдеще“, която екоинспекцията, клуб „Милосърдие“ към „Професионалната гимназия за техника и технологии”, Регионален център за подкрепа на процеса на приобщаващото образование – Смолян и хиляди граждани от областта подпомагат. \r\nКато партньор на кампанията Министерството на околната среда и водите (МОСВ) предостави 2000 чували и 4100 ръкавици, които РИОСВ – Смолян ще раздаде на всички общини в териториалния обхват на инспекцията. \r\nПо традиция за насърчаване на общините в организирането на почиствания в рамките на кампанията те ще бъдат освободени от дължимите отчисления за количествата депонирани отпадъци.", "date": "2019.09.14", "title": "РИОСВ – Смолян ще се включи в кампанията „Да изчистим България заедно“"}
{"url": "http://www.focus-news.net/news/2019/09/14/2698740/krastovden-bogosluzheniya-i-poklonnitsi-v-mestnostta-krastova-gora-obzor.html", "text": "Православната църква почита църковния празник Въздвижение на Светия кръст Господен, наричан от народа Кръстовден. В навечерието на Кръстовден хиляди поклонници се събират в местността Кръстова гора в Родопите, за да се помолят за здравеПо повод Кръстовден бяха отслужени богослужения в цялата страна. Такова бе отслужено и в храма \"Въздвижение на Светия Кръст Господен\"  в квартал „Лозенец“. В храма бе отслужена Архиерейска света Литургия. Богослужението оглави Негово преосвещенство Белоградчишкия епископ Поликарп - викарий на Софийския митрополит.  \r\nВ интервю за „Фокус“  протосингелът на Видинска митрополия архимандрит Антим  обясни, че Кръстова гора се свързва с предание, което гласи, че част от Христовия кръст се намира там. Антим каза още, че това е потвърдено от многото чудеса, които се случват там, където божието всемогъщество и искрената вяра на човек се срещат. „Каквото и таланти да има човек, с каквото и да се занимава в живота си, често се сблъсква с трудности и изпитания. Той се чувства така, сякаш се е запътил към Голгота и това наистина е така. Всеки трябва да се изкачи на своята Голгота и от там да заблести духовно с постиженията си, както е направил Господ Исус Христос. Той е преминал изпитания, унижения и въпреки това се изкачва на своята Голгота, за да изпълни послушанието си към Бог Отец“, каза той. Архимандрит Антим припомни думите на апостол Павел, който казва, че словото и за вярата, и за кръста е безумие за онези, които гинат, а за тези, които се спасяват, е сила божия. Той пожела Христовият кръст да благославя родината ни. \r\nВ народните поверия се казва, че срещу Кръстовден всички молитви ще бъдат чути, защото в нощта срещу Кръстовден Господ слиза на земята и изпълнява всяко искрено желание. По традиция на Кръстовден се спазва строг пост. На този ден най-възрастната жена в дома трябва да опече специален обреден хляб, наречен кръстова пита, украсен с голям кръст по средата. Народният празник е свързан с края на летния и с началото на есенния селскостопански сезон. Хората дори вярвали, че празникът, който по стар стил се отбелязвал на 27 септември, поставя началото на есента и денят и нощта се кръстосват (изравняват). За традициите на този ден „Фокус“ потърси  етнологът доц. Петя Банкова , която също потвърди, че от Кръстовден лятото си отива и започва есента.  „Съответно с етимологията на празника кръст, кръстосване, стопанките кръстосват цветята в градините си, за да не ги хване сланата, а мъжете опасват кръста си с пояс, за да не ги боли през годината. Известно е от фолклористи и такова наричане „Кръстец кръст да боли, мене кръст да не боли“, обясни Банкова. Етнологът Петя Банкова посочи още, че религиозната догма към народната култура се е пренесло вярването и обичаите в този празничен ден да се спазва строг пост. „Като на трапезата задължително присъства обреден хляб, приготвен от най-възрастната жена в дома, който е украсен с плетеници от тесто под формата на кръст и се нарича Кръстова питка или Кръсташка. Разбира се, приготвят се още и други малки пресни питки, които се раздават на близки и съседи с благословията, с желанието да се измоли здраве и благоденствие за всички членове на семейството. Като на строг пост на трапезата се слага и първото откъснато грозде, което предварително е отнесено и осветено в църквата“, обясни тя.", "date": "2019.09.14", "title": "Кръстовден: богослужения и поклонници в местността Кръстова гора (ОБЗОР)"}
{"url": "http://www.focus-news.net/news/2019/09/14/2698729/nova-tv-makedoniya-savetat-na-prokurorite-zapochna-zasedanieto-si-za-osvobozhdavane-na-katitsa-yaneva.html", "text": "Съветът на прокурорите започна извънредно заседание, на което освобождаването на специалния прокурор Катица Янева е единствената точка от дневния ред, предава македонският телевизионен канал  “Нова ТВ“ \r\nПо-рано в събота Събранието освободи специалния прокурор Янева със 102 гласа „за“, без против и въздържали се. 27 членове на малцинствените общности гласуваха в подкрепа на решението. Веднага след сесията председателят на парламента Талат Джафери подписа предложението за освобождаването и го препрати на Съвета на прокурорите. \r\nОсем от 11-те членове на Съвета присъстват на заседанието на Съвета на прокурорите. За да се вземе валидно решение, всички трябва да гласуват за уволнението на Янева. \r\nМандатът на специалния прокурор Катица Янева, която е в ареста по делото „Рекет“, изтича утре, 15 септември. \r\n \r\n  Юлиян Марков", "date": "2019.09.14", "title": "„Нова ТВ“ (Македония): Съветът на прокурорите започна заседанието си за освобождаване на Катица Янева"}
{"url": "http://www.focus-news.net/news/2019/09/14/2698741/s-dve-premieri-dkt-vasil-drumev-shumen-otkriva-164-iya-si-sezon.html", "text": "С две премиери ДКТ „Васил Друмев“ открива 164-ия си сезон, съобщиха от  театъра  в Шумен. Официалното откриване на сезона ще бъде на 16 септември с пъстро дефиле, което ще започне в 18:30 ч. от площад „Кристал“. В 18:45 ч. ще се състои традиционното запалване на театралния огън и издигане хоругвата на театъра. В 19:00 ч. е премиерата на спектакъла „Кафето ви, г-н МИНИСТЪР“ от Хореа Гарбеа.  \r\nСпектакълът „Кафето ви, г-н  министър“ от Хореа Гарбеа ще има своята световна премиера в Румъния. Той е получил покана за един от най-старите театрални фестивали Дни и нощи на театъра в Браила, който се провежда до 22 септември.  Румънската публика ще гледа постановката  с режисьор Лучиян Сабадос от 18.00 ч. на 19 септември на сцената на театър „Мария Филоти“ в Браила.  \r\nНа 20 септември екипът на авторския спектакъл на Съби Събев „Задявки, надигравки” отпътува за гр. Владимир, Русия по покана на Московския държавен областен куклен театър, където ще се включи в III Международен фестивал „Златното ключе” от 19 до 27 септември. Участието е следствие на задълбочаващите се връзки между двете културни институции.", "date": "2019.09.14", "title": "С две премиери ДКТ „Васил Друмев“ - Шумен открива 164-ия си сезон"}
{"url": "http://www.focus-news.net/news/2019/09/14/2698744/bedzhet-patsoli-podyalbata-na-kosovo-sashtstvuva-samo-v-mechtite-na-kremal-i-belgrad.html", "text": "Външният министър и вицепремиер в оставка на Косово Беджет Пацоли заяви, че Русия и Сърбия искат разделяне на Косово, но според него, „това никога няма да се случи“, съобщава Македонската информационна агенция (МИА) от Прищина, цитирана от скопското електронно издание  “24 Инфо“ . \r\nРеакцията на Пацоли, която той публикува на страницата си в социалната мрежа „Туитър“, последва изявление на руския посланик в Сърбия Александър Боцан-Харченко, който в интервю за вестник Политика в Белград заяви, че не разбира \"защо разделянето на Косово ще бъде прецедент в Европа”. \r\nСпоред вицепремиера на Косово и ръководител на дипломацията \"единственият прецедент, възникнал някога в Европа, е този на Русия с агресия срещу страни от бившия Съветски съюз\". \r\n„Разделението на Косово съществува само в мечтите на Кремъл и Белград. Но това никога няма да се случи. Териториалната цялост на Косово е недосегаема. Ще го признаете по-рано или по-късно, каза Пацоли. \r\n \r\n  Юлиян Марков", "date": "2019.09.14", "title": "Беджет Пацоли: Подялбата на Косово същствува само в мечтите на Кремъл и Белград"}
{"url": "http://www.focus-news.net/news/2019/09/14/2698743/sport-ludogorets-pobedi-etar-s-20.html", "text": "Футбол: Шампионът Лудогорец победи Етър с 2:0 с голове на Клаудио Кешеру и Джоди Лукоки през второто полувреме в мач от деветия кръг на  efbet Лигата . С победата Лудогорец запази преднината пред втория Левски на върха на таблицата, като има 21 точки, а Левски 17 точки. Етър са 12-ти с осем точки. В следващия кръг Лудогорец приема Арда, а Етър е домакин на Витоша. \r\nПо-рано Ботев Пловдив загуби у дома от ЦСКА с 0:1. \r\nВ неделя играят: Дунав Русе – Славия и Левски – Черно море.", "date": "2019.09.14", "title": "Спорт: Лудогорец победи Етър с 2:0"}
{"url": "http://www.focus-news.net/news/2019/09/14/2698746/the-independent-zlatna-toaletna-struvashta-edin-milion-paunda-e-otkradnata-ot-dvoretsa-blenam.html", "text": "Тоалетна чиния от чисто злато на стойност 1 милион британски лири е открадната от двореца Бленъм седмици, след като опасенията за сигурността бяха отхвърлени от семейството, което е собственик на историческия обект, пише британското издание  The Independent . \r\nКрадците причиниха „значителни щети и наводнения“, като са извадили произведението на  изкуството, което е било свързано с водопроводната и канализационната система от дома на херцога на Марлборо в Уудсток, Оксфордшир. \r\nКражбата е била докладвана в полицията минути след като крадците си тръгнали около 4:50  часа сутринта. Във връзка с инцидента е арестуван 66-годишен мъж. \r\nТова идва след като братът на херцога лорд Едуард Спенсър-Чърчил заяви, че няма планове да охранява напълно работещата тоалетна, създадена от италианския художник Маурицио Кателан. \r\n„Това няма да е най-лесното нещо за крадене“, каза той пред вестник The Sunday Times миналия месец. „Първо, тя е свързана с водопровода и второ потенциален крадец няма представа кой  последно е използвал тоалетната или какво е ял. Така че не, не планирам да го пазя\", заявил лордът \r\nПолицията заяви, че няма да коментира договореностите за сигурност на имота или дали коментарите на лорда може да са вдъхновили кражбата. \r\nДворецът Бленхайм, който се рекламира като родно място на Уинстън Чърчил, потвърди, че ще бъде затворен през останалата част от деня, докато полицията разследва инцидента. \r\n„Можем да потвърдим, че „Америка“ - произведението на изкуството на Маурицио Кателан е откраднато в ранните часове тази сутрин“, се казва в изявлението на двореца. „Ние сме натъжени от това изключително събитие, но и облекчени, че никой не е пострадал. \r\n„Знаехме, че има огромен интерес към изложбата за съвременно изкуство на Маурицио Кателан, като много от тях ще дойдат и ще се насладят на инсталациите. Ето защо е много неприятно, че е открадната толкова ценна вещ.\" \r\nПолицията от Темза Вали заяви, че 18-каратовата тоалетна все още не е открита. \r\n \r\n  Юлиян Марков", "date": "2019.09.14", "title": "The Independent: Златна тоалетна, струваща един милион паунда е открадната от двореца Бленъм"}
{"url": "http://www.focus-news.net/news/2019/09/14/2698742/tass-sauditskiyat-prestolonaslednik-i-prezidentat-na-sasht-obsadiha-sabotnite-ataki-sreshtu-petrolnata-industriya-na-sauditska-arabiya.html", "text": "Президентът на САЩ Доналд Тръмп позвъни в събота на престолонаследника на Саудитска Арабия Мохамед бин Салман след нападенията на йеменските бунтовници (хути) върху петролните съоръжения на кралството. Това съобщи саудитската преса агенция SAP, цитирана от  TACC . \r\nПо-специално, ръководителят на Белия дом увери престолонаследника, че Вашингтон е готов да сътрудничи с Рияд, за да подкрепи неговата сигурност и стабилност. Той също така посочи \"отрицателното въздействие на тази терористична атака върху икономиката на САЩ и световната икономика\", каза SAP. \r\nОт своя страна Бин Салман заяви на Тръмп, че , страната му \"има волята и способността да се противопоставя и да се бори срещу агресията на хутите\". \r\nВ нощта на петък срещу събота хутите нападнаха с дронове националната петролна компания на Саудитска Арабия „Сауди Арамко“. По-специално беше атакуван най-големият в света комплекс за рафиниране на петрол в близост до град Абкаик, където живеят много западни експерти. Освен това нападенията бяха извършени и върху района на Хурайс, в който се намира второто по големина нефтено находище на кралството. \r\nСлед атаките последва силен пожар. По-късно властите заявиха, че пожарът е локализиран, но според наличните данни все още не е възможно напълно да бъде потушен. Все още не е получена информация за жертви и пострадали, както и за степента на щетите. Междувременно, както Reuters съобщава, тези нападения се отразиха сериозно на петролната промишленост на страната и доведоха до намаляване на производството с 5 милиона барела на ден - почти половината от текущия обем на производството. \r\n \r\n  Юлиян Марков", "date": "2019.09.14", "title": "ТАСС: Саудитският престолонаследник и президентът на САЩ обсъдиха съботните атаки срещу петролната индустрия на Саудитска Арабия"}
{"url": "http://www.focus-news.net/news/2019/09/14/2698738/mkd-makedoniya-katitsa-yaneva-e-osvobodena-ot-funktsiite-si.html", "text": "Съветът на прокурорите тази вечер единодушно реши да освободи специалния прокурор Катика Янева и ще вземе решение относно статута на останалите спецпрокурори в понеделник, пише македонското електронно издание  „МКД“ \r\nПредседателят на Съвета на прокурорите Ацо Колевски заяви на пресконференция, че според Закона за Специализираната прокуратура (СП) няма условия за назначаване на специален прокурор, тъй като предложението за назначаване се прави от Събранието. \r\nНа въпрос какво ще се случи с другите прокурори от СП, Колевски отговори, че най-вероятно те ще бъдат върнати в прокуратурите, откъдето са дошли. \r\nЗаседанието на Съвета на прокурорите продължи час и половина, след като по-рано парламентът реши да освободи Янева. Предстои решението на съвета да бъде публикувано в Държавен вестник, но Колевски заяви, че то влиза в сила днес, ден преди да приключи мандатът на Янева. \r\n \r\n  Юлиян Марков", "date": "2019.09.14", "title": "„МКД“ (Македония): Катица Янева е освободена от функциите си"}
{"url": "http://www.focus-news.net/news/2019/09/14/2698745/donald-tramp-talibanite-osaznaha-svoyata-greshka-no-ne-znayat-kak-da-se-varnat-v-pregovorite.html", "text": "Президентът на САЩ Доналд Тръмп изрази увереност, че представителите на радикалното талибанско движение са осъзнали грешката си, която доведе до прекъсване на мирните преговори и сега не знаят как да поправят ситуацията и да се върнат към диалога. Американският лидер публикува съответното съобщение в събота на своята страница в социалната мрежа “Туитър“, цитирано от  TACC .  \r\n„Талибаните никога не са получавали ударите, които получават в момента. Убийството на 12 души, включително ... американски войник, беше лоша идея. Има много по-добри начини за договаряне. Талибаните знаят, че са направили голяма грешка и нямат идея как да поправят ситуацията “, каза той. \r\nСъединените щати започнаха миналата есен отделни мирни преговори с талибаните. Правителството в Кабул не участва в тях и е уведомено само пост фактум от американската страна за резултатите. Афганистанските власти многократно остро критикуват американската администрация за такъв подход към мирните преговори. Според резултатите от девет кръга срещи, специалният представител на САЩ Залмай Халилзад в началото на септември потвърди постигането на рамково мирно споразумение с талибаните, включително изтеглянето на повече от 5000 американски войски от Афганистан. \r\nСлед терористичната атака в Кабул, американският президент заяви, че отменя тайно подготвена среща с афганистанския си колега Ашраф Гани и лидерите на талибаните в резиденцията му в Кемп Дейвид. Американският лидер подчерта, че спира преговорите за мир с талибаните. \r\nЕксплозията е станала в Кабул на 5 септември, като бомбата е задействана от самоубиец. Талибаните поеха отговорност за нападението. В атаката загинаха 12 души, включително американски войник, който участва в мисията на НАТО „Решителна подкрепа“, както и войник от Румъния. \r\n \r\n  Юлиян Марков", "date": "2019.09.14", "title": "Доналд Тръмп: Талибаните осъзнаха своята грешка, но не знаят как да се върнат в преговорите"}
{"url": "http://www.focus-news.net/news/2019/09/14/2698682/nikola-grigorov-gen-ivan-kolev-sazdava-kavaleriya-s-zhelezen-yumruk.html", "text": "Ген. Иван Колев създава армия с железен юмрук. Това каза за предаването  „За честта и славата на България“ на Радио „Фокус“  редакторът на поредица от книги „Сите българи заедно” Никола Григоров. Той припомни, че генералът е искал от подчинените си да мислят, а не да изпълняват сляпо дадените заповеди. Мечтата на ген. Колев е била да оглави българката конница и това се случва през 1916 г., в хода на Първата световна война и битката за Добруджа. Тогава той получава заповед да съсредоточи конната дивизия на румънската граница.  В този момент забелязва и пропуски в нея, разказа още Григоров. „Големият пропуск тогава е, че се обръща твърде малко внимание на обоза. В онези години всички военни специалисти са считали, че конницата е изживяла своето време. Те смятали, че е дошло времето на страхотните артилерии и оръжия“, обясни той. Никола Григоров уточни, че ген. Иван Колев е бил на друго мнение по този въпрос. Първото, което той прави при подготовката на дивизията му е да разреши неудачите в организацията. Усилва артилерията, която по онова време е заемала важно място във военните действия.  Освен това той вкарва в дивизията си колоездачни части и пехотна част. Това се превръща в една малка мобилна армия. Военната подготовка в Австрия му дава основата, с която той печели легендарните си победи, допълни Григоров. \r\nЕвелина БРАНИМИРОВА", "date": "2019.09.14", "title": "Никола Григоров: Ген. Иван Колев създава кавалерия с железен юмрук"}
