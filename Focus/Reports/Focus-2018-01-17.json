{"url": "http://www.focus-news.net/news/2018/01/17/2478410/afp-dvama-grazhdani-na-sasht-i-dvama-kanadtsi-sa-otvlecheni-v-nigeriya.html", "text": "Двама граждани на САЩ и двама канадци са отвлечени в северния нигерийски щат Кадуна, предава AFP, като се позовава на данни от полицията.\r\nСъгласно разпространената информация, \"неизвестни въоръжени мъже\" са отвлекли четиримата на път за столицата Абуджа. При инцидента, който се е случил във вторник, са загинали двама представители на правоохранителните органи, които са ескортирали чужденците. \r\nВластите не представиха допълнителни подробности, но увериха, че се използват \"всички възможни средства\" за освобождаване на отвлечените и арестуването на похитителите.\r\nВъв Вашингтон представител на Държавния департамент спомена за отвличането само на един гражданин на САЩ.\r\n\"Ние сме наясно с докладите за гражданин на САЩ, отвлечен в Нигерия\", заяви пред агенцията официалното лице, пожелало анонимност, като същевременно увери, че \"сигурността и защитата на американските граждани в чужбина са сред нашите най-важни приоритети\".\r\nДържавният департамент призова американските граждани да \"преразгледат\" пътуването си до Нигерия, като предупреди за опасност от \"престъпления като въоръжени грабежи, нападения, убийства, отвличания и изнасилвания, които са често срещани в цялата страна\".\r\nКанадските власти също потвърдиха, че са известени за отвличането на двама свои граждани. Тереза Герова", "date": "2018.01.17", "title": "AFP: Двама граждани на САЩ и двама канадци са отвлечени в Нигерия"}
{"url": "http://www.focus-news.net/news/2018/01/17/2478383/kyustendil-natsionalniyat-klub-na-ivanovtsite-podgotvya-traditsionniyat-si-praznik-v-grada.html", "text": "Националният клуб на Ивановците подготвя традиционният си празник в Кюстендил. Това съобщи за Радио „Фокус” – Кюстендил Иван Андонов, председател на Сдружение „Клуб Иване, Иване”. Тази година членовете на клуба ще се съберат на 19 януари в един от хотелските комплекси в града. „Клубът е единственото сдружение в България на всички, които носят името Иван и неговите производни. Учреден е преди 10 години в град Кюстендил и освен жители на града и общината в него членуват Ивановци от цялата страна, Сърбия, Македония и Русия”, каза Иван Андонов. По думите му на предстоящото събиране ще бъдат приети нови членове е ще се проведе благотворителна кампания.\r\nВенцеслав ИЛЧЕВ", "date": "2018.01.17", "title": "Кюстендил: Националният клуб на Ивановците подготвя традиционният си празник в града"}
{"url": "http://www.focus-news.net/news/2018/01/17/2478384/veliko-tarnovo-nad-500-zhiteli-na-obshtina-gorna-oryahovitsa-praznuvat-imen-den-na-antonovden.html", "text": "Над 500 именници празнуват на Антоновден в община Горна Оряховица. Това съобщиха за Радио „Фокус“ – Велико Търново Общината. Днес имен ден празнуват Антон, Андон, Антоан, Антония, Антонина, Антоанета, Тончо, Тоня, Дончо, Донко, Донка и производни на латинското „Антониус“, което означава „безценен“. На този ден църквата почита паметта на Преподобни Антоний Велики. В житието му е написано, че прекарва 20 години при пълно усамотение в постройка в пустинята. Преживял до 105-годишна възраст, като запазил телесното си здраве и сила. Година преди смъртта си взел участие в борбата на Църквата против арианската ерес, като излязъл в Александрия в открит диспут с еретиците и ги победил. В народния календар Антоновден се празнува за предпазване от болести. На този ден жените не предат, не плетат, не варят боб и леща, за да не разсърдят чумата, шарката и „синята пъпка“.\r\nНадежда КРЪСТЕВА", "date": "2018.01.17", "title": "Велико Търново: Над 500 жители на община Горна Оряховица празнуват имен ден на Антоновден"}
{"url": "http://www.focus-news.net/news/2018/01/17/2478385/tass-aleksandar-vuchich-poiska-sarbite-da-badat-dopusnati-do-razsledvaneto-na-ubiystvoto-na-oliver-ivanovich.html", "text": "Президентът на Сърбия Александър Вучич проведе телефонен разговор с президента на Косово Хашим Тачи, по време на който е поискал представители на Сърбия да бъдат допуснати до разследването на убийството на косовския сръбски политик Оливер Иванович, предава ТАСС.\r\n„Вучич и Тачи изразиха съвместно съжаление и са се съгласили, че разследването и привеждането под отговорност на организаторите и изпълнителите на това ужасно престъпления имат ключово значение за запазването а мира и доверието на народите. Президентът Вучич поиска от Тачи сръбските държавни органи да участват в разследването на Иванович, за да може това отвратително престъпление в най-кратки срокове ще бъде разкрито. Събеседниците са се съгласили, че диалогът между сърбите и албанците, както и съвместната работа по успокояването и стабилизацията на Косово  имат ключово значение и за двете страни“, пише в официално заявление на сръбското президентство. \r\nПо-рано Вучич съобщи, че възнамерява да посети Косово  на 20 и 21 януари.  Виктор Турмаков", "date": "2018.01.17", "title": "ТАСС: Александър Вучич поиска сърбите да бъдат допуснати до разследването на убийството на Оливер Иванович"}
{"url": "http://www.focus-news.net/news/2018/01/17/2478387/plovdiv-mitropolit-nikolay-shte-vazglavi-bogosluzhenie-v-asenovgrad-po-povod-atanasovden-na-18-yanuari.html", "text": "Пловдивският митрополит Николай ще оглави богослужение в храм „Св. Атанасий Велики“ в Асеновград по повод Атанасовден – 18 януари. Това съобщиха за Радио „Фокус“ – Пловдив от Пловдивската митрополия. Архиерейска света Литургия ще бъде отслужена от 9.00 часа. С благословението на митрополит Николай, по същото време Знеполският епископ Арсений ще оглави архиерейско богослужение в храм „Св. Атанасий Велики“ в пловдивското село Рогош.\r\nНа 18 януари православната църква почита паметта на свети Атанасий Велики (Атанасовден). Според народните вярвания светецът е властелин на снеговете и ледовете. Облечен с копринена риза и яхнал белия си кон, той отива в планината и се провиква: „Иди си, зимо, идвай, лято!“. Затова празникът е известен и като Среди зима. Атанасовден, както и Антоновден, се почитат като професионални празници на ковачите, железарите, ножарите и налбантите, защото се вярва, че двамата светии са братя-близнаци и са били ковачи.\r\nТони МИХАЙЛОВ", "date": "2018.01.17", "title": "Пловдив: Митрополит Николай ще възглави богослужение в Асеновград по повод Атанасовден на 18 януари"}
{"url": "http://www.focus-news.net/news/2018/01/17/2478388/andrey-kovachev-enp-sotsialisticheska-grupa-v-ep-napravi-polozhitelno-izkazvane-i-privetstva-balgarskoto-evropredsedatelstvoto.html", "text": "Политическите групи в ЕП приеха положително приоритетите Българското председателство, дори опозиционната социалистическа група направи положително изказване и ги приветства. Това каза във вечерния блок „Това е България“ на Радио „Фокус“ Андрей Ковачев, заместник-председател на групата на ЕНП в Европейския парламент и ръководител на българската делегация в него. Той допълни, че социалистическа група в ЕП е призовала България да ратифицира Истанбулската конвенция. Ковачев подчерта, че в представянето на приоритетите премиерът Бойко Борисов е призовавал многократно за европейските перспективи на Западните Балкани. „EС непременно трябва да покаже на гражданите на Западните Балкани своята ангажираност към европейската интеграция с конкретни проекти-инфраструктурни, роуминг, в дигиталната сфера и да подаде ръка на гражданите от тези страни“, каза Андрей Ковачев. Той изрази увереност, че по време на Българското председателство ще бъдат реализирани поставените приоритети. Андрей Ковачев допълни, че България ще допринесе за по-добър консенсус в ЕС.", "date": "2018.01.17", "title": "Андрей Ковачев, ЕНП: Социалистическа група в ЕП направи положително изказване и приветства Българското европредседателството"}
{"url": "http://www.focus-news.net/news/2018/01/17/2478389/alsat-m-prezidentat-na-makedoniya-otkaza-da-podpishe-ukaza-za-zakona-za-ezitsite.html", "text": "Президентът на Македония Георге Иванов заяви, че няма да подпише указа за Закона за езиците, предава македонската медия  “Алсат-М“.\r\n\"Ние въвеждаме несправедлив закон, който благоприятства албанския език. Ето защо взех решение да не подписвам указа за Закона за езиците. Информирах парламента, че ще представя забележките си по него. Призовавам депутатите да ги разгледат\", заяви Иванов. \r\nТой  допълни, че Парламентът е  гласува Закона без публичен дебат и без присъствието на опозицията. Той добави, че Законът за езиците може да застраши суверенитета и единството на Македония. Виктор Турмаков", "date": "2018.01.17", "title": "„Алсат-М“: Президентът на Македония отказа да подпише указа за Закона за езиците"}
{"url": "http://www.focus-news.net/news/2018/01/17/2478390/plovdiv-blizo-200-sa-sklyuchenite-grazhdanski-brakove-v-obreden-dom-karlovo-prez-2017-godina.html", "text": "188 са сключените граждански бракове в Обреден дом - Карлово през 2017 година. Това съобщиха за Радио „Фокус“ – Пловдив от институцията. За сравнение, през 2016 година бракосъчетанията са 18 по-малко – общо 170. „До 16 януари имаме записани 21 сватби за тази година. Пет от тях са на „щастливи“ дати – три на 07.07.2018 и две на 18.08.2018. Не сме правили статистика в коя част на годината сватбите са повече, но имаме заявки за бракосъчетания почти всяка седмица. Предстоят сватби на 24 януари, след това от месец април програмата на Обреден дом - Карлово става по-натоварена. Три двойки младоженци искат да се венчаят на 5 май, две двойки на 13 май, има желаещи и за 26 май. През юни месец също ще се състоят ритуали, като към момента са ангажирани датите 2-ри и 16-и юни. За септември също има доста желаещи да се бракосъчетаят. Ще има и още, но записванията тепърва предстоят. Още сме в началото на 2018 година“, посочиха от Обреден дом - Карлово. Оттам добавиха, че съботният ден е най-предпочитан за сключване на брак.\r\nТони МИХАЙЛОВ", "date": "2018.01.17", "title": "Пловдив: Близо 200 са сключените граждански бракове в Обреден дом - Карлово през 2017 година"}
{"url": "http://www.focus-news.net/news/2018/01/17/2478391/leo-varadkar-es-se-namira-v-reshitelen-moment.html", "text": "Ирландският министър-председател Лео Варадкар заяви, че ЕС се намира в решителен миг от своето развитие и че има подновен апетит да се пребори с предизвикателствата на бъдещето, предава New Europe.\r\n„Трудно е да си представим нещо различно от нашето споделено членство в ЕС и в Единния пазар“, заяви Варадкар пред евродепутати в Страсбург. Той изрази надежда, че бъдещите отношения между ЕС и Великобританияслед Брекзит ще бъдат колкото се може по-близки и дълбоки.  Виктор Турмаков", "date": "2018.01.17", "title": "Лео Варадкар: ЕС се намира в решителен момент"}
{"url": "http://www.focus-news.net/news/2018/01/17/2478392/pazardzhik-shest-dvoyki-bliznatsi-sa-se-rodili-prez-2017-godina-v-bolnitsata-v-grada.html", "text": "Шест двойки близнаци са се родили през изминалата година в Родилното отделение на МБАЛ - Пазарджик. Това съобщи за Радио „Фокус“ – Пазарджик д-р Илиян Траянов, завеждащ  АГ-отделението. По думите му в голяма степен това се дължи на ин витро процедурите, на които се подлагат много двойки с репродуктивни проблеми. „Съвременната медицина дава голям шанс на двойките с репродуктивни проблеми да имат деца и част от родените бебета в нашето отделение са именно ин витро заченати“, уточни д-р Траянов. Той отбеляза като една от причините за репродуктивните проблеми е тютюнопушенето, което засяга предимно мъжете. При жените заболяванията на яйчниците и матката също могат да доведат до стерилитет. Специалистът посъветва, ако опитите за създаване на поколение са неуспешни в продължение на година, да се потърси консултация с медицинско лице.\r\nАлбена ЖИЛЕКОВА", "date": "2018.01.17", "title": "Пазарджик: Шест двойки близнаци са се родили през 2017 година в болницата в града"}
{"url": "http://www.focus-news.net/news/2018/01/17/2478393/kyustendil-ot-nachaloto-na-otoplitelniya-sezon-v-oblastta-sa-vazniknali-8-pozhara.html", "text": "От началото на отоплителния сезон в областта са възникнали 8 пожара с материални загуби. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ един от тях е причинен поради неправилно ползване на отоплителен уред, а строителна неизправност е причина за 4 пожара. При друг от пожарите причината е детска игра. Към момента се изяснява причината за последния пожар. Данните сочат, че пожари без материални загуби са 18, като от тях 15 са причинени от самозапалване в комини, техническа неизправност на отоплителен уреди е причинила 1 пожар, а поради строителна неизправност са 2. При единия от пожарите е загинало дете.\r\nВенцеслав ИЛЧЕВ", "date": "2018.01.17", "title": "Кюстендил: От началото на отоплителния сезон в областта са възникнали 8 пожара"}
{"url": "http://www.focus-news.net/news/2018/01/17/2478394/reuters-pravitelstvoto-na-ungariya-predstavi-proektozakon-nasochen-sreshtu-migratsiyata-i-nepravitelstvenite-organizatsii-koito-ya-podpomagat.html", "text": "Правителството на Унгария представи законопроект за спиране на нелегалната миграция, за която то смята, че цели подкопаването на устоите на Европа и че е план на американския финансист Джордж Сорос, предава  Reuters.\r\nВ законопроекта, наречен „Спрете Сорос“ от правителствения прессекретар Золтан Ковач, се включва задължителната регистрация на някои НПО-та, които „подкрепят нелегалната имиграция“. Ковач допълни, че ще бъде наложен данък в размер от 25% върху идващите от чужбина дарения, които неправителствените организации събират и че техните активисти ще получат забрана да приближават граничните зони в страната, които се явяват външни и за ЕС. \r\nСпоред проправителствените медии законопроектът ще доведе до забраната Сорос, който е с двойно американско-унгарско гражданство, да влиза в страната. 87-годишният финансист подкрепя ценностите на либерализма и откритите граници в Източна Европа, което го вкарва в конфликт с десните националисти, особено в родната му Унгария. \r\nНа въпрос какви ще са последствията за Сорос, Ковач отговори, че „ако финансистът се окаже, че е замесен в организирането на нелегална миграция, тогава този закон ще бъде приложен и върху него“.  Виктор Турмаков", "date": "2018.01.17", "title": "Reuters: Правителството на Унгария представи проектозакон, насочен срещу миграцията и неправителствените организации, които я подпомагат"}
{"url": "http://www.focus-news.net/news/2018/01/17/2478395/elena-drencheva-obreden-dom-karlovo-sled-kato-se-venchayat-v-ritualnata-zala-mladozhentsite-podnasyat-tsvetya-na-pametnika-na-vasil-levski.html", "text": "След като се венчаят в ритуалната зала на Обреден дом - Карлово, младоженците поднасят цветя на паметника на Васил Левски. Това каза за Радио „Фокус“ – Пловдив Елена Дренчева от институцията. По думите ѝ основната част от влюбените предпочитат стандартно бракосъчетание в ритуалната зала, но не са малко и двойките, желаещи да узаконят брака си само чрез подпис и без официалности. „Изнесени ритуали също има, но в залата е по-тържествено и по-сантиментално. Има даже много млади двойки, които не са от Карлово или при които единият партньор е от София, Пловдив и други градове, но предпочитат да сключат брак тук“, коментира Елена Дренчева. Тя посочи, че в Обреден дом - Карлово се венчават и чужденци, като през миналата 2017 година са се състояли сватби с руски граждани. „Дори и да има много сватби, да се дублират часове и дати, ние не отказваме да осъществим ритуал. Екипът ни е от 4 души и досега не сме върнали младоженци, желаещи да се венчаят в Карлово“, каза още Дренчева. Тя добави, че сградата на Обреден дом - Карлово датира от 1886 година. „Това е сградата на бившето Женско дружество „Възпитание“, създадено от карловската възрожденка Ана Кузманова, след това е било кино. Сградата е много стара и красива, с орнаменти, с дърворезба“, каза още Дренчева.\r\nТони МИХАЙЛОВ", "date": "2018.01.17", "title": "Елена Дренчева, Обреден дом - Карлово: След като се венчаят в ритуалната зала, младоженците поднасят цветя на паметника на Васил Левски"}
{"url": "http://www.focus-news.net/news/2018/01/17/2478396/vratsa-riosv-uchastva-v-42-roto-srednozimno-prebroyavane-na-vodolyubivite-ptitsi.html", "text": "Екип от експерти на Регионална инспекция по околната среда и водите – Враца съвместно с представители на Българска орнитологична централа събраха данни за числеността и видовия състав на зимуващите птици на територията на инспекцията по време на 42-рото Среднозимно преброяване на водолюбивите птици в България, съобщиха от РИОСВ. Обходени са 15 точки по поречието на река Искър в участъка от село Люти брод (община Мездра) до град Червен бряг и яз. “Дъбника” край Враца. Сравнително високите температури, необичайни за този период от годината, оказаха влияние върху броя и видовия състав на зимуващите птици у нас. По обходените маршрути бяха преброени над 600 представители на 12 вида водолюбиви птици, сред които голяма бяла и сива чапла, голям корморан, черноврат гмурец, малък гмурец, зимно бърне, лиска, зеленоглава патица, кафявоглава потапница, кадифена потапница, воден кос. Особен интерес за наблюдателите тази година представляваше наличието на нетипичния за тази част от страната вид – къдроглавият пеликан, чийто представители бяха съсредоточени в участъка на яз. „Дъбника“. Кадифената потапница беше друг интересен феномен, който се наблюдава изключително рядко. По време на 42-рото среднозимно преброяване беше установено  наличието на екземпляри от други видове птици, които също представляват защитени по Закона за биологичното разнообразие – обикновен мишелов, голям пъстър кълвач, сива сврачка, лъскавоглав и син синигер, горска зидарка, черешарка, жълта овесарка и други. Преброяването на зимуващите водолюбиви птици се провежда в световен мащаб от 1967 г. и е едно от най-масовите събития в областта на природозащитата. То се осъществява едновременно в повече от 100 страни, включващи около 25 000 влажни зони в цяла Европа, Северна Африка и Близкия Изток, с цел максимално точно преброяване на водолюбивите птици, оценка за състоянието на популациите на птиците и състоянието на местата, където те зимуват. Събраните в резултат от преброяването данни ще бъдат предоставени на Националната система за мониторинг на биологичното разнообразие. На международно ниво информацията се обобщава от организацията Wetlands International.", "date": "2018.01.17", "title": "Враца: РИОСВ участва в 42-рото Среднозимно преброяване на водолюбивите птици"}
{"url": "http://www.focus-news.net/news/2018/01/17/2478397/afp-dolnata-kamara-na-britanskiya-parlament-prie-zakonoproekta-za-izlizaneto-ot-es.html", "text": "Британските депутати гласуваха с 324 срещу 285 гласа в долната камара на парламента законопроекта за излизането  на Великобритания от ЕС, предаде  AFP.\r\nБританският министър по въпросите, свързани с Брекзит Дейвид Дейвис заяви, че законопроектът ще даде възможност за „гладко и подредено“ излизане от Съюза.\r\nПредстои законопроектът да бъде представен пред горната камара в парламента – тази на лордовете.  Виктор Турмаков", "date": "2018.01.17", "title": "AFP: Долната камара на британския парламент прие законопроекта за излизането от ЕС"}
{"url": "http://www.focus-news.net/news/2018/01/17/2478398/visshiyat-sadeben-savet-udostoi-s-gramoti-vidinski-magistrati-za-uchastie-v-obrazovatelna-programa.html", "text": "Висшият съдебен съвет удостои с грамоти видински магистрати за участие в образователната програма „Съдебната власт – информиран избор и гражданско доверие. Отворени съдилища и прокуратури”, съобщиха за Радио „Фокус“ – Видин от Административния съд. Отличени бяха съдиите от Административен съд – Видин Нели Дончева, Николай Витков и Биляна Панталеева-Кайзерова, както и административният секретар Даниела Пинтова. Председателят на Административен съд – Видин Антония Генадиева връчи отличията като знак на благодарност за проявения професионализъм, компетентност и приноса им за отличаването на ВСС със специалната награда на журито за 2017 г. в конкурса „Кристални везни на правосъдието“ на Съвета на Европа.\r\nОбразователната програма бе реализирана от Административен съд – Видин през учебната 2016/2017 година с учениците от 11 \"Б\" клас на ГПЧЕ „Йордан Радичков“. Изнесени бяха лекциите „Съдебната система в Република България“ от съдия Николай Витков, „Що е административно правосъдие?“ от съдия Нели Дончева и „Професия съдия“ с лектор съдия Биляна Панталеева-Кайзерова. И през настоящата учебна 2017/2018 година магистратите и служителите от Административен съд – Видин ще се включат в Образователната програма. Тя ще се реализира с ученици от 11 клас на СУ „Цар Симеон Велики“ - Видин през втория учебен срок. Образователната програма „Съдебната власт – информиран избор и гражданско доверие. Отворени съдилища и прокуратури” се осъществява от Висш съдебен съвет съвместно с Министерството на образованието и науката. Върховният административен съд и всички административни съдилища на територията на България са партньори по тази образователна програма.\r\nАнна ЛОЗАНОВА", "date": "2018.01.17", "title": "Висшият съдебен съвет удостои с грамоти видински магистрати за участие в образователна програма"}
{"url": "http://www.focus-news.net/news/2018/01/17/2477949/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Виден сръбски политик в Косово, един от малкото гласове за съвместно съществуване на етническите албанци и сърбите, беше застрелян и убит във вторник, повишавайки напрежението между Косово и Сърбия, която отказа да признае независимостта на Прищина, пише в обширен материал на авторитетното американско издание The New York Times.\r\nОливер Иванович, на 64 години, лидер на гражданското движение „Свобода, демокрация, справедливост“, беше застрелян пред партийната централа в Косовска Митровица, етнически разделен град в северната част на страната. Въпреки че беше възприеман като умерен деец сред сръбските политици в Косово, Иванович, чиято партия не беше подкрепяна от правителството в Белград, беше обект на съдебно преследване по обвинения за военни престъпления, които той и неговите съюзници описваха като политическа поръчка.\r\nВ нарочна пресконференция, президентът на Сърбия Александър Вучич настоя, че правителството няма пръст в, както той го нарече, „терористичния акт“ и предположи, че убийството е част от кампания на косовските албанци да поемат контрол над северната част на страната, която е населена предимно от етнически сърби.\r\nТой свика извънредно заседание на Съвета за сигурност и предупреди правителството на Косово да не използва убийството „като предлог да изпрати своите сили за сигурност на север“.\r\nНо опозиционният сръбски лидер Саша Янкович отбеляза във вторник, че правителството на Вучич, което описа като репресивно, е било крайно критично спрямо Иванович в миналото. „Който и да го е направил, а ние не знаем чия работа е това, работи срещу интересите на сърбите и Сърбия, като цяло, както и на албанския народ и всички други“, заяви той.\r\nПравителството на Косово осъди убийството, което, според Прищина, „е предизвикателство за върховенството на закона и всеки опит за установяването му на цялата територия на Косово“.\r\nПрезидентът на Косово Хашим Тачи също коментира убийството. Той заяви, че „призовава правоохранителните органи да разкрият обстоятелствата около това убийство, колкото е възможно по-бързо и да го изправят пред съда“.\r\nСърбия счита Косово за изконна сръбска територия и люлка на православната си вяра и отказва да признае бившата си провинция за независима държава, позиция, която среща подкрепата на Русия.\r\nСърбите управляват населяваната предимно от албанци провинция след края на 80-те, когато тогавашния лидер на Югославия Слободан Милошевич отнема автономния статут на Косово. Сръбската армия е изтласкана от областта през 1999 година, след военна кампания на НАТО. Прищина обяви независимост през февруари 2008 година с подкрепа на Западните държави, включително САЩ и повечето страни-членки на Европейския съюз.\r\nНо доминираното от албанците правителство не успя да наложи контрол над населяваната от етнически сърби част на страната, северно от река Ибар, включително Митровица. Градът е разделен на две от реката, като албанците живеят на юг от нея, а сърбите на север, където бе убит Иванович. Когато войната завърши, НАТОвските войски, под френско командване, позволиха градът да бъде разделен по линията на реката, като контролираната от сърбите северна част запази близки връзки с Белград.\r\nИванович имаше много врагове, като някой от тях запали колата му, паркирана пред собствения му дом, през юли 2017 година, след което някои от съюзниците му го призоваха да напусне страната. Освен, че беше център на политическите интриги, той беше изявен критик на косовските нарко-банди и властите в Прищина, които, според него, са допускали наркотрафикантите да действат безнаказано.\r\nНеговата партия е една от няколкото сръбски партии в Косово, но за разлика от основните си конкуренти, тя бе по-малко зависима от Белград и се обявяваше за признаване на независимостта на Косово и съдействие с албанските власти. При предишната администрация в Белград той изпълняваше функциите на ръководител на сръбското Министерство за Косово.\r\n„Той имаше малка партия, но сериозна репутация“, заяви Душан Релич, специалист по югозиточна Европа към германския Институт по международни отношения и сигурност, който е познавал лично Иванович. „Ако сте се оглеждали за някой, който  може да изгради мостове, това щеше да е той и именно затова той не беше долюбван нито от правителството в Прищина, нито от правителството в Белград“.\r\n„Оливер знаеше, че има заплаха за живота му“, добави Релич.\r\nДокторът, направил аутопсия на тялото на Иванович, заяви, че той е прострелян пет пъти в горната част на тялото. Полицията реагира като блокира сръбската северна част на Митровица, докато издирваше убиецът.\r\nПрез 2014 година, специален съд, образуван от Европейския съюз, обвини Иванович в причастност към експулсацията и убийствата на мирни албански граждани. През 2016 година той получи присъда по едно от обвиненията, но Апелационен съд я отмени миналата година и нареди провеждането на ново разследване.\r\nПредставителите на международната общност в Косово осъдиха убийството във вторник и призоваха за пълно разследване.\r\n*** През изминалата 2017 година, Корейският полуостров беше сцена на възходи и падения и на повишаване на геополитическите рискове в Североизточна Азия, включително опасността от избухване на война. Но в самото начало на 2018 година, Северна и Южна Корея проведоха първите си разговори на високо ниво от повече от две години в пограничното селище Панмунджом, съгласявайки се да си сътрудничат за Олимпийските игри в Пьончан и по други въпроси, целящи разсейване на напрежението. По света се появи надежда за възможно помирение, пише китайското правителствено издание за международна политика Global Times.\r\nЗимните олимпийски игри предоставят историческа възможност за двете страни. Северна Корея се опитва да се възползва от възможността за пробиване на обръча от санкции и иска да поеме инициативата в двустранните и многостранните отношения, докато Южна Корея се опитва да намали ескалиращото напрежение и да разреши ядрения въпрос чрез диалог и консултации. Усилията и на двете страни са в унисон с призивите за мирно развитие на Североизточна Азия.\r\nЮжнокорейският президент Мун Дже-ин винаги се е придържал към „Политиката на греещото слънце“ спрямо Северна Корея. Тази политика беше инициирана от правителството на Ким Дае-юнг, който пое властта през 1998 година. През юни 2000-ата година, Ким предприе официална визита в Северна Корея, която беше първата официална среща между лидерите на двете страни в периода след разделянето на полуострова през 50-те години на XX век. По-късно „Политиката на греещото слънце“ стана символ на помирителните усилия на Южна Корея и нейното желание да помогне на Севера. Ким получи Нобеловата награда за мир за тази си инициатива.\r\nРоден в семейство на севернокорейски бежанци, Мун е политик, клонящ към лявото, който вярва в политическата естетика и философия. Той настоява, че Южна Корея трябва да играе доминираща роля на Корейския полуостров, изграждайки постоянен мир, чрез диалог и обмен на хора между двете страни и възобновяване на двустранното икономическо сътрудничество. Той е готов да предложи помощ на Северно Корея, за да се даде тласък на икономиката на полуострова. Мун многократно изрази желанието си да посети Северна Корея и да намери механизъм за разрешаване на ядрения въпрос.\r\n*** Европейският съд по правата на човека (ЕСПЧ) наложи на Турция глоба в размер на пет хиляди евро за временното закриване на опозиционния вестник \"Евренсел\" през 2001 г., съобщава Hurriyet.\r\nСъдът постанови, че с действията си турските власти са нарушили свободата на изразяване, в случая - на  Февзи Сайгълъ, собственик на \"Евренсел\" по онова време, и на Али Кариташ, редактор на изданието.\r\nДвамата журналисти бяха санкционирани, след като местните съдилища ги признаха за виновни по обвинение в нарушаване на закона заради публикуването на имената на двама служители на силите за сигурност, които според \"Евренсел\" са замесени в побоя над журналиста на вестника Метин Гьоктепе, починал от побой в ареста. Прокурорите тогава заявиха, че с разкриването на самоличността на двамата полицейски служители ги е превърнало в \"цели на терористични организации\". Адвокатите на двамата журналисти, които ги представляваха в ЕСЧП, твърдят, че имената на полицаите са били оповестени и преди публикацията във вестника.\r\nЗа смъртта на пребития Гьоктепе бяха съдени 11 полицейски служители. Петима от тях бяха оправдани, а останалите шестима получиха 18-годишни присъди за лишаване от свобода. По-късно те бяха намалени до седем години заради \"добри маниери\" и \"невъзможността да бъде определен реалният нападател\". Признатите за виновни обаче бяха амнистирани след година и осем месеца лишаване от свобода.\r\n*** Председателят на Германската социалдемократическа партия (ГСДП) Мартин Шулц продължава с усилията си да преодолее големия скептицизъм сред съпартийците си за влизане в нова голяма коалиция със Съюза (ХДС/ХСС) на канцлера Ангела Меркел, отбелязва националният ежедневник Die Frankfurter Allgemeine Zeitung.\r\nЛидерът на германските социалдемократи призова партията си да не блокира стартирането на преговорите за съставяне на федерално правителство в Берлин. \"Заслужа си\", увери Шулц в рамките на връзка на живо с потребителите на социалната мрежа \"Фейсбук\", като същевременно припомни, че въпросът засяга както Германия, така и Европа.\r\nВ неделя, 21 януари, на извънреден конгрес в Берлин 600 делегати на ГСДП ще гласуват решението за започване на преговори за коалиция със Съюза (ХДС/ХСС). Предварителното принципно споразумение бе съгласувано на 12 януари, след рунд от преговори, продължил повече от денонощие, припомнят от редакцията.", "date": "2018.01.17", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/17/2477950/predstoyashti-sabitiya-v-stranata-za-17-yanuari-agentsiya-fokus.html", "text": "***\r\nОт 13.00 часа в София Хотел Балкан, зала „Сердика“, ще се проведе дискусия на тема: \"Балансиращ пазар на електроенергия в България\". За участие в нея са поканени Теменужка Петкова, министър на енергетиката, доц. Иван Иванов, председател на КЕВР и Делян Добрев, председател на Комисията по енергетика в Народното събрание.\r\n***\r\nОт 09.00 часа ще се проведе заседание на Народното събрание.\r\n***\r\nОт 9.30 часа 9 състав на Специализирания наказателен съд ще гледа делото срещу Мирослав Н., обвинен в безстопанственост в особено големи размери. \r\n***\r\nОт 09.30 часа 2 състав на СГС ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилката Деяна Г.\r\n***\r\nОт 9.45 часа в Българска фондова борса-София, ул. „Три Уши“ № 6 ет. 5, ще бъде даден официален старт на търговията с дялове на 4 нови  борсово търгувани фонда на БФБ-София.\r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери А., и други, обвинени в организиране и ръководене на престъпна група. \r\n***\r\nОт 10.00 часа 1 състав на Специализирания наказателен съд ще гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Е. и Хадж Х., обвинени в тероризъм. \r\n***\r\nОт 10.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст., Тодор Гр., обвинени в организиране и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Ивайло П., обвинен в организиране и ръководене на организирана престъпна група.\r\n***\r\nОт 10.00 часа 6 състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група. \r\n***\r\nВ 10.30 часа Делегация на Групата за приятелство с България в парламента на Азербайджан ще се срещне с председателя на Народното събрание Цвета Караянчева. В 11.30 часа в зала „Запад” на Народното събрание гостите ще разговарят със своите колеги от Групата за приятелство България – Азербайджан в българския парламент.\r\n***\r\nОт 10.30 часа в „ Гранд хотел „София“ заместник-министърът на регионалното развитие и благоустройството Деница Николова ще председателства заседание на Съвместения комитет за наблюдение на програмата за трансгранично сътрудничество  ИНТЕРРЕГ – ИПП България – Сърбия 2014-2020 г.\r\n***\r\nОт 10.30 часа в зала 3 в Cinema City Mall of Sofia (бул. Стамболийски) ще се състои предварителната прожекция на новия екшън с Джерард Бътлър и 50 Cent - “Бърлога на крадци/Den of Thieves”.\r\n***\r\nОт 11.00 часа, в София Тех Парк в сграда Лабораторен комплекс на научно-технологичния парк ще се проведе информационен ден по проект „Научно-технологичен парк – Фаза 2“.\r\n***\r\nОт 11.00 часа 5 състав на Специализирания наказателен съд ще гледа делото срещу Иван Х., Филка Х. и др. за организиране и ръководене на организирана престъпна група. \r\n***\r\nОт 11.30 часа в Народното събрание ще се бъде показан „Духът на Сурва“. \r\n***\r\nОт 11.30 часа в зала „Европа“ в сградата на КНСБ ще се състои форум на тема „Акушерката – подценяваната професия“. \r\n***\r\nОт 12.00 часа в зала „Рила“ на Sofia hotel balkan ще се състои пресконференция по повод десетото юбилейно издание на най-голямото сватбено изложение в страната Balkanica wedding & honeymoon expo, което ще се проведе този уикенд – 20 и 21 януари (събота и неделя).\r\n***\r\nОт 13.30 часа 11 състав на Специализирания наказателен съд ще гледа делото срещу Нидал А., Алдин Н., Данаил А., Георги Ф. за образуване и ръководене на организирана престъпна група. \r\n***\r\nОт 14.00 часа 19 състав на Специализирания наказателен съд ще гледа делото срещу Иван К., Светослав Д., Нина К. за образуване и ръководене на организирана престъпна група. \r\n***\r\nОт 14.30 часа 11 състав на Специализирания наказателен съд ще гледа делото срещу Стоян Б., Румяна К., Николай С. и др. за длъжностно присвояване в големи размери. \r\n***\r\nОт 17.30 часа в галерийното пространство на Триъгълната кула (бул. \"Княгиня Мария Луиза\" 16) ще бъде представена фотографската изложба „Епопея на незабравимите български опълченци“.  \r\n***\r\nОт 19.00 часа на голяма сцена в Народния театър ще гостува спектакълът  „Островът на робите “ от  Пиер дьо Мариво на плевенския ДКТ „Иван Радоев“. \r\n***\r\nОт 19.00 часа в литературен клуб „Перото“ ще се състои премиерата на „Екзистенциална психотерапия” – фундаментален научен труд на проф. Ървин Д. Ялом.\r\n***\r\nОт 19.00 часа в Литературен клуб „Перото“ ще се състои премиерата на „Екзистенциална психотерапия” – фундаментален научен труд на проф. Ървин Д. Ялом.\r\n***\r\nОт 10.00 часа в НЧ „Хр.Ботев-1921“ ще се състои официалното откриване на празника на град Антоново, а от 10.30 часа ще бъде отслужен молебен за здраве и благопреуспяване.\r\n***\r\nОт 09.30 часа в зала 2 на Районен съд-Асеновград ще се гледа делото срещу Иван Г., обвинен в присвояване на парични суми в особено големи размери.\r\n***\r\nОт 11.00 часа пред Община Бургас ще се проведе мирен протест заради замърсяването на въздуха в града. \r\n***\r\nОт 14.00 до 16.00 часа в офиса на ПП ГЕРБ (ул. „Георги Бенковски” №1), общинският съветник Бонка Банкова ще има приемен ден. \r\n***\r\nОт 17.00 часа в храм „Св. Атанасий” във Варна часа ще се отслужи вечерня (вечерна служба) с петохлебие по повод навършването на сто и осемдесет години от построяването на храма.\r\n***\r\nОт 10.00 часа в зала 406 на общината ще се проведат консултации за определяне на състава на секционната избирателна комисия в село Кочово.\r\n***\r\nОт 10.00 часа в Голяма зала на Община Велико Търново ще се проведе информационен ден за процедура „Подкрепа за пилотни и демонстрационни инициативи за ефективно използване на ресурсите“ по Оперативна програма „Иновации и конкурентоспособност“ (ОПИК) 2014-2020 г.  \r\n***\r\nОт 18.30 часа в Клуб 7 ще се състои представяне на книгата „Раждането на щастливата жена“ с автор Сашка Александрова – журналист и писател.\r\n***\r\nОт 10.30 часа в заседателната зала на ОД МВР – Видин ще се проведе областният етап на ежегодния Национален конкурс „Пожарникар на годината” за 2017 година. На тържеството ще бъдат наградени победителите в областния етап на конкурса, предложени за участие в заключителния етап. \r\n***\r\nОт 10.00 часа в Регионалния пресклуб на БТА във Видин ще се проведе заключителна пресконференция по проект “Приключение с балон-нов съвместен туристически продукт” код на проекта 15.2.1.058, финансиран по Програма Интеррег V-A Румъния-България.\r\n***\r\nОт 10.00 часа в Конферентната зала на Общински съвет - Враца ще се проведе процедура чрез публично състезание за възлагане на обществена поръчка  с предмет: „Изпълнение на Инженеринг във връзка с реализацията на Националната програма за енергийна ефективност на многофамилните жилищни сгради на територията на община Враца” за обект на бул. „Христо Ботев“  № 140, бл. „Май“ № 1”.\r\n***\r\nОт 14.00 часа в заседателната зала на Областна администрация - Враца, областният управител Малина Николова на пресконференция ще Ви запознае със становището си относно държавния план-прием за учебната 2018/2019 година.\r\n***\r\nОт 14.00 часа в СУ „Никола Войводов” ще се проведе общинско първенство по бадминтон от програмата на „Ученически игри” 17/18 г. Участват ученици от всички общински училища във възрастите 5-7, 8-10 клас.\r\n***\r\nОт 19.00 часа в камерна зала на ДТК ще се проведе „Бащата“ от Аугуст Стриндберг.\r\n***\r\nОт 10.30 часа в детска градина № 17 ще се играе кукленият спектакъл  „Косе Босе“ на Държавен куклен театър „Дора Габе“.\r\n***\r\nОт 19.00 часа в камерна зала на Драматичен театър „Йордан Йовков“ ще се играе спектакъл „Стъклената менажерия“. \r\n***\r\nОт 09.30 часа в зала 5 на Пловдивския окръжен съд ще се гледа делото срещу Георги Б. и Александър Н., обвинени в използването на неистински документи и извършване на действия по разрушаване на тютюнев склад на ул. „Одрин“ – част от групов археологически и архитектурно-строителен паметник на културата. Делото е насрочено също за 18 и 19 януари. \r\n***\r\nОт 13.30 часа в 16-та аудитория на Пловдивския университет „Паисий Хилендарски“ ще се състои публична лекция на тема „Жените в историята и история на жените и пола“. \r\n***\r\nОбщинските съветници от ГЕРБ в град Пловдив ще проведат приемни с граждани. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А; Георги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А; Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А; Ани Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Емил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5;\r\n***\r\nОт 11.00 часа в зала 2 на втория етаж на Областна администрация областният управител Гергана Микова ще проведе пресконференция за паметника Бузлуджа. В пресконференцията ще участват също кметът на Казанлък Галина Стоянова и арх. Дора Иванова.\r\n***\r\nС редица събития на 17 януари ще бъдат отбелязани 140 години от освобождението на Сливен от османско иго. В 9.30 часа в храм „Свети Николай Чудотворец“ ще бъдат отслужени заупокойна молитва в памет на загиналите и благодарствен молебен по повод освобождението на Сливен. В 10.30 часа на пл. „17 януари“ в кв. „Клуцохор“ ще започне ритуал-поклонение и ще бъдат поднесени венци и цветя пред морената на площада. В 12.00 часа ще бъдат поднесени цветя пред бюст-паметника на ген. Скобелев. В 13.00 часа във фоайето на зала „Май“ ще бъде открита изложба „13 безсмъртни българи“ на фондация „Безсмъртни българи“. \r\n***\r\nОт 17.00 часа в зала 74 на местната администрация кметът на община Търговище д-р Дарин Димитров кани гражданите на публичен отчет за изпълнение на приоритетите в управленската програма за втората година от мандата на общинското ръководство.\r\n***\r\nС поредица от събития ще бъдат отбелязани 140 години от Освобождението на града от османско владичество. От 10.00 часа ще се проведе тържествена церемония пред паметника, отбелязващ мястото, където са посрещнати руските войски. В 11.00 започва шествие по улиците на града до Паметника на загиналите за националното освобождение. От 11.30 часа в Културно-информационен център „Безистен“ ще бъде представена презентация на Регионалния исторически музей на тема „17 януари 1878 г. – Подвиг, Свобода, Ново начало“. По повод годишнината от 17.30 часа в Художествена галерия „Жорж Папазов“ ще бъде представена специалната изложба „Руско-турската освободителна война в гравюрите на чуждестранните художници“.  Програмата на честванията завършва с празничен концерт в Зрителната зала на община Ямбол от 18.30 часа.", "date": "2018.01.17", "title": "Предстоящи събития в страната за 17 януари (Агенция „Фокус“)"}
{"url": "http://www.focus-news.net/news/2018/01/17/2477951/direktna-avioliniya-svarza-sofiya-i-baku-obzor.html", "text": "Премиерите на България и Азербайджан Бойко Борисов и Артур Расизаде откриха първата авиолиния между двете страни, благодарение на която веднъж седмично - във вторник, полет на Азербайджанските авиолинии чрез компанията им BUTA Airlines, ще свързва столиците София и Баку. Директната въздушна линия между България и Азербайджан е резултат от договореностите, постигнати между премиера Бойко Борисов и президента на Азербайджан Илхам Алиев при неговото посещение в страната ни през 2015 г. Целта е да се създадат условия за насърчаване на контактите между представителите на бизнеса между двете страни и увеличаване на туристите, посещаващи България и Азербайджан.„29 евро е цената на билета в една посока. Това е една прекрасна възможност азерите да идват на ски и на летен туризъм у нас и да разгледат културно-историческите ни красоти. В същото време българите само за 3 часа могат да дойдат в една прекрасна страна с много традиции“, заяви на официалното откриване на линията в Баку премиерът Борисов. Сред първите пасажери на новата авиолиния бяха министрите на транспорта Ивайло Московски, на енергетиката Теменужка Петкова, на икономиката Емил Караниколов, на земеделието, храните и горите Румен Порожанов, които бяха част от официалната делегацията в Баку, придружаваща премиера Борисов. На летище София те бяха посрещнати с официална церемония, на която присъстваха и министърът на туризма Николина Ангелкова и кметът на София Йорданка Фандъкова. „Изключитeлнo съм щастлива от днешното откриване на пряката въздушна линия, защото това ще доведе до повишаване на туризма. Искам да благодаря на всички екипи, които положиха максимални усилия, за да можем днес да отпразнуваме този повод. Имаме хиляди туристи от Азербайджан, които ни посещават туристи и се надявам с този полет те да се увеличат“, каза още министър Ангелкова и уточни, че тази година България ще бъде страна партньор на Азербайджан в изложението, което ще се проведе през април, и това ще допринесе допълнително да направим България по-посещавана дестинация. Министърът на транспорта Ивайло Московски изрази надежда, че тази нова въздушна линия ще подобри още повече отношенията между двете държави във всички отношения. „Нека този полет и тази линия да бъдат символ на задълбочаващото се приятелство между България и Азербайджан“, каза още той. Извънредният и пълномощен посланик на Република Азербайджан в Република България Н. Пр. Наргиз Гурбанова изрази удоволствието си, че днес е пристигнала в страната именно с този повод. \"Пътуването беше прекрасно и много приятно. Този повод е символичен, тъй като тази година отбелязваме 100-годишнината на Азербайджанската демократична република. Сигурна съм, че тази връзка ще направи двете страни още по-близки\", каза още посланик Гурбанова.\r\nНовата линия Баку–София е 77-та за летище София. Азербайджанските авиолинии, чрез структурното си поделение Бута Еъруейс, са 28-та авиокомпания извършваща полети до най-голямото летище на България, което през последната година отбеляза ръст с над 30% на превозените пътници.", "date": "2018.01.17", "title": "Директна авиолиния свърза София и Баку (ОБЗОР)"}
{"url": "http://www.focus-news.net/news/2018/01/17/2477952/tanjug-zhitelite-na-belgrad-polagat-tsvetya-pred-tsarkvata-sveti-sava-v-pamet-na-oliver-ivanovich.html", "text": "Жителите на Белград носят цветя на площада пред църквата Свети Сава в центъра на града и палят свещи в памет на убития на 16 януари политически лидер на косовските сърби Оливер Иванович, предава сръбската агенция TANJUG.\r\nПризивът към белградчани да се съберат пред храма дойде чрез социалните мрежи. На площада дойдоха и представителите на опозицията: бившият президент на Сърбия Борис Тадич и бившият министър на външните работи на страната Вук Йеремич. Политиците бяха начело на прозападното правителство на Сърбия в началото на 2000-те години.\r\nАналогична акция се провежда във втория по големина град на страната Нови Сад. Гражданите се събират на площад Свобода, в близост до Успенската църква, палят свещи и полагат цветя. Там също присъстват представители на политическите партии.\r\nПо-рано днес, едновременно няколко опозиционни лидери обвиниха сръбските власти за убийството на Иванович. В обръщение към нацията, президентът на Сърбия Александър Вучич им отговори на своите опоненти, че „няма да им даде да предадат Сърбия, както са направили с Косово“.\r\nПревод и редакция:", "date": "2018.01.17", "title": "TANJUG: Жителите на Белград полагат цветя пред църквата Свети Сава в памет на Оливер Иванович"}
{"url": "http://www.focus-news.net/news/2018/01/17/2477953/ubiystvoto-na-oliver-ivanovich-belgrad-i-prishtina-ot-dialog-kam-konfrontatsiya-obzor.html", "text": "След 10-месечна пауза във вторник, 16 януари, водените под егидата на Европейския съюз преговори за нормализиране на двустранните отношения между Сърбия и Косово трябваше да бъдат възобновени в Брюксел. Още в сутрешните часове на деня обаче стана ясно, че вместо към диалог, Белград и Прищина тръгват по пътя на острата конфронтация. \r\nМалко след 8 часа (местно време) в Косовска Митровица бе застрелян Оливер Иванович, един от политическите лидери на косовските сърби. По данни на полицията, Иванович е излизал от централата на воденото от него Гражданско движение „Свобода, демокрация, справедливост“, когато срещу него е открита стрелба от преминаващ автомобил. Според адвоката на убития, Иванович е починал на място, въпреки че почти веднага е откаран в близка болница, където лекарите са констатирали смъртта му. По-късно стана ясно, че само на около 70 метра от местопрестъплението се е намирал полицейски патрул. Изстрелите обаче не са чути, което наведе на мисълта, че убиецът е използвал заглушител. Реакцията на Белград\r\nЗа Сърбия убийството на Оливер Иванович е терористичен акт и тя ще се отнася към него като такъв. Това заяви държавният глава  Александър Вучич на извънредна пресконференция, свикана след съобщението за стрелбата в Косовска Митровица и извънредното заседание на Съвета за национална сигурност. \r\nВучич заяви, че няма доверие в косовските институции и по тази причина ще настоява пред мисиите на Европейския съюз и ООН в Прищина (съответно ЕУЛЕКС и УНМИК) да позволят на Белград да се включи в разследването на убийството Иванович. \r\nСръбският президент отбеляза, че извършителите на покушението, първо по рода си политическо убийство от 15 г. насам, са оставили улики за престъплението си и затова Белград ще изисква включването си в разследването. Участието на сръбски органи в разследването ще означава разкриване на истината за убийството на Иванович, което не може да остане безнаказано, бе посланието, отправено от политическия елит на западната ни съседка.\r\nДържавният глава на Сърбия подчерта, че „нито Хашим Тачи (президент на Косово), нито Рамуш Харадинай (премиер на Косово) не управляват Косово, а господарят на най-младата държава на Балканите е Кадри Весели, който обяснява, че Косово се разпрострира до Ниш. \"Няма да стигне“ дотам, категоричен бе Вучич.\r\nСъщевременно той отбеляза, че съществуват идеи в рамките на KFOR да се прекъсне контролът над административната линия на разделяне. По този повод Вучич предупреди: „Никой да не се опитва да използва този повод за въвеждане на косовските сили за сигурност в Северно Косово“. Обявено бе, че през почивните дни сръбският президент ще посети Косово. \r\nМинистърът на външните работи Ивица Дачич, който е на посещение в Черна гора, подкрепи позицията на президента. Той определи убийството на Иванович като „безумен терористичен акт, който застрашава стабилността не само на Северно Косово, но и на целия регион. Искаме полицията да се намеси и да арестува извършителите на това гнусно терористично престъпление. Най-важно в момента е да се опази мирът в Косово“. \r\nСлед новината за убийството, сръбският преговарящ екип веднага напусна Брюксел, където във вторник бяха възобновени преговорите за нормализиране на двустранните отношения между Косово и Сърбия. Ръководителят на сръбската делегация Марко Джурич бе категоричен, че между Белград и Прищина вече няма нищо за обсъждане.\r\n\"Това е опит сръбският народ в Косово да бъде тласнат към хаос, Сърбия да бъде тласната към хаос, а това е атака срещу целия сръбски народ; терористичен атентат, който трябва и ще бъде наказан\", коментира Джурич. Реакцията на Прищина\r\nУправляващите в Прищина осъдиха убийството на Оливер Иванович. \r\nСпоред разпространеното официално изявление, убийството на Иванович поставя предизвикателство пред принципа на върховенство на закона в Косово и всеки опит да се установи ред в страната. \r\n„Насилието е неприемливо, без значение кои са неговите жертви“, се казва още в съобщението, с което косовските власти призоваха гражданите да окажат съдействие на полицията за разследването на убийството. \r\nКосовският президент Хашим Тачи остро осъди убийството на сръбския политик и лидер на етническите сърби Оливер Иванович. В профила си в социалната мрежа „Фейсбук“ Тачи поиска от силите за сигурност „колкото може по-бързо да разкрият подробностите за убийството и за извършителите, и те да бъдат предадени на правосъдието“. \r\nМинистър-председателят на Косово Рамуш Харадинай свика извънредно заседание на Съвета за сигурност във връзка с убийството Иванович. Съответното съобщение бе разпространено след часове мълчание от офиса му.\r\nВицепремиерът на Косово Енвер Ходжай категорично осъди убийството на един от лидерите на косовските сърби.\r\nХоджай увери, че съдебните власти вече са поели разследването на покушението, за да открият извършителите на убийството възможно най-скоро с цел да бъдат избегнати всякакъв вид политически манипулации със случая. Косовският вицепремиер подчерта, че \"импулсивните реакции\" от страна на властите в Белград открито заплашват с дестабилизиране на ситуацията и вредят на започнатия вече процес на нормализиране на двустранните отношения между Косово и Сърбия. \r\n\"Докато мотивите и извършителите на убийството все още не са известни, е тревожно да гледаме импулсивните и разрушителни реакции на сръбското правителство, които открито заплашват с дестабилизиране на ситуацията и с разваляне на процеса на нормализация\", категоричен бе Ходжай.Разследването\r\nСлед аутопсия, продължила около четири часа, бе публикуван предварителен доклад, от който стана ясно, че лидерът на Гражданската инициатива \"Свобода, демокрация, справедливост\" (СДП) Оливер Иванович е получил шест огнестрелни рани, съобщава белградското електронно издание Telegraf.\r\n\"Има шест входни и четири изходни рани, два куршума са останали в тялото. Раните са в областта на гръдния кош\", обясни директорът на Клиничния и болничен център в Косовска Митровица Милан Иванович.\r\nСъгласно думите му, куршумите са засегнали жизненоважни органи на Иванович, сред които аортата и черния дроб. Това е довело до загуба на голямо количество кръв.\r\nДиректорът на болницата добави, че тялото на убитият Иванович е поето от семейството след аутопсията. В сряда тленните му останки ще бъдат транспортирани в Белград, където сръбският политик ще бъде погребан.\r\nСлед първоначалния шок, косовската полиция предложи награда от 10 хил. евро на всеки, който представи информация за убийството на Оливер Иванович. Автомобилът, който вероятно е използван от убийците на Оливер Иванович, е изгорен малко след нападението срещу 64-годишния политик.\r\nПрезидентът на Сърбия Александър Вучич отхвърли спекулациите, че убийството на Оливер Иванович е свързано с политическите противоречия между представителите на сръбската общност в Северно Косово - или с Белград. Вучич обаче увери, че няма да позволи Сърбия да бъде представена като държава на убийци и мафиоти, след като в медиите бе публикувана информация за по-ранни инциденти с Иванович - палеж на личния му автомобил и намирането на бомба, заложена в него.\r\nРазследването на убийството обаче повиши допълнително градусa на напрежение между Белград и Прищина. По повод настояването на Сърбия да бъде включена в процеса, министърът на правосъдието на Косово Абелард Тахири заяви, че разследването на убийството на лидера на Гражданското движение \"Свобода, демокрация, справедливост\" (СДП) ще бъде проведено единствено от институциите на най-младата държава на Балканите. \r\nТахири подчерта, че всяка информация, която би могла да помогне за изясняването на убийството - както от албанска така и от сръбска страна, е добре дошла, но не и участие в разследването.\r\nМинистърът поясни, че към настоящия момент не разполага с информация дали мисията на Европейския съюз в Прищина (ЕУЛЕКС) е получила официално искане от страна на Сърбуя за участие в разследването на покушението - първото по рода си за последните 15 години. \r\nМеждувременно генералният директор на косовската полиция Шпенд Мадзуни заяви, че е налице информация за произхода на превозното средство, от което е открита стрелбата срещу лидера на косовските сърби. Съгласно думите му са налице достатъчно улики за издирване на собственика на автомобила. \r\n\"Превозното средство е без регистрационни номера, но успяхме да съберем достатъчно информация за произхода и собственика му. Не мога да дам повече подробности, но информацията, която имаме, е достатъчна, за да проследим собственика на превозното средство\", обясни Мадзуни след заседанието на Съвета за сигурност на Косово.\r\nУточнено бе, че двама прокурори - сърбин и албанец, са назначени да разследват убийството на лидера на косовските сърби.\r\n\"За убийството на Оливер Иванович е назначен разследващ екип от двама наши прокурори\", уточниха от Прокуратурата в Косовска Митровица, като приведоха имената им, от които става ясен етническият им произход. \r\nСъгласно разпространената информация, към настоящия момент няма заподозрян за покушението. В същото време Прокуратурата за организирана престъпност в Белград започна досъдебно производство за убийството на Иванович. Кой е Оливер Иванович? \r\nОливер Иванович, лидер на партията на етническите сърби Гражданска инициатива „Сърбия, демокрация, справедливост“ (СДП) е роден на 1 април 1953 г. в село Ръжнич в семейство на учители. Баща му Богдан Иванович е учител по история, а майка му Олга Иванович - учител по сръбски език и книжовност. Завършва средно образование в тогавашната Титова Митровица, сега – Косовска Митровица. Постъпва във военната академия в Загреб. Работи като карате инструктор след като след 3 годишно пребиваване в училище напуска. Медицинската комисия го освобождава, защото смята че има увредено зрение. Завръща се в Косово и завършва в инженерния факултет в Митровица на университета в Прищина, а впоследствие завършва и специалност „Икономика“. Паралелно продължава да се занимава с карате, като включително е канен за международен карате съдия. Свободно говори, Английски, Албански и Италиански.\r\nНа 3 януари 2014 година, заедно с още четирима косовски сърби е задържан части на EULEX в Косовска Митровица по обвинение за военни престъпления срещу цивилни албанци във войната през 1999-2000 година. Обвинението е повдигнато срещу тях през ноември 2014 г., а процесът започва на 18 декември 2014 година. \r\nЗаради отказ да го оставят да се защитава на свобода, на 7 август 2015 година Оливер Иванович започва гладна стачка в затвора. На 8 август 2015 година вестник „Политика“ Белград публикува неговото писмо от затвора, написано на ръка, в което казва: „Решавам се на гладна стачка, защото очевидно нямам друг начин да пречупя неправдата, която застрашава моите човешки права. Докато започне стачката, съм 557 дни в затвора, а съдебният процес ми е насрочен едва за 10 септември. Не съм самоубиец, но очевидно трябва да избера най-тежкия път“. \r\n7 дни по-късно е преместен в болницата заради влошено здраве. През февруари 2017 година решението на първа инстанция е отменено и е постановено ново дело като е отменен домашният арест, а от април 2017 година му е позволено да си подготвя защитата на свобода. Членувал е в Социалдемократическата партия, утвърдил се е като политически и обществен лидер на сърбите от Северно Косово. Бил е член на Координационния център за Косово и Метохия. Работил е като бивш държавен секретар за Косово и Метохия в някогашното министерство. Първоначалната му присъда за военни престъпления е 9 години „лишаване от свобода“. \r\nЖенен с трима сина.\r\nУбит при атентат на 16 януари 2018 г.Тереза Герова", "date": "2018.01.17", "title": "Убийството на Оливер Иванович: Белград и Прищина от диалог към конфронтация (ОБЗОР)"}
{"url": "http://www.focus-news.net/news/2018/01/17/2477954/tass-kantslerat-na-avstriya-podkrepi-ideyata-za-poetapno-snemane-na-sanktsiite-ot-rusiya-pri-progres-v-prilaganeto-na-minskite-sporazumeniya.html", "text": "Канцлерът на Австрия Себастиян Курц смята за целесъобразно постепенното снемане на атнируските санкции при прогрес в прилагането на Минските споразумения. Това заяви той в интервю пред немското издание Frankfurter Allgemeine Zeitung, публикувано във вторник, предава ТАСС.\r\n„Европейският съюз трябва да настоява за прогрес около украинския конфликт и в реализацията на минските споразумения. Ако има прогрес, то ще бъде желателно да се отменят санкциите една по една, за да, както предложи навремето Франк-Валтер Щайнмайер, когато беше начело на Министерството на външните работи на ФРГ, създадем стимули за по-нататъшен прогрес“, заяви Курц.\r\nСпоред неговите думи, „в дългосрочна перспектива, мир в Европа може да има само с Русия“ в качевството на партньор, а не в качеството на опонент. Но това не трябва да означава, че ЕС може да „си затваря очите за нарушенията в международното право“.\r\nПревод и редакция:", "date": "2018.01.17", "title": "ТАСС: Канцлерът на Австрия подкрепи идеята за поетапно снемане на санкциите от Русия при прогрес в прилагането на Минските споразумения"}
{"url": "http://www.focus-news.net/news/2018/01/17/2477955/tass-silite-na-koalitsiyata-nachelo-sas-sasht-sa-obuchili-120-hilyadi-irakski-voynitsi-za-dve-godini.html", "text": "Повече от 120 хиляди военнослужещи от силите за сигурност и Министерството на вътрешните работи на Ирак са преминали подготовка под ръководството на инструктори от оглавяваната от САЩ коалиция за последните две години. Това съобщи на 16 януари на брифинг в Пентагона бригадният генерал Матю Глин, заместник-командващ на операцията Inherent Resolve ( „Непоколебима решимост“ ), която провеждат в Ирак и Сирия коалицията от държави начело със САЩ, предава ТАСС.\r\nСамо за последните няколко месеца, според думите на генерала, коалицията е организирала боевата подготовка на хиляда сътрудници на иракските сили за сигурност, а през идните няколко седмици подготовката си ще завършат още 500 военнослужещи.\r\nОтговаряйки на въпрос за мащабите на операцията срещу терористите от групировката „Ислямска държава“ в Ирак, Глин отбеляза, че все още съществуват отделни клетки на терористите, но те действат несъгласувано. „Съхраняват се отделни клетки на терористите от „Ислямска държава“, които се опитват да създадат нестабилна обстановка в няколко района и населени места“, заяви военният.\r\n„Тези остатъци от „Ислямска държава“ са изолирани“, добави той. „Ако се опитат да се обединят или да се прехвърлят в други райони, то силите за сигурност в Ирак ще направят всичко възможно, за да им попречат. Целта е да ги изолираме в тези райони, в които се намират в момента и да им оставим само две възможности: да се предадат или да умрат“.\r\nГенерал Глин заяви, че не разполага с точни данни за броя на джихадистите в Ирак и Сирия. „Не отделяме внимание на въпроса за тяхната численост“, обясни той. „Придаваме основно значение на това къде действат и какво предприемат“. В момента, подчерта генералът, „Ислямска държава“ вече няма тази структура, която е имала групировката по-рано.\r\nПревод и редакция:", "date": "2018.01.17", "title": "ТАСС: Силите на коалицията начело със САЩ са обучили 120 хиляди иракски войници за две години"}
{"url": "http://www.focus-news.net/news/2018/01/17/2477956/tanjug-aleksandar-vuchich-ima-namerenie-da-poseti-kosovo-i-metohiya-na-20-21-yanuari.html", "text": "Президентът на Сърбия Александър Вучич има намерение да посети Косово и Метохия на 20-21 януари, предава сръбската агенция TANJUG, като се позовава на съобщение от кабинета на сръбския лидер.\r\nПрез идните събота и неделя, Вучич ще посети градовете Косовска Митровица, Грачаница и Лапле-Село, където ще разговаря с косовските сърби. Визитата на президента в указания период потвърди и началникът на отдела за Косово и Метохия при Министерския съвет на Сърбия Марко Джурич.\r\nПо-рано самият Вучич съобщи за намерението си да посети автономния край Косово и Метохия по време на обръщението си към нацията във връзка с убийството на един от политическите лидери на косовските сърби Оливер Иванович.\r\nИванович беше застрелян във вторник сутринта на излизане от офиса на оглавяваната от него партия „Свобода, демокрация, справедливост“. Вучич вече определи убийството на политика като терористичен акт и нападение над целия сръбски народ.\r\nПревод и редакция:", "date": "2018.01.17", "title": "TANJUG: Александър Вучич има намерение да посети Косово и Метохия на 20-21 януари"}
{"url": "http://www.focus-news.net/news/2018/01/17/2477957/mkd-makedoniya-za-dogovora-za-satrudnichestvo-i-dobrosasedstvo-s-balgariya.html", "text": "Минава времето, когато политическите партии в политически, а не рядко и политикански, маркетинг интрументализирахa Договорът за сътрудничество и добросъседство между Р. Македония и Р. България и дойде време, когато след ратификацията от македонския парламент, неговото прилагане става актуално, пише в коментарен материал на македонското електронно издание \"МКД\" от Васил Костойчиновски.\r\nИмайки предвид, че става въпрос за сложна сделка, която обхваща почти всички сфери на политическия, икономическия, културния, научния живот и която изисква ангажиране на много институции, организации и органи, краткосрочно и дългосрочно се налага нуждата от приемане на план за организиране, т.е. програма която ще осигури насърчаване, координиране и преди всичко осигуряване на необходимите ресурси за осъществяването и мониторинга на дейностите, представляващ повече от гледна точка за организиран и координиран подход за постигане на целите на Договора.\r\nВ този контекст бих посочил някои аспекти от Договора, без претенции за пълнота, но повече като определяне на тяхното значение и необходимостта от динамични и добре координирани действия.\r\nТака, въпреки че на пръв поглед член 2 от Договора действа декларативно, все пак става дума за съществен член, с който двете страни се задължават да си сътрудничат в рамките на стандартите на ООН, които задължават страните да спазват разпоредбите на Устава и другите резолюции, с които се гарантират правата на малцинствените групи на собствена  национална идентичност, както и други права. В същата посока са и съставните актове на Организацията за сигурност и сътрудничество в Европа, Съвета на Европа, а когато става въпрос за членство в НАТО и с НАТО е предвидена разпоредба в Договора, че членките са длъжни да действат в съответствие с решенията на върха на НАТО . При това трябва да се има предвид, че за тези организации не е спорен македонската държавно-правна и национална идентичност.\r\nСъщо така е особено важно, че държавно правната идентичност е установен и според Устава на ООН, където Македония като федерална единица ДФЮ (СФРЮ) е подписник по две основи и като нация, и като държава. Като такава, тя е подписала Хартата на ООН (Емануил Чучков от името на Н.Р. Македония), заедно с другите републики, и като такава е приета като независима държава, която изпълвала всички условия след разпадането на СФРЮ.\r\nВярно е, че в Хартата на ООН не се споменават въпросите, свързани с правата на малцинствата. Но в нея се изисква стимулиране и развитие на основните човешки права, независимо от раса, пол, език и религия. По темата за насърчаване и защита на човешките права на националните, етническите и други малцинства бе организиран международен семинар на ООН в Охрид от 25 юни до 8 юли 1974 година.\r\nЗаслужава си нашата дипломация и наука да се върнат към полемиката по този въпрос между Г. Беловски и българският представител Юли Бахнев.\r\nСледователно, в съответствие с гореспоменатия член, сътрудничеството между Р. Македония и Р. България по всички въпроси, включително така наречените отворени въпроси, по наше мнение получават ново измерение, тъй като проблемът с признаването на държавно-правната и национална идентичност излиза от рамките на двустранните отношения и става неразделна част от международните споразумения, стандарти, ценности и институции. По този начин, въпросите, свързани с националната идентичност на македонския народ и т.н. македонски въпрос, които до сега бяха третирани като изключително двустранни, но не рядко и като междупартиен въпрос (особено в периода на еднопартийните системи в двете държави), с приемането в ООН и европейските организации стават проблеми, преди всичко за защита от ООН и ЕС , като основни ценности. В съвременните международни отношения въпросите на идентичността са едни от основните ценности на правата на човека, върху които се изграждат отношенията, особено, когато става дума за ЕС.\r\nОт там македонската дипломация, с ратифицирането на Договора за добросъседски отношения и сътрудничество с България, е изправена пред сериозно предизвикателство да изгражда и укрепва позициите на Македония в тези организации и институции и по този начин позициите на Република Македония в двустранното и регионалното сътрудничество. Времето на Калимеро дипломацията, в която някой друг е виновен за всички наши пропуски или липса на визия, отдавна е изтекло. Партийната дипломация, както и липсата на систематично, научно изследване на регионалната политика на Република Македония намаля капацитета на македонската дипломация и на други субекти на македонската регионална политика.\r\nЗа разлика от съседите, Македония няма научна институция, която систематично се занимава с регионалните отношения и регионалните политики. Регионална политика на Република Македония не рядко е базирана на текущите, прагматични, оценки на политиците, много често като реакция на внезапни и често провокирани събития или провокации на закоравял национализъм, с който е обременен целият регион.\r\nВторият комплекс от въпроси, които са и най-чувствителни, особено в отношенията с България, са свързани с член 8, в който, освен общата декларация, че двете договарящи се страни ще насърчават активното сътрудничество в областта на културата, образованието, здравеопазването, социалната сфера и спорта ( учудващо е защо науката е пропусната, където тези определения са особено актуални). Особено с параграфи 2 и 3 на този член са договорени и конкретизирани две задължения за формиране на обща, мултидисциплинарна експертна комисия за исторически и образователни въпроси, на паритетен принцип, а с параграф 3 - организиране на съвместни чествания на исторически събития и личности по взаимно съгласие.\r\nТова не е първият случай, който предполага създаването на съвместен комитет, чиято задача е да анализира и предлага решения на нерешени въпроси. Така, по време на многобройните срещи на Тито с Живков, К. Цървенковски с Т. Живков, на срещите на К. Глигоров с Т. Живков, Л. Мойсов-Т. Живков или пък С. Доланц-Т. Живков ... Това беше специално разработено в проекта на текста на съвместната декларация, която като проект е съгласувана по повод срещата, която трябваше да се проведе между Тито и Живков през 1976 г., но която се срина заради твърдата позиция на Живков по македонския въпрос. Македония няма причина да се страхува от образуването на комисията. Вместо това интересът на Македония е да изясни спорните въпроси. Македония не го дължи на никого. Нито македонското национално движение се основавана антибългарска, анти-сръбска или анти гръцка или анти-албанска идеология. Затова предизвикателството изглежда е по-голямо за българските историци. Те са изправени пред проблема да признаят трите национални катастрофи, които преживя българския народ през XX век, в които водещите политически структури на България, упорито манипулират македонския национален въпрос и от които винаги излизаха победени и с много жертви. За българските историци,стои открит и въпросът за оценяване на стойностите, получени в двустранното сътрудничество в периода на Отечествено фронтовската България, когато бяха отворени много културни и образователни институции, в които се насърчава македонския език или чрез преподаване в началните училища в Пиринска Македония се развиваше македонският език , културни и други институции на македонския език и т.н. И не само това. Това, както и позицията на България във Втората световна война са проблеми преди всичко за българската историография и то не само заради отношенията с Македония, но и за регионалната, европейската и световната история на антифашистката борба. Българската армия е окупатор не само в Македония, но и на части от Сърбия, участник е в кървавите битки при Сутиеска, а заедно с германските орди, както се посочва в обширното писмо на Тито до Георги Димитров, признавайки престъпленията, които са извършени в окупираните територии, България се е подписала и на мирното споразумение (като победена страна) със Съюзниците, сред които е и Федеративна народна република Югославия, от 10 февруари 1947 г., с който България е длъжна да предостави на всички лица под българска власт, независимо от раса, пол, език или вяра, ползване на човешки права и основни свободи. По подразбиране, тук са и свободата на словото, пресата и журналистиката, религиозното, политическото убеждение и събранията.\r\nТова мирно споразумение предвижда българското законодателство да изключи дискриминацията сред българските граждани на всички основания. Проблемът е много по-широк и надхвърля двустранните отношения между двете страни.\r\nРазбира се, че и македонските историци също са изправени пред предизвикателството да изяснят разделенията и ролята на техния носител, вътре в македонското национално движение, които са предизвиквали трагични последици, поставяйки автентичните интереси на македонското национално движение в служба на велико-националните проекти, специално на България, във войните на Балканите, Първата и Втората световна война.\r\nВъв водовъртежа на всички тези чернила, постепенно и с много жертви си е пробивало автентичното македонско национално движение до АСНОМ през 1944 година.\r\nСъздаването на съвременните държави на Балканите винаги е било в съчетание с противоречията и митовете за възстановяване на средновековните държави, обременени с преобладаващо влияние на конфесионалното срещу гражданското, което е основен принцип на конституирането на европейските държави.\r\nВреме е на Балканите да се изградят взаимоотношения извън идеологическите матрици на великонационалните проекти, както в един разговор в София се изказа сега покойния президент на България Желю Желев (Аз съм срещу всички големи проекти на Балканите). Историята не е просто поредица от събития и личности, а процес на изграждане на настоящето и бъдещето. Тя не е нито алманах на митове, от които се захранва балканският национализъм, винаги, когато трябва да се преоблекат старите-нови стремежи. Или както посочва френският историк Люсиен Фавр: Ако искате да се занимавате с история тогава решително завъртете гръб на миналото и започнете да живеете ... Науката не се прави в кула от слонова кост, а в живота. Правят я живи хора, потопени в настоящето (цитирано според текст на Л. Перович на тема \"Помирение между сърбите и хърватите и между сърбите и албанците\").\r\nДоговорът, с член 9, също поставя Македония в активна позиция за осъществяване на присъствие в информационното пространство на България. Разбира се и обратно. Въпрос, който е важен и в отношенията с други съседни страни. Това е особено важно, ако се има предвид, че както всяко общество, така и българското е многопластово, както социално, така и, което е още по-важно и идеологически и политически. Няма монолитни общества, нито по-рано, нито днес, особено в условията на глобализация, чиято мощност се корени вв неограничените възможности на информацията и досега невижданото придвижване на народите.\r\nИ в миналото и днес на Балканите, срещу националистическите властни структури, са действали и действат прогресивни сили, за които правото на идентичност представлява основна ценност на човека. Струва си да се обръщаме към тях, да ги отпразнуваме заедно и да отделяме повече пространство за тях в медиите. Нима трябва да забравяме жертвите на македонското опълчение дадени на фронта в Тракия в Балканските войни по заповед на българския цар Фердинанд, за постигането на неговите болни амбиции да завладее Константинопол или на тези, които умряха на Солунския фронт и след неговото пробиване при  порива на съюзническите войски. Само като подсещане, споменът за тези жертви е подхранван от Франция и Германия, макар че те бяха на противоположните страни.\r\nВ този контекст е и въпросът дали македонските медии имат, преди всичко материален капацитет, да приемат предизвикателството и да реализират присъствие в информационното пространство на България, или пък имат ли капацитет македонските научни и професионални институции, чрез собствени медии или чрез научни и експертни медии в България и региона, да предават собствения си поглед по някои въпроси, които със сигурност са от интерес за гражданите, но и преди всичко за научната и професионална общественост в България, а с това да разбъркат критичната мисъл срещу инструментализацията на историята.\r\nВсичко това изисква не само човешки, но и материални ресурси, без които подобен ангажимент към чл. 9 от споразумението ще остане само декларативен.\r\nНакрая, прилагането на това споразумение е в интерес и на двата народа и затова той не е и не може да бъде предмет на исторически или политикански приумици, зад които се крият само политическ, или, както вече бе казано, политикански интереси, нито с него да се гонят краткосрочни интереси и манипулации на определени политически структури, чийто интерес е властта, потъпквайки принципите на човешкото съществуване.\r\nДнес, определяйки се за европейските ценности и демокрацията, сме пред исторически шанс, който не трябва и не можем да  пропускаме, не само в отношенията с България. Това е основното послание на споразумението. Колкото по-бързо го разберем, толкова по-бързо ще отворим пътищата към европейското бъдеще на Македония и другите страни от балканското пространство, на коието духат много тревожни ветрове.\r\nПревод и редакция:", "date": "2018.01.17", "title": "\"МКД\" (Македония) : За Договора за сътрудничество и добросъседство с България"}
{"url": "http://www.focus-news.net/news/2018/01/17/2477958/ministerskiyat-savet-na-sarbiya-dialogat-s-prishtina-nyama-da-bade-prodalzhen-dokato-ne-se-poluchat-zadovolitelni-rezultati-ot-razsledvaneto-za-ubiystvoto-na-oliver-ivanovich.html", "text": "Диалогът между Белград и Прищина с посредничеството на Европейския съюз в Брюксел няма да бъде продължен до тогава, докато Сърбия не бъде удовлетворена от хода и резултатите от разследването за убийството на един от лидерите на косовските сърби Оливер Иванович. Това заяви във вторник вечерта в ефира на национална телевизия началникът на отдела за Косово и Метохия при Министерския съвет на Сърбия Марко Джурич, предава ТАСС.\r\n„Диалогът в Брюксел няма да бъде продължен, докато Сърбия не получи отговори за убийството. Ние получаваме информация ежеминутно. Ние не молим, а изискваме, косовските органи незабавно да открият убиецът“, заяви Джурич.\r\nТой отбеляза, че целта на покушението е била Сърбия и сръбския народ. Джурич напомни, че Белград ще изисква да участва в разследването на убийството на Иванович.\r\nПо-рано във вторник, президентът на Сърбия Александър Вучич заяви, че Белград е готов за преговори с Прищина по всяко време. При това, държавният глава одобри решението на Джурич, оглавяващ сръбската делегация в Брюксел, да прекрати преговорите след убийството на сръбския политик.\r\nИванович беше застрелян във вторник в Косовска Митровица на излизане от офиса на оглавяваната от него партия „Свобода, демокрация, справедливост“.\r\nПревод и редакция:", "date": "2018.01.17", "title": "Министерският съвет на Сърбия: Диалогът с Прищина няма да бъде продължен, докато не се получат задоволителни резултати от разследването за убийството на Оливер Иванович"}
{"url": "http://www.focus-news.net/news/2018/01/17/2477959/the-guardian-sasht-tryabva-da-napravyat-poveche-za-da-prinudyat-bashar-asad-da-pregovarya-zayavi-lider-na-siriyskata-opozitsiya.html", "text": "САЩ показват, че отново са ангажирани с принуждаването на президента на Сирия Башар Асад да направи отстъпки, за да сложи край на продължилата седем години гражданска война, но трябва да направят повече, за да убедят Русия да подложи сирийския държавен глава под натиск да преговаря, според думите на сирийски опозиционен лидер, пише британското левичарско издание The Guardian.\r\nНасър ал Харири, главният преговарящ от Сирийската комисия за преговори(СКП), опозиционна група, подкрепяна от Запада, заяви, че приветства решението на САЩ да оставят 2 хиляди войници в Сирия, стига то да помогне за постигането на политическо разрешение на конфликта.\r\nСпоред неговото мнение, САЩ трябва да разгледат възможността за налагане на санкции, за да принудят сирийския режим да преговаря. „Натискът над режима е ключовия въпрос“, подчерта опозиционният лидер. „Видяхме, че по време на последния кръг от преговорите, режима не беше под натиск да разговаря. Те имаха нулев интерес към преговорите. Без натиск от страна на Русия, политическият процес няма да проработи“.\r\n„Ако присъствието на американски войници е фактор, който ще спомогне за политическо разрешение, то ще е добро. Всички усилия трябва да са концентрирани върху това“.\r\nСАЩ бяха подложени на остри критики, че са се отстранили от участие в дългосрочното разрешаване на конфликта в Сирия, извън разгромяването на „Ислямска държава“. През последните няколко седмици обаче, Западните дипломати се обнадеждиха, че американските служби са се ангажирали отново с въпроса, отчасти, защото САЩ смята, че ако Асад остане на власт, Иран, разполагащ със 75 хиляди войници и свои подконтролни милиции в страната, ще бъде усилен извънредно много.\r\nМиналата година, от СКП се съгласиха на компромис да не поставят отстраняването на Асад като предварително условие за преговори, но заявиха, че това остава като цел на опозицията. „Може ли ООН да приема хора, които са извършили военни престъпления, като легитимни кандидати на избори? Това е въпрос към целия свят“.\r\nХарири, който живее в Лондон, изрази силната си резервираност към американския план за основаване на 30 хилядна гранична войска, съставена основно от сирийски кюрди, в северозападната част на Сирия, заявявайки, че целта на опозицията е да се създаде единна и обединена национална армия.\r\n„Голяма и отделна кюрдска войска може да отвори вратата за нова политическа борба в региона“, предупреди той. „Всяка сила, основаваща се на отделен етнос или религия може да е пречка пред политическото разрешение“.\r\nСирийската опозиция не отхвърли категорично възможността да участва на организираната от Русия мирна конференция в черноморския курорт Сочи по-късно този месец, но заяви, че негативните слухове около конференция водят до мисълта, че планът на Москва е да заобиколи мирния процес в Женева под шапката на ООН.\r\nПревод и редакция:", "date": "2018.01.17", "title": "The Guardian: САЩ трябва да направят повече, за да принудят Башар Асад да преговаря, заяви лидер на сирийската опозиция"}
{"url": "http://www.focus-news.net/news/2018/01/17/2477960/london-evening-standard-deputat-ot-konservativnata-partiya-se-izvini-za-komentara-si-che-bezrabotnite-tryabva-da-badat-sterilizirani.html", "text": "Депутат от Консервативната партия на Великобритания, повишен по време на кадровите промени в английското правителство, предприети в началото на януари от премиера Тереза Мей, се извини за своя публикация в електронен блог, в която предложи получателите на социални помощи да се подложат на стерилизация, пише лондонският ежедневник London Evening Standard.\r\nБен Брадли, вицепредседател на младежката организация на „Торите“, заяви, че хората, живеещи на социални помощи, не трябва да имат деца, щом не могат да си го позволят, като за целта той предложи те да бъдат стерилизирани (кастрирани).\r\nДепутатът от Мансфийлд, на 28 години, се изказа в подкрепа на ограничаване на социалните помощи и предположи, че не е далеч времето, когато Великобритания „ще се дави в океан от безработни прахосници“.\r\nСлед като коментарите му бяха забелязани от левичарски политически опоненти, те бяха изтрити.\r\n„Извинявам се, но броят на децата, които ще имате си е ваш избор: ако не можете да си ги позволите, просто не ги правете! Кастрацията е безплатна“, написа Брадли.\r\n„Има семейства, които нямат работен ден през животите си имат по пет деца, а останалите от нас имат по едно или две и това означава, че няма да мине много време преди да се давим в океан от безработни прахосници, на които плащаме издръжката!“\r\nБрадли заяви, че е пораснал от 2012 година, когато е коментирал в блога и че съжалява за това.\r\n„Извинявам се за тези публикации. Времето, прекарано в политиката, ми позволи да съзрея и да разбера, че този език не е подходящ“.\r\nПолитическите опоненти на „Торите“, в лицето на Кет Смит, експерт по въпросите на младежта, казват: „Тези отвратителни коментари разкриват срамното отношение на Консерваторите към безработните.Това, че те идват от човек, който Тереза Мей посочи като вицепредседател на своята партия говори много. Партията на наглеците е жива и в добро здраве“.\r\nПревод и редакция:", "date": "2018.01.17", "title": "London Evening Standard: Депутат от Консервативната партия се извини за коментара си, че  „безработните трябва да бъдат стерилизирани“"}
{"url": "http://www.focus-news.net/news/2018/01/17/2477961/the-daily-express-mahayte-se-evropeyskite-ribari-tryabva-da-zagubyat-dostap-do-teritorialnite-vodi-na-velikobritaniya-sled-brekzit-razkri-shokirashta-anketa.html", "text": "Ново проучване на общественото мнение показа, че 8 от 10 британски гласоподаватели искат Обединеното кралство да си върне контрола над своите териториални води до края на 2019 година, дори и да има двугодишен транзитен период след Брекзит, пише британското евроскептично издание The Daily Express.\r\nАнкетата на Yougov е направена по поръчка на Шотландската федерация на рибарите и показа, че 59% от запитаните искат европейските рибари автоматично да загубят достъп до териториалните води на Великобритания до края на 2019 година.\r\nПредседателят на Федерацията Берти Армстронг заяви: „Ясно е, че има огромна обществена подкрепа за това, Обединеното кралство да си върне контрола върху това, което е негов естествен капитал – рибата, около своите брегове“.\r\n„Радващо е, че гласоподавателите също са убедени, че е разумно да излезем от Европейската риболовна политика още в началото на транзитния период“, добави той.\r\nАнкетата се проведе, след като се появиха слухове, че Европейския съюз обмисля да поиска пълен достъп за риболовните си кораби в британските териториални води, сред другите искания за транзитния период.\r\nПревод и редакция:", "date": "2018.01.17", "title": "The Daily Express: Махайте се! Европейските рибари трябва да загубят достъп до териториалните води на Великобритания след Брекзит, разкри шокираща анкета"}
{"url": "http://www.focus-news.net/news/2018/01/17/2477962/the-telegraph-ne-nakazvayte-velikobritaniya-za-brekzit-nie-pomognahme-na-evropa-v-nay-mrachniya-y-chas.html", "text": "Изобщо не е изненадващо, че зрителите на филма „Най-мрачният час“ ръкопляскаха и се радваха в края на великата реч на Уинстън Чърчил „Трябва да се бием на плажовете“. Реакцията в моето квартално кино беше малко по-сдържана, отколкото ми се искаше. Аз с удоволствие бих скочил и развял моята шапка, но трябваше да се задоволя с вълна от скромни аплодисменти, пише в материал на британското консервативно издание The Telegraph.\r\nМоже да изглежда, е, не много британско, да се пее и танцува за това колко героични сме били, когато сме се изправили сами срещу нацистката заплаха. Но имаме всички причини да сме горди от нашите подвизи и да се чудим, при този повратен момент от нашата история, защо тези, които днес са свободни в резултат от това, често изглеждат не особено щастливи да признаят този факт.\r\nПревод и редакция:", "date": "2018.01.17", "title": "The Telegraph: Не наказвайте Великобритания за Брекзит – ние помогнахме на Европа в най-мрачния й час"}
{"url": "http://www.focus-news.net/news/2018/01/17/2477963/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "САЩ показват, че отново са ангажирани с принуждаването на президента на Сирия Башар Асад да направи отстъпки, за да сложи край на продължилата седем години гражданска война, но трябва да направят повече, за да убедят Русия да подложи сирийския държавен глава под натиск да преговаря, според думите на сирийски опозиционен лидер, пише британското левичарско издание The Guardian.\r\nНасър ал Харири, главният преговарящ от Сирийската комисия за преговори(СКП), опозиционна група, подкрепяна от Запада, заяви, че приветства решението на САЩ да оставят 2 хиляди войници в Сирия, стига то да помогне за постигането на политическо разрешение на конфликта.\r\nСпоред неговото мнение, САЩ трябва да разгледат възможността за налагане на санкции, за да принудят сирийския режим да преговаря. „Натискът над режима е ключовия въпрос“, подчерта опозиционният лидер. „Видяхме, че по време на последния кръг от преговорите, режима не беше под натиск да разговаря. Те имаха нулев интерес към преговорите. Без натиск от страна на Русия, политическият процес няма да проработи“.\r\n„Ако присъствието на американски войници е фактор, който ще спомогне за политическо разрешение, то ще е добро. Всички усилия трябва да са концентрирани върху това“.\r\nСАЩ бяха подложени на остри критики, че са се отстранили от участие в дългосрочното разрешаване на конфликта в Сирия, извън разгромяването на „Ислямска държава“. През последните няколко седмици обаче, Западните дипломати се обнадеждиха, че американските служби са се ангажирали отново с въпроса, отчасти, защото САЩ смята, че ако Асад остане на власт, Иран, разполагащ със 75 хиляди войници и свои подконтролни милиции в страната, ще бъде усилен извънредно много.\r\nМиналата година, от СКП се съгласиха на компромис да не поставят отстраняването на Асад като предварително условие за преговори, но заявиха, че това остава като цел на опозицията. „Може ли ООН да приема хора, които са извършили военни престъпления, като легитимни кандидати на избори? Това е въпрос към целия свят“.\r\nХарири, който живее в Лондон, изрази силната си резервираност към американския план за основаване на 30 хилядна гранична войска, съставена основно от сирийски кюрди, в северозападната част на Сирия, заявявайки, че целта на опозицията е да се създаде единна и обединена национална армия.\r\n„Голяма и отделна кюрдска войска може да отвори вратата за нова политическа борба в региона“, предупреди той. „Всяка сила, основаваща се на отделен етнос или религия може да е пречка пред политическото разрешение“.\r\nСирийската опозиция не отхвърли категорично възможността да участва на организираната от Русия мирна конференция в черноморския курорт Сочи по-късно този месец, но заяви, че негативните слухове около конференция водят до мисълта, че планът на Москва е да заобиколи мирния процес в Женева под шапката на ООН.\r\n*** Депутат от Консервативната партия на Великобритания, повишен по време на кадровите промени в английското правителство, предприети в началото на януари от премиера Тереза Мей, се извини за своя публикация в електронен блог, в която предложи получателите на социални помощи да се подложат на стерилизация, пише лондонският ежедневник London Evening Standard.\r\nБен Брадли, вицепредседател на младежката организация на „Торите“, заяви, че хората, живеещи на социални помощи, не трябва да имат деца, щом не могат да си го позволят, като за целта той предложи те да бъдат стерилизирани (кастрирани).\r\nДепутатът от Мансфийлд, на 28 години, се изказа в подкрепа на ограничаване на социалните помощи и предположи, че не е далеч времето, когато Великобритания „ще се дави в океан от безработни прахосници“.\r\nСлед като коментарите му бяха забелязани от левичарски политически опоненти, те бяха изтрити.\r\n„Извинявам се, но броят на децата, които ще имате си е ваш избор: ако не можете да си ги позволите, просто не ги правете! Кастрацията е безплатна“, написа Брадли.\r\n„Има семейства, които нямат работен ден през животите си имат по пет деца, а останалите от нас имат по едно или две и това означава, че няма да мине много време преди да се давим в океан от безработни прахосници, на които плащаме издръжката!“\r\nБрадли заяви, че е пораснал от 2012 година, когато е коментирал в блога и че съжалява за това.\r\n„Извинявам се за тези публикации. Времето, прекарано в политиката, ми позволи да съзрея и да разбера, че този език не е подходящ“.\r\nПолитическите опоненти на „Торите“, в лицето на Кет Смит, експерт по въпросите на младежта, казват: „Тези отвратителни коментари разкриват срамното отношение на Консерваторите към безработните.Това, че те идват от човек, който Тереза Мей посочи като вицепредседател на своята партия говори много. Партията на наглеците е жива и в добро здраве“.\r\n*** Ново проучване на общественото мнение показа, че 8 от 10 британски гласоподаватели искат Обединеното кралство да си върне контрола над своите териториални води до края на 2019 година, дори и да има двугодишен транзитен период след Брекзит, пише британското евроскептично издание The Daily Express.\r\nАнкетата на Yougov е направена по поръчка на Шотландската федерация на рибарите и показа, че 59% от запитаните искат европейските рибари автоматично да загубят достъп до териториалните води на Великобритания до края на 2019 година.\r\nПредседателят на Федерацията Берти Армстронг заяви: „Ясно е, че има огромна обществена подкрепа за това, Обединеното кралство да си върне контрола върху това, което е негов естествен капитал – рибата, около своите брегове“.\r\n„Радващо е, че гласоподавателите също са убедени, че е разумно да излезем от Европейската риболовна политика още в началото на транзитния период“, добави той.\r\nАнкетата се проведе, след като се появиха слухове, че Европейския съюз обмисля да поиска пълен достъп за риболовните си кораби в британските териториални води, сред другите искания за транзитния период.\r\n***Изобщо не е изненадващо, че зрителите на филма „Най-мрачният час“ ръкопляскаха и се радваха в края на великата реч на Уинстън Чърчил „Трябва да се бием на плажовете“. Реакцията в моето квартално кино беше малко по-сдържана, отколкото ми се искаше. Аз с удоволствие бих скочил и развял моята шапка, но трябваше да се задоволя с вълна от скромни аплодисменти, пише в материал на британското консервативно издание The Telegraph.\r\nМоже да изглежда, е, не много британско, да се пее и танцува за това колко героични сме били, когато сме се изправили сами срещу нацистката заплаха. Но имаме всички причини да сме горди от нашите подвизи и да се чудим, при този повратен момент от нашата история, защо тези, които днес са свободни в резултат от това, често изглеждат не особено щастливи да признаят този факт.", "date": "2018.01.17", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/01/17/2477964/tass-seul-i-phenyan-zapochnaha-dialog-na-rabotno-nivo-za-uchastieto-na-severna-koreya-na-olimpiadata-v-pyonchan.html", "text": "Преговорите на работно ниво за участие на делегация от Северна Корея на XXXIII зимни Олимпийски игри в южнокорейския град Пьончан започнаха в сряда в Панмунджом, предава ТАСС, като се позовава на информация от южнокорейските медии.\r\nПреди началото на разговорите, заместник-министърът по обединението на Южна Корея Чун Хе Сон заяви, че, съгласно неговите очаквания, срещата ще се проведе в спокойна и конструктивна обстановка, „ в духа на взаимоуважение и разбирателство“. „На днешните (17.01) преговори ние планираме да се фокусираме върху въпроси по изпълнението на административни процедури, свързани с участието на Северна Корея на Олимпиадата и Параолимпиадата“, подчерта той.\r\nВъв вторник, Южна и Северна Корея обмениха списъци с участници на преговорите в сряда. Южнокорейската тричленна делегация е оглавена от Чун Хе Сон, а делегацията на Северна Корея от заместник-председателят на Комитета за мирно обединение на Корея Чон Чжон Су. В състава на севернокорейската делегация е и заместник-министъра на спорта Вон Гил У.\r\nПланира се в хода на срещата да се обсъдят техническите детайли за участието на представителите на Пхенян на Игрите. Очаква се, че ще бъде повдигнат въпросът за възможно съвместно излизане на спортистите от двете страни под един флаг по време на церемониите по откриване и закриване на зимната Олимпиада.\r\nВ понеделник беше постигната договорка за изпращането в Южна Корея за периода на Олимпиадата на 140 артисти и музиканти от Северна Корея. Планира се те да проведат концерти в Сеул и Канин, който ще приеме част от олимпийските съревнования.\r\nПревод и редакция:", "date": "2018.01.17", "title": "ТАСС: Сеул и Пхенян започнаха диалог на работно ниво за участието на Северна Корея на Олимпиадата в Пьончан"}
{"url": "http://www.focus-news.net/news/2018/01/17/2477965/vzglyad-ubiystvoto-na-kosovskiya-politik-mozhe-da-ima-seriozni-posledstviya.html", "text": "„Това е опит да се провокира нов въоръжен конфликт“. С такива думи специалистите оценяват гръмкото политическо убийство, извършено в Косово – застрелването на умерения политик Оливер Иванович, представляващ интересите на косовските сърби. В подобна провокация, съдейки по всичко, са заинтересовани много страни, пише руското издание „Взгляд“.\r\nВъв вторник, президентът на Сърбия Александър Вучич определи като терористичен акт убийството косовския политик Оливер Иванович. Белград изпрати молба в Мисията на ООН в Косово и специалната мисия на Европейския съюз да позволят на сръбски следователи да вземат участие в разследването на убийството и обеща, че виновниците за престъплението ще бъдат намерени. Сръбската делегация реши да прекрати „техническия диалог“, който водеше в Брюксел с емисари на Прищина.Покушение на Балканите като ход в глобалната игра\r\nОливер Иванович неслучайно беше убит в този момент, когато в Брюксел трябваше да започне поредния кръг от преговорите между представителите на Белград и Прищина.\r\n„В този контекст, подобна очевидна провокация може да цели, на първо място, срив на тези преговори. На второ, това да е опит за провокиране на нов въоръжен конфликт“, заяви пред вестник „Взгляд“ управляващият партньор на Агенцията за стратегически комуникации Вадим Самодуров. „Информацията за подготвяна провокация в Косово постъпваше по различни канали още от лятото. Основната цел на албанците остава Косовска Митровица. Доколкото другите сръбски анклави нямат никаква защита, те и така ще бъдат заети лесно от албанската полиция, която има най-модерните видове оръжия, получени от САЩ, ЕС и Турция.\r\nСпоред думите на Самодуров, в Прищина се обсъжда сценарий, според който албанците трябва да блокират мостовете, да проведат зачистка на боеспособното население и да започнат изгонване на останалите жители. Доколкоото в Митровица е концентрирана основната част от сръбското население на областта – около 180 хиляди души, останалите сръбски селища (всичко около 25 хиляди) няма да представляват стратегически интерес за албанците, поясни политологът.\r\n„Вероятността за реализиране на подобен сценарий се повиши, след като на преминалите избори победа спечели групировката „ПАН“, оглавявана от военни престъпници. Един от нейните лидери е бившият премиер на Косово Рамуш Харадинай. Убийството на Иванович може да е от полза на „военната партия“ и най-радикалните сили в Косово“, предположи Самодуров.\r\nВпрочем, експертите не изключват, че покушението е било част от по-голяма игра, целяща възстановяване на отношенията на Анкара с нейните Западни съюзници – Вашингтон и Брюксел. Нов конфликт на Балканите би позволил на тези играчи да се обединят отново.\r\n„Убийството на Иванович може да се разглежда в контекста на изострящия се световен дневен ред и в частност с острите заявления на Турция по отношение на САЩ и ЕС. Ново огнище на напрежение – въоръжен конфликт на Балканите – би позволил да се пренасочи вниманието на глобалните играчи“, заяви Самодуров.\r\nПри това, Иванович не може да бъде определен като Радикал, той  е част от умерените политици. Това заяви в коментар пред изданието старши научен сътрудник на  Центъра за изучаване на съвременните балкански кризи  към Института за славяноведение на Руската академия на Науките, професор по история Ирина Руднева.\r\n„Това, че делегацията се е обърнала и си е тръгнала, говори за сериозността на това събитие за сърбите. Много в Косово не са заинтересовани от преговори и въобще каквито и да е дебати за положението на сърбите“, заяви Руднева. „Радикалните кръгове се опитват да постигнат окончателно изгонванен на сърбите от района и лишаването им от всички права. Засега там остават достатъчно голямо количество сърби и Белград може да повдигне въпроса за разделянето на територията, от което много се страхуват най-вече САЩ и техните съюзници. Виждаме опит  този въпрос да се свали завинаги от дневния ред“.\r\nПри това, съгласно думите на експерта, пълното прекратяване на диалога не е изгодно преди всичко за сръбската страна. „Според законите на международното право, Косово остава част от Сърбия“, подчерта Руднева. „Белград се старае да участва в живота на този край, а ако престане да участва в преговорите, то фактически ще се подпише за отказа си от тази територия“.\r\nОсвен това, Руднева отбеляза: Ако Вучич прекрати преговорите, това може да стане един от поводите за пореден натиск над Сърбия по въпроса за нейните стремежи към евроинтеграция. „Излизане от преговорен процес, като правило, се трактува еднозначно от западните наблюдатели. Сърбия ще бъде обвинена за пореден път, че не иска диалог и че го саботира“, предупреди експертът.\r\nПревод и редакция:", "date": "2018.01.17", "title": "„Взгляд“: Убийството на косовския политик може да има сериозни последствия"}
{"url": "http://www.focus-news.net/news/2018/01/17/2477966/pravda-samo-ne-kyurdite-sasht-dovedoha-redzhep-taiyp-erdogan-do-siriyskata-rachka.html", "text": "След обявлението от Вашингтон, че ще помогне на сирийските кюрди да създадат „гранични сили за сигурност“ с численост не по-малко от 30 хиляди души, Турция започна да групира войската си край границата със Сирия. От правителството на страната обвиниха САЩ в сътрудничество с терористите, а президентът на Турция Реджеп Таийп Ердоган обеща да смаже усилията на съюзниците в зародиш, пише руското издание „Правда“.\r\nТурция ще унищожи бързо „терористите“ в региона и ще започне от провинциите Африн и Манбидж, заяви Ердоган в парламента на Турция на 16 януари.\r\nПо същото време, в медиите се появиха съобщения, че американските военни са доставили Преносими зенитно-ракетни комплекси (ПЗРК) в района на Африн и са ги предали в ръцете на формированията на сирийските кюрди. Оръжията, по данни на изданието, са получени миналата седмица от „Отрядите за народна самоотбрана“(YPG) – военното крило на Сирийските демократични сили.\r\nКакто заяви пред „Правда“ старшият научен сътрудник от Центъра за арабски и ислямски изследвания на Института за източноведение към Руската академия на науките, историкът Борис Долгов, кюрдските военни формирования се създават с помощта на САЩ, за да се закрепят кюрдите на подконтролните им територии и „да се създаде, отначало широка автономия, а в последствие и независима държавна структура“.\r\n„Това е в интересите на САЩ, които се стремят към разчленение на Сирия и в интересите на кюрдските формирования“, които искат самоопределение, отбеляза експертът. Турция, продължи Борис Долгов и преди Ердоган беше против кюрдска автономия в региона. И трябва да се каже, че всички страни, в които има кюрдска диаспора, са против тези създавани от американците сили, включително Ирак и Иран.\r\nЩо се касае до въпроса, дали турският лидер ще се реши да изпълни своите обещания и заплахи, то, по думите на експерта, „трябва да се има предвид, че САЩ и Турция са членове на НАТО, а Ердоган често прави такива емоционални заявления“. Но той е решителен политик и може да се предположи, че той ще предприеме определени военно-политически мерки.\r\nОсвен разполагането на въоръжени сили в пограничните региони е възможно да бъдат нанесени въздушни удари и да бъде блокирано придвижването на транспорта с оръжието, предназначено за кюрдските формирования. „Т.е., ще бъдат предприети някакви мерки, но няма да има открито противостояние“, прогнозира Долгов.\r\nСпоред думуте на експерта, сирийското правителство и Русия са против действията на САЩ и кюрдските въоръжени формирования. Сирийците смятат, че кюрдите са част от сирийския народ и въпросът за автономията на кюрдските райони трябва да бъде решен в рамките на сирийската конституция, действащата или преразгледаната в бъдеще. Русия поддържа суверенитета и териториалната цялост на Сирия, това беше нееднократно заявено от руското МВнР, припомни Долгов.\r\nПревод и редакция:", "date": "2018.01.17", "title": "„Правда“: Само не кюрдите: САЩ доведоха Реджеп Таийп Ердоган до сирийската „ръчка“"}
{"url": "http://www.focus-news.net/news/2018/01/17/2477967/moskovskiy-komsomolets-aleksey-navalni-poiska-promyana-na-ruskite-izborni-zakoni-za-da-se-registrira-za-predstoyashtiya-vot.html", "text": "В края на декември, ЦИК на Русия отказа да регистрира опозиционния политик Алексей Навални за кандидат на президентските избори в Русия, на основание, че той има непогасена съдимост за углавно престъпление, но той няма намерение да се предава и е решил да оспори изборните закони в Конституционния съд, пише руското издание „Московский комсомолец“.\r\nЮристът на щаба на Навални Иван Жданов съобщи, че от името на опозиционера е пуснал жалба в КС заради това, че ЦИК е отказал на неговия клиент да го регистрира като кандидат на предстоящите през март т.г. президентски избори.\r\nРаботата е в това, че в Конституцията не се говори за такова ограничение. Съгласно текста на основния закон на страната, не може да бъде избран човек, намиращ се на място за лишаване от свобода. Но Навални отбива само условна присъда по делото „Кировлес“, в рамките на което той е осъден за мошеничество в особено голям размер. Уточнението за непогасената съдимост не е предвидено в Конституцията, но за него се говори в „Закона за изборите за президент на Русия“. Именно този закон е поставен под съмнение от юристите на  опозиционера.\r\nПревод и редакция:", "date": "2018.01.17", "title": "“Московский комсомолец“: Алексей Навални поиска промяна на руските изборни закони, за да се регистрира за предстоящия вот"}
{"url": "http://www.focus-news.net/news/2018/01/17/2477968/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "„Това е опит да се провокира нов въоръжен конфликт“. С такива думи специалистите оценяват гръмкото политическо убийство, извършено в Косово – застрелването на умерения политик Оливер Иванович, представляващ интересите на косовските сърби. В подобна провокация, съдейки по всичко, са заинтересовани много страни, пише руското издание „Взгляд“.\r\nВъв вторник, президентът на Сърбия Александър Вучич определи като терористичен акт убийството косовския политик Оливер Иванович. Белград изпрати молба в Мисията на ООН в Косово и специалната мисия на Европейския съюз да позволят на сръбски следователи да вземат участие в разследването на убийството и обеща, че виновниците за престъплението ще бъдат намерени. Сръбската делегация реши да прекрати „техническия диалог“, който водеше в Брюксел с емисари на Прищина.Покушение на Балканите като ход в глобалната игра\r\nОливер Иванович неслучайно беше убит в този момент, когато в Брюксел трябваше да започне поредния кръг от преговорите между представителите на Белград и Прищина.\r\n„В този контекст, подобна очевидна провокация може да цели, на първо място, срив на тези преговори. На второ, това да е опит за провокиране на нов въоръжен конфликт“, заяви пред вестник „Взгляд“ управляващият партньор на Агенцията за стратегически комуникации Вадим Самодуров. „Информацията за подготвяна провокация в Косово постъпваше по различни канали още от лятото. Основната цел на албанците остава Косовска Митровица. Доколкото другите сръбски анклави нямат никаква защита, те и така ще бъдат заети лесно от албанската полиция, която има най-модерните видове оръжия, получени от САЩ, ЕС и Турция.\r\nСпоред думите на Самодуров, в Прищина се обсъжда сценарий, според който албанците трябва да блокират мостовете, да проведат зачистка на боеспособното население и да започнат изгонване на останалите жители. Доколкоото в Митровица е концентрирана основната част от сръбското население на областта – около 180 хиляди души, останалите сръбски селища (всичко около 25 хиляди) няма да представляват стратегически интерес за албанците, поясни политологът.\r\n„Вероятността за реализиране на подобен сценарий се повиши, след като на преминалите избори победа спечели групировката „ПАН“, оглавявана от военни престъпници. Един от нейните лидери е бившият премиер на Косово Рамуш Харадинай. Убийството на Иванович може да е от полза на „военната партия“ и най-радикалните сили в Косово“, предположи Самодуров.\r\nВпрочем, експертите не изключват, че покушението е било част от по-голяма игра, целяща възстановяване на отношенията на Анкара с нейните Западни съюзници – Вашингтон и Брюксел. Нов конфликт на Балканите би позволил на тези играчи да се обединят отново.\r\n„Убийството на Иванович може да се разглежда в контекста на изострящия се световен дневен ред и в частност с острите заявления на Турция по отношение на САЩ и ЕС. Ново огнище на напрежение – въоръжен конфликт на Балканите – би позволил да се пренасочи вниманието на глобалните играчи“, заяви Самодуров.\r\nПри това, Иванович не може да бъде определен като Радикал, той  е част от умерените политици. Това заяви в коментар пред изданието старши научен сътрудник на  Центъра за изучаване на съвременните балкански кризи  към Института за славяноведение на Руската академия на Науките, професор по история Ирина Руднева.\r\n„Това, че делегацията се е обърнала и си е тръгнала, говори за сериозността на това събитие за сърбите. Много в Косово не са заинтересовани от преговори и въобще каквито и да е дебати за положението на сърбите“, заяви Руднева. „Радикалните кръгове се опитват да постигнат окончателно изгонванен на сърбите от района и лишаването им от всички права. Засега там остават достатъчно голямо количество сърби и Белград може да повдигне въпроса за разделянето на територията, от което много се страхуват най-вече САЩ и техните съюзници. Виждаме опит  този въпрос да се свали завинаги от дневния ред“.\r\nПри това, съгласно думите на експерта, пълното прекратяване на диалога не е изгодно преди всичко за сръбската страна. „Според законите на международното право, Косово остава част от Сърбия“, подчерта Руднева. „Белград се старае да участва в живота на този край, а ако престане да участва в преговорите, то фактически ще се подпише за отказа си от тази територия“.\r\nОсвен това, Руднева отбеляза: Ако Вучич прекрати преговорите, това може да стане един от поводите за пореден натиск над Сърбия по въпроса за нейните стремежи към евроинтеграция. „Излизане от преговорен процес, като правило, се трактува еднозначно от западните наблюдатели. Сърбия ще бъде обвинена за пореден път, че не иска диалог и че го саботира“, предупреди експертът.\r\n*** След обявлението от Вашингтон, че ще помогне на сирийските кюрди да създадат „гранични сили за сигурност“ с численост не по-малко от 30 хиляди души, Турция започна да групира войската си край границата със Сирия. От правителството на страната обвиниха САЩ в сътрудничество с терористите, а президентът на Турция Реджеп Таийп Ердоган обеща да смаже усилията на съюзниците в зародиш, пише руското издание „Правда“.\r\nТурция ще унищожи бързо „терористите“ в региона и ще започне от провинциите Африн и Манбидж, заяви Ердоган в парламента на Турция на 16 януари.\r\nПо същото време, в медиите се появиха съобщения, че американските военни са доставили Преносими зенитно-ракетни комплекси (ПЗРК) в района на Африн и са ги предали в ръцете на формированията на сирийските кюрди. Оръжията, по данни на изданието, са получени миналата седмица от „Отрядите за народна самоотбрана“(YPG) – военното крило на Сирийските демократични сили.\r\nКакто заяви пред „Правда“ старшият научен сътрудник от Центъра за арабски и ислямски изследвания на Института за източноведение към Руската академия на науките, историкът Борис Долгов, кюрдските военни формирования се създават с помощта на САЩ, за да се закрепят кюрдите на подконтролните им територии и „да се създаде, отначало широка автономия, а в последствие и независима държавна структура“.\r\n„Това е в интересите на САЩ, които се стремят към разчленение на Сирия и в интересите на кюрдските формирования“, които искат самоопределение, отбеляза експертът. Турция, продължи Борис Долгов и преди Ердоган беше против кюрдска автономия в региона. И трябва да се каже, че всички страни, в които има кюрдска диаспора, са против тези създавани от американците сили, включително Ирак и Иран.\r\nЩо се касае до въпроса, дали турският лидер ще се реши да изпълни своите обещания и заплахи, то, по думите на експерта, „трябва да се има предвид, че САЩ и Турция са членове на НАТО, а Ердоган често прави такива емоционални заявления“. Но той е решителен политик и може да се предположи, че той ще предприеме определени военно-политически мерки.\r\nОсвен разполагането на въоръжени сили в пограничните региони е възможно да бъдат нанесени въздушни удари и да бъде блокирано придвижването на транспорта с оръжието, предназначено за кюрдските формирования. „Т.е., ще бъдат предприети някакви мерки, но няма да има открито противостояние“, прогнозира Долгов.\r\nСпоред думуте на експерта, сирийското правителство и Русия са против действията на САЩ и кюрдските въоръжени формирования. Сирийците смятат, че кюрдите са част от сирийския народ и въпросът за автономията на кюрдските райони трябва да бъде решен в рамките на сирийската конституция, действащата или преразгледаната в бъдеще. Русия поддържа суверенитета и териториалната цялост на Сирия, това беше нееднократно заявено от руското МВнР, припомни Долгов.\r\n***В края на декември, ЦИК на Русия отказа да регистрира опозиционния политик Алексей Навални за кандидат на президентските избори в Русия, на основание, че той има непогасена съдимост за углавно престъпление, но той няма намерение да се предава и е решил да оспори изборните закони в Конституционния съд, пише руското издание „Московский комсомолец“.\r\nЮристът на щаба на Навални Иван Жданов съобщи, че от името на опозиционера е пуснал жалба в КС заради това, че ЦИК е отказал на неговия клиент да го регистрира като кандидат на предстоящите през март т.г. президентски избори.\r\nРаботата е в това, че в Конституцията не се говори за такова ограничение. Съгласно текста на основния закон на страната, не може да бъде избран човек, намиращ се на място за лишаване от свобода. Но Навални отбива само условна присъда по делото „Кировлес“, в рамките на което той е осъден за мошеничество в особено голям размер. Уточнението за непогасената съдимост не е предвидено в Конституцията, но за него се говори в „Закона за изборите за президент на Русия“. Именно този закон е поставен под съмнение от юристите на  опозиционера.", "date": "2018.01.17", "title": "Преглед на някои от основните теми в руския печат( Агенция „Фокус“ )"}
{"url": "http://www.focus-news.net/news/2018/01/17/2477969/sport-zavarshiha-parvite-machove-ot-sutreshnata-programa-na-otkritoto-parvenstvo-na-avstraliya.html", "text": "Завършиха мачовете от сутрешната програма на Откритото първенство на Австралия за сряда. Ето и някои резултати:\r\nПри мъжете: \r\nПабло Кареньо Буста – Жил Симон 1:0 сета и отказване на франзуцина заради контузия\r\nАндреа Сепи – Йошихито Нишиока 3:0 сета (6:1, 6:3, 6:4)\r\nПри жените:\r\nКатерина Бондаренко – Анастасия Павлюченкова 2:0 сета (6:2, 6:3)\r\nЕлина Свитолина – Катериина Синякова 2:1 сета (4:6, 6:2, 6:1 )", "date": "2018.01.17", "title": "Спорт: Завършиха първите мачове от сутрешната програма на Откритото първенство на Австралия"}
{"url": "http://www.focus-news.net/news/2018/01/17/2477970/pregled-na-mezhdunarodnite-novini-do-6-chasa-agentsiya-fokus.html", "text": "Двама прокурори - сърбин и албанец, са назначени да разследват убийството на лидера на Гражданска инициатива \"Свобода, демокрация и справедливост\" (СДП) Оливер Иванович, който бе застрелян в Косовска Митровица в сутрешните часове на вторник.\r\n\"За убийството на Оливер Иванович е назначен разследващ екип от двама наши прокурори\", уточниха от Прокуратурата в Косовска Митровица, като приведоха имената им, от които става ясен етническият им произход. \r\nСъгласно разпространената информация, към настоящия момент няма заподозрян за покушението. \r\nВ същото време Прокуратурата за организирана престъпност в Белград започна досъдебно производство за убийството на Иванович, допълват от редакцията.\r\n*** Президентите на САЩ и Китай - Доналд Тръмп и Си Дзинпин, изразиха надежда, че преговорите между Северна и Южна Корея ще допринесат за промяна в поведението на режима в Пхенян. \r\nВ рамките на телефонен разговор двамата лидери \"признаха възобновяването на диалога и изразиха надежда, че той може да предизвика промяна в деструктивното поведение на Северна Корея\", става ясно от изявлението на Белия дом.\r\n*** Международните сили под командването на Северноатлантическия алианс (KFOR) ще продължат да гарантират сигурността на Косово и свободното придвижване на гражданите в страната. Това заяви говорителят на НАТО Оана Лунгеску, след като по-рано във вторник в най-младата държава на Балканите бе извършено покушение срещу един от лидерите на косовските сърби - Оливер Иванович.\r\n\"Силите на KFOR продължават да гарантират спокойствието и сигурността, а също и свободата на придвижване в Косово, в съответствие с Резолюция 1244 на Съвета за сигурност на ООН\", подчерта Лунгеску в отговор на въпрос дали НАТО планира да подсили контингента след политическото убийство в Митровица.\r\n*** Най-малко седем души са загинали при катастрофа на хеликоптер на колумбийската армия в северозападната част на страната.\r\nСъгласно разпространената информация, на борда на машината е имало 10 души. \"За съжаление, седем от тях са загинали, а търсенето на останалите трима продължава\", се казва в съобщението от военните.\r\n*** Съединените американски щати внесоха 60 млн. долара в Агенцията на ООН за палестинските бежанци (UNRWA), но същевременно задържаха изплащането на сума на стойност 65 млн. долара, отправяйки призиви към другите държави да плащат повече. Това съобщиха в сряда от Държавния департамент на САЩ.\r\n\"Необходимо е да се извърши фундаментално преразглеждане на UNRWA, както по начина, по който тя функционира, така и по начина, по който тя се финансира\", заяви говорител на Държавния департамент.\r\n*** Преговорите на работно ниво за участие на делегация от Северна Корея на XXXIII зимни Олимпийски игри в южнокорейския град Пьончан започнаха в сряда в Панмунджом.\r\nПреди началото на разговорите, заместник-министърът по обединението на Южна Корея Чун Хе Сон заяви, че, съгласно неговите очаквания, срещата ще се проведе в спокойна и конструктивна обстановка, „ в духа на взаимоуважение и разбирателство“. „На днешните (17.01) преговори ние планираме да се фокусираме върху въпроси по изпълнението на административни процедури, свързани с участието на Северна Корея на Олимпиадата и Параолимпиадата“, подчерта той.\r\nВъв вторник, Южна и Северна Корея обмениха списъци с участници на преговорите в сряда. Южнокорейската тричленна делегация е оглавена от Чун Хе Сон, а делегацията на Северна Корея от заместник-председателят на Комитета за мирно обединение на Корея Чон Чжон Су. В състава на севернокорейската делегация е и заместник-министъра на спорта Вон Гил У.\r\nПланира се в хода на срещата да се обсъдят техническите детайли за участието на представителите на Пхенян на Игрите. Очаква се, че ще бъде повдигнат въпросът за възможно съвместно излизане на спортистите от двете страни под един флаг по време на церемониите по откриване и закриване на зимната Олимпиада.\r\nВ понеделник беше постигната договорка за изпращането в Южна Корея за периода на Олимпиадата на 140 артисти и музиканти от Северна Корея. Планира се те да проведат концерти в Сеул и Канин, който ще приеме част от олимпийските съревнования.\r\n***В края на декември, ЦИК на Русия отказа да регистрира опозиционния политик Алексей Навални за кандидат на президентските избори в Русия, на основание, че той има непогасена съдимост за углавно престъпление, но той няма намерение да се предава и е решил да оспори изборните закони в Конституционния съд,\r\nЮристът на щаба на Навални Иван Жданов съобщи, че от името на опозиционера е пуснал жалба в КС заради това, че ЦИК е отказал на неговия клиент да го регистрира като кандидат на предстоящите през март т.г. президентски избори.\r\nРаботата е в това, че в Конституцията не се говори за такова ограничение. Съгласно текста на основния закон на страната, не може да бъде избран човек, намиращ се на място за лишаване от свобода. Но Навални отбива само условна присъда по делото „Кировлес“, в рамките на което той е осъден за мошеничество в особено голям размер. Уточнението за непогасената съдимост не е предвидено в Конституцията, но за него се говори в „Закона за изборите за президент на Русия“. Именно този закон е поставен под съмнение от юристите на  опозиционера.\r\n*** Канцлерът на Австрия Себастиян Курц смята за целесъобразно постепенното снемане на атнируските санкции при прогрес в прилагането на Минските споразумения. Това заяви той в интервю пред немското издание Frankfurter Allgemeine Zeitung, публикувано във вторник.\r\n„Европейският съюз трябва да настоява за прогрес около украинския конфликт и в реализацията на минските споразумения. Ако има прогрес, то ще бъде желателно да се отменят санкциите една по една, за да, както предложи навремето Франк-Валтер Щайнмайер, когато беше начело на Министерството на външните работи на ФРГ, създадем стимули за по-нататъшен прогрес“, заяви Курц.\r\nСпоред неговите думи, „в дългосрочна перспектива, мир в Европа може да има само с Русия“ в качевството на партньор, а не в качеството на опонент. Но това не трябва да означава, че ЕС може да „си затваря очите за нарушенията в международното право“.", "date": "2018.01.17", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/01/17/2477971/elena-yoncheva-sreshtu-delyan-dobrev-rund-poreden-obzor.html", "text": "Депутатът от БСП Елена Йончева и народният представител от ГЕРБ Делян Добрев отново влязоха в задочен спор през медиите. Напрежението между двамата тръгна през есента на миналата година, когато Йончева обяви, че схема в Хасково е обслужвала приятели и роднини на Добрев. В публичното пространство скандалът стана известен като „Кумгейт“. \r\nВъв вторник Делян Добрев попита дали Елена Йончева работи за чужди служби и интереси, както и дали е свързана с Цветан Василев и негови съдружници. Друг поставен към нея  въпрос бе и дали Йончева е била в избата Кастра Рубра в село Коларово, община Харманли. Депутатът от ГЕРБ показа снимки, на които Елена Йончева е с човек, сменял си името, защото имал 10-годишна забрана за влизане в Испания и 2-годишна за напускане на България. Добрев призова Йончева да каже дали по време на предизборната ѝ кампания за Народното събрание е използвала служебна кола на областната администрация и шофьора на областния управител, за да превози фотограф до границата, който да я снимка. Той пожела да разбере още дали има връзка личната ѝ атака срещу него с интереси на чужди и български служби в сектор „Енергетика“, за които депутатът от ГЕРБ отговаря. От думите му стана ясно още, че ще подаде сигнал до съответните органи срещу Йончева за изнесената от него информация, която представлява престъпление. Според него да използваш по време на предизборна кампания като кандидат за народен представител служебен автомобил и шофьор на областния управител за лични цели, свързани с предизборната ти кампания, е престъпление. \r\nНа „Позитано“ 20 Атанас Зафиров от БСП попита дали премиерът Бойко Борисов е възлагал на службите да дискредитират Делян Добрев и подчерта, че цялата партия застава зад Елена Йончева. \r\nОт своя страна Йончева поясни, че не работи за български или чужди служби и добави, че за това би трябвало да знае премиерът Борисов, защото той отговаря за службите. Тя подчерта, че по време на цялата изборна кампания, и след това, е пребивавала само в хотел в Хасково. Йончева обясни, че е била поканена на публична среща на Ловно-рибарския съюз на тема бракониерство и човекът от снимката, която показва Добрев, е член на този съюз. „Той беше един от водещите на тази среща. Не работи за мен, не е бил част от предизборната кампания, не е член на партията. Нямам информация и за неговото минало“, каза още народният представител. „Не разбирам и за кои трима бизнесмени говори г-н Добрев, но ако смята, че има нещо нередно, да внесе сигнал в прокуратурата“, призова тя. \r\nЙончева припомни, че цялата община Хасково е била подчинена на един приятелско-роднински кръг на Делян Добрев. По думите ѝ „Кумгейт“ е само на повърхността и очаква прокуратурата да се самосезира. Според нея този роднино-приятелски кръг, на практика, използва огромни обществени ресурси. „Искаме прокуратурата да провери как фирмите около въпросния зет и фирми с негово участие печелят над 50 млн. лв. само за последните 2 и половина години в община Хасково - основно проекти, свързани със санирането по програма за енергийна ефективност“, каза още Йончева. „Бихме искали да разберем какъв е произходът на средства на заема, който неговите родители взимат – 2 млн. лв. за строителство на фабрика за пелети, в момента, когато Добрев е министър на икономиката и енергетиката и туризма“, допълни народният представител. Тя припомни, че Делян Добрев е със свален имунитет и е обвиняем за безстопанственост на стойност 10 млн. лв. „Това не е лична битка срещу Делян Добрев, а срещу схемата „Хасково“, която той е наложил и я има в много градове“, заяви Йончева и уточни, че в края на юни 2017 година, община Хасково обявява поръчка за саниране на 11 блока. „10 от тях се печелят от г-н Гаргов – въпросният зет и свързани с него фирми. Искаме прокуратурата да провери дали има нарушение при избора на тези фирми в конкурса“, заяви още Елена Йончева.  \r\nДелян Добрев отговори на твърденията на Йончева, като посочи, че за въпросната линия за пелети не е ползван нито един лев европейски средства. По думите му по негово настояване баща му не е кандидатствал за финансиране от ЕС. \"Сигурно в този район единствената линия за пелети, която не е ползвала пари от Програмата за развитие на селските райони, а е построена изцяло с кредити, е тази на моя баща\", коментира Добрев и добави, че \"Екотрадекс\", с която от БСП го свързват, има 2 санирани блока в община Хасково с кмет от ГЕРБ допреди 6 месеца и 3 в община Свиленград с кмет от БСП. Добрев уточни, че първият голям договор на същата фирма е с община Смолян през 2006 г., чийто тогавашен кмет е Дора Янкова, която е депутат от БСП. \"Само този договор е за сумата от близо 10 млн. лв. Втори договор пак в Смолян през 2009 г. е на стойност 6,3 млн. лв. Ако г-жа Йончева искаше да ни каже истината, щеше да ни каже, че същата тази група от фирми в Хасково са загубили повече поръчки, отколкото са спечелили. Загубили са най-голямата поръчка за 20 млн. лв. за сметосъбиране и сметоизвозване\", посочи Добрев. \r\nАнтон Тодоров от ГЕРБ също зададе въпрос към Йончева, като я попита дали през 2004 г. е жила на посещения в Кувейт, където е посрещана от помощник военни аташета, дали е спестявала разходи, използвайки държавна логистика, както и дали е била придружавана от лице с фамилия Даков, който тогава е бил кадрови служител на служба \"Военна информация\". Тодоров попита дали бащата на Йончева е бил резедент от Първо главно, дали дядо ѝ по майчина линия е бил служител на НКВД, а майка ѝ била ли е в ЦК на КПСС. \"Защо президентът я уволни веднага след завръщането си от Брюксел един петък следобед и свързано ли е това с невъзможността Йончева да има достъп до секретна информация. Генерал Деси няма пръст там\", заяви той. \r\nТодоров честити рождения ден на лидера на БСП Корнелия Нинова и добави, че в четвъртък ще бъдат показани още разкрития за \"Техноимпекс\" и по-точно как за една година за източени 100 000 долара чрез фиктивни договори с либийски и марокански адвокати. \r\nЛюба АЛЕКСИЕВА", "date": "2018.01.17", "title": "Елена Йончева срещу Делян Добрев – рунд пореден (ОБЗОР)"}
{"url": "http://www.focus-news.net/news/2018/01/17/2477972/bsp-iska-razsekretyavane-na-postanovlenieto-na-prokuraturata-i-doklada-na-dans-za-aktsiznata-informatsionna-sistema-obzor.html", "text": "БСП ще започне инициатива за разсекретяване на доклада на ДАНС и прокуратурата за работата на Българската акцизна централизирана информационна система (БАЦИС). Това обяви на пресконференция зам.-председателят на ПГ на „БСП за България“ Жельо Бойчев. Той обърна внимание, че от август 2016 г. премиерът Бойко Борисов разполага с тези документи, които разкриват слабости в работата на системата. Бойчев поясни, че има приходи, които не са били събрани от държавата и допълни, че става въпрос за стотици милиони левове. Според Жельо Бойчев големият въпрос е имат ли връзка слабостите в работата на Акцизната информационна система с убийството на данъчния служител, тъй като убитият е отговарял за фискалния контрол на стоки с голям риск. По думите му, ако тези документи бъдат разсекретени, никой няма да зададе въпроса дали БСП има основание за вот на недоверие, който ще бъде внесен на 17 януари 2018 г. Заместник-председателят на ПГ на „БСП за България“ допълни, че  голямата цел на вота, е да се помогне на българските граждани и да се видят реални действия за борба с корупцията. На пресконференция от ГЕРБ посочиха, че вотът на недоверие преследва конюнктурна цел на БСП и е открито нападение срещу стабилността на настоящото управление.  Председателят на Правна комисия и депутат от ГЕРБ Данаил Кирилов посочи, че от мнозинството очакват аргументацията на „БСП за България“ и имат готовност да отговарят на всички повдигнати въпроси и да разсеят необоснованите твърдения на опозицията. Кирилов обърна внимание, че и досега от ГЕРБ са давали отговор на всички твърдения, които БСП е отправяла към настоящото управление. По думите му доверието в българската държава и икономика се възстановява. Според него българските граждани  имат ясна представа за конкретните резултати. „Имаше определен стремеж отново да се ескалира напрежение в общественото пространство. Виждате, че правителството и мнозинството успяхме да се справим с всички предизвикателства. Ще продължим работата си в тази посока и смятаме, че ще получим подкрепата на голяма част от българите“, каза още Данаил Кирилов.\r\nДеница КИТАНОВА", "date": "2018.01.17", "title": "БСП иска разсекретяване на постановлението на прокуратурата и доклада на ДАНС за Акцизната информационна система (ОБЗОР)"}
{"url": "http://www.focus-news.net/news/2018/01/17/2477973/generalniyat-sekretar-na-nato-pristiga-na-poseshtenie-v-skopie.html", "text": "Генералният секретар на НАТО Йенс Столтенберг пристига на двудневно посещение в Македония в сряда.\r\nПо обяд, той ще се изкаже пред депутатите в парламента на Македония.\r\nОчаква се генералният секретар на Алианса да се срещне с президента на страната Георги Иванов, с премиера Зоран Заев, както и с министрите на външните работи и отбраната Никола Димитров и Радмила Шекеринска, с лидера на опозицията Християн Мицковски и с лидерите на всички други политически партии.\r\nВ рамките на посещението е предвидена съвместна пресконфернция на Столтенберг с премиера Заев в четвъртък от 16 часа в пресцентъра на парламента.\r\nПосещението на генералният секретар съвпада с интензифицирането на усилията за разрешаване на спора за името на Македония между Скопие и Атина, което е пречка пред македонската интеграция в НАТО и ЕС.\r\nСтолтенберг ще пристигне в Македония в сряда, когато в Ню Йорк трябва да се проведе срещата между посредника Матю Нимиц и делегациите на Македония и Гърция, оглавени съответно от Васко Наумовски и Адемантиос Василакис.\r\nРедакция:", "date": "2018.01.17", "title": "Генералният секретар на НАТО пристига на посещение в Скопие"}
{"url": "http://www.focus-news.net/news/2018/01/17/2477974/premierat-na-balgariya-boyko-borisov-e-v-strasburg-kadeto-shte-predstavi-prioritetite-na-sofiya-za-perioda-na-predsedatelstvoto-na-saveta-na-es-pred-evrodeputatite.html", "text": "Министър-председателят на България Бойко Борисов е в Страсбург, където ще представи приоритетите на започналото председателство на Съвета на Европейския съюз пред депутатите в Европейския парламент.\r\nСред тях са бъдещето на Европа и европейската младеж, европейската перспектива на страните от Западните Балкани, сигурността и стабилността на обединена Европа, дигиталната икономика и качествата нужни за бъдещото развитие.\r\nПреди участието си на пленарната сесия на Европейския парламент, която започва в 10 часа българско време, той ще се срещне с председателят на Европейския парламент Антонио Таяни.\r\nРедакция:", "date": "2018.01.17", "title": "Премиерът на България Бойко Борисов е в Страсбург, където ще представи приоритетите на София за периода на председателството на Съвета на ЕС пред евродепутатите"}
{"url": "http://www.focus-news.net/news/2018/01/17/2477975/sport-maloletna-ukrainska-senzatsiya-se-klasira-za-tretiya-krag-na-otkritoto-parvenstvo-na-avstraliya.html", "text": "15-годишната украинка Марта Костюк се класира за третия кръг на Откритото първенство на Австралия след победата си над представителката на домакините Оливия Роговска с 2:0 сета (6:3,7:5). Тя стана най-младата тенисистка достигнала до третия кръг на турнир от Големия шлем от 20 години. Украинката започна турнира на 521-а позиция в световната ранглиста. Следващата съперница на Костюк е сънародничката й Елина Свитолина, която преодоля Катерина Синякова с 2:1 сета.", "date": "2018.01.17", "title": "Спорт: Малолетна украинска сензация се класира за третия кръг на Откритото първенство на Австралия"}
{"url": "http://www.focus-news.net/news/2018/01/17/2477976/aktualna-patna-obstanovka.html", "text": "І. Метеорологична обстановка:\r\nТемпературите са в интервала от – 10° до + 6°. Времето над цялата страна е облачно. Вятър духа в областите Варна, Добрич, Силистра, Смолян и Шумен. Пътните настилки са предимно мокри, по усойните местата – заледени и обработени. Намалена видимост поради мъгла до 50 м има в района на Предел, Разлог, Добринище /обл. Благоевград/, Панагюрище и Лозен /обл. Пазарджик/, АМ „Тракия“ от км 46 до км 48 /обл. София/, до 100 м в района на Карнобат /обл. Бургас/, Калугерово /обл. Пазарджик/, Ивайловград и Тополовград /обл. Хасково/ и до 150 м в областите Видин, Сливен и Стара Загора, както и в района на АМ „Тракия“ от км 55 до км 66 /обл. Пазарджик/. Това съобщиха от пресцентъра на Агенция \"Пътна инфраструктура\".\r\nІІ. Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на Републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Ограничено движение по път  ІІ-63 Перник – Брезник – Трън от км 20+500 до км 21+500 (в чертите на гр. Брезник) във връзка с провеждане на Маскараден фестивал “СУРВА БРЕЗНИК 2018 г.“ за времето от 8:30 до 21:00 часа на 20.01.2018 г. (събота). Обходен маршрут: по ул. „Мала река“ и ул. „ Ангел Коцелянов“ част от път ІІІ-811;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.17", "title": "Актуална пътна обстановка"}
{"url": "http://www.focus-news.net/news/2018/01/17/2477977/tass-premierat-na-kosovo-prizova-ubiystvoto-na-oliver-ivanovich-da-ne-se-izpolzva-za-politicheski-tseli.html", "text": "Министър-председателят на Косово Рамуш Харадинай призова да не се използва убийството на един от лидерите на косовските сърби Оливер Иванович за политически цели. Косовският лидер направи съответстващото заявление по време на извънредно заседание на Съвета за сигурност на балканската страна, свикано във връзка с убийството, предава ТАСС.\r\n„Иванович беше активен в политическия живот, затова след убийството му са възможни политически злоупотреби и дори повече. Осъждаме това престъпление и всеки опит за използването му за политически цели, от който и да е“, заяви той, според цитата на косовския телевизионен канал RTK.\r\nПо-рано Харадинай обвини Сърбия, че е блокирала диалога между Белград и Прищина в Брюксел, използвайки като предлог убийството на Иванович.\r\nПревод и редакция:", "date": "2018.01.17", "title": "ТАСС: Премиерът на Косово призова убийството на Оливер Иванович да не се използва за политически цели"}
{"url": "http://www.focus-news.net/news/2018/01/17/2477978/predstoyashti-mezhdunarodni-sabitiya-za-17-yanuari-agentsiya-fokus.html", "text": "Министър-председателят на България Бойко Борисов ще представи приоритетите на започналото председателство на Съвета на Европейския съюз пред депутатите в Европейския парламент.\r\n*** Тленните останки на убития лидер на косовските сърби Оливер Иванович ще бъдат транспортирани в Белград.\r\n*** Генералният секретар на НАТО Йенс Столтенберг пристига на двудневно посещение в Македония.\r\n*** В Брюксел ще се проведе среща на НАТО. \r\n*** Новоизбраният парламент на Каталуния се събира на първо заседание.\r\n*** Очаква се президентът на Румъния Клаус Йоханис да назначи еврокомисаря Виорика Данчила за премиер - трети за страната за последните седем месеца. \r\n*** Канцлерът на ФРГ Ангела Меркел приема за среща новия си австрийски колега Себастиан Курц.\r\n*** В Турция възобновяват делото срещу лидера на \"Демократична партия на народите\" Селахатин Демирташ. \r\n***", "date": "2018.01.17", "title": "Предстоящи международни събития за 17 януари (Агенция \"Фокус\")"}
{"url": "http://www.focus-news.net/news/2018/01/17/2477979/predstoyashti-sabitiya-v-stranata-za-17-yanuari-agentsiya-fokus.html", "text": "***\r\nОт 13.00 часа в София Хотел Балкан, зала „Сердика“, ще се проведе дискусия на тема: \"Балансиращ пазар на електроенергия в България\". За участие в нея са поканени Теменужка Петкова, министър на енергетиката, доц. Иван Иванов, председател на КЕВР и Делян Добрев, председател на Комисията по енергетика в Народното събрание.\r\n***\r\nОт 09.00 часа ще се проведе заседание на Народното събрание.\r\n***\r\nОт 9.30 часа 9 състав на Специализирания наказателен съд ще гледа делото срещу Мирослав Н., обвинен в безстопанственост в особено големи размери. \r\n***\r\nОт 09.30 часа 2 състав на СГС ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилката Деяна Г.\r\n***\r\nОт 9.45 часа в Българска фондова борса-София, ул. „Три Уши“ № 6 ет. 5, ще бъде даден официален старт на търговията с дялове на 4 нови  борсово търгувани фонда на БФБ-София.\r\n***\r\nОт 10.00 часа 14 състав на Специализирания наказателен съд ще гледа делото срещу Мартин А., Валентин Я., Валери А., и други, обвинени в организиране и ръководене на престъпна група. \r\n***\r\nОт 10.00 часа 1 състав на Специализирания наказателен съд ще гледа делото срещу Михаил Й., Георги Р., Ася К., Красимир Ч. и Ариен Б., обвинени в образуване и ръководене на организирана престъпна група. \r\n***\r\nОт 10.00 часа 3 състав на Специализирания наказателен съд ще гледа делото срещу Мелиад Ф., Хасан Е. и Хадж Х., обвинени в тероризъм. \r\n***\r\nОт 10.00 часа 7 състав на Специализирания наказателен съд ще гледа делото срещу Ивайло Ст., Венцислав Д., Петко Ст., Тодор Гр., обвинени в организиране и ръководене на организирана престъпна група. \r\n***\r\nОт 10.00 часа 13 състав на Специализирания наказателен съд ще гледа делото срещу Ивайло П., обвинен в организиране и ръководене на организирана престъпна група.\r\n***\r\nОт 10.00 часа 6 състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група. \r\n***\r\nВ 10.30 часа Делегация на Групата за приятелство с България в парламента на Азербайджан ще се срещне с председателя на Народното събрание Цвета Караянчева. В 11.30 часа в зала „Запад” на Народното събрание гостите ще разговарят със своите колеги от Групата за приятелство България – Азербайджан в българския парламент.\r\n***\r\nОт 10.30 часа в „ Гранд хотел „София“ заместник-министърът на регионалното развитие и благоустройството Деница Николова ще председателства заседание на Съвместения комитет за наблюдение на програмата за трансгранично сътрудничество  ИНТЕРРЕГ – ИПП България – Сърбия 2014-2020 г.\r\n***\r\nОт 10.30 часа в зала 3 в Cinema City Mall of Sofia (бул. Стамболийски) ще се състои предварителната прожекция на новия екшън с Джерард Бътлър и 50 Cent - “Бърлога на крадци/Den of Thieves”.\r\n***\r\nОт 11.00 часа, в София Тех Парк в сграда Лабораторен комплекс на научно-технологичния парк ще се проведе информационен ден по проект „Научно-технологичен парк – Фаза 2“.\r\n***\r\nОт 11.00 часа 5 състав на Специализирания наказателен съд ще гледа делото срещу Иван Х., Филка Х. и др. за организиране и ръководене на организирана престъпна група. \r\n***\r\nОт 11.30 часа в Народното събрание ще се бъде показан „Духът на Сурва“. \r\n***\r\nОт 11.30 часа в зала „Европа“ в сградата на КНСБ ще се състои форум на тема „Акушерката – подценяваната професия“. \r\n***\r\nОт 12.00 часа в зала „Рила“ на Sofia hotel balkan ще се състои пресконференция по повод десетото юбилейно издание на най-голямото сватбено изложение в страната Balkanica wedding & honeymoon expo, което ще се проведе този уикенд – 20 и 21 януари (събота и неделя).\r\n***\r\nОт 13.30 часа 11 състав на Специализирания наказателен съд ще гледа делото срещу Нидал А., Алдин Н., Данаил А., Георги Ф. за образуване и ръководене на организирана престъпна група. \r\n***\r\nОт 14.00 часа 19 състав на Специализирания наказателен съд ще гледа делото срещу Иван К., Светослав Д., Нина К. за образуване и ръководене на организирана престъпна група. \r\n***\r\nОт 14.30 часа 11 състав на Специализирания наказателен съд ще гледа делото срещу Стоян Б., Румяна К., Николай С. и др. за длъжностно присвояване в големи размери. \r\n***\r\nОт 17.30 часа в галерийното пространство на Триъгълната кула (бул. \"Княгиня Мария Луиза\" 16) ще бъде представена фотографската изложба „Епопея на незабравимите български опълченци“.  \r\n***\r\nОт 19.00 часа на голяма сцена в Народния театър ще гостува спектакълът  „Островът на робите “ от  Пиер дьо Мариво на плевенския ДКТ „Иван Радоев“. \r\n***\r\nОт 19.00 часа в литературен клуб „Перото“ ще се състои премиерата на „Екзистенциална психотерапия” – фундаментален научен труд на проф. Ървин Д. Ялом.\r\n***\r\nОт 19.00 часа в Литературен клуб „Перото“ ще се състои премиерата на „Екзистенциална психотерапия” – фундаментален научен труд на проф. Ървин Д. Ялом.\r\n***\r\nОт 10.00 часа в НЧ „Хр.Ботев-1921“ ще се състои официалното откриване на празника на град Антоново, а от 10.30 часа ще бъде отслужен молебен за здраве и благопреуспяване.\r\n***\r\nОт 09.30 часа в зала 2 на Районен съд-Асеновград ще се гледа делото срещу Иван Г., обвинен в присвояване на парични суми в особено големи размери.\r\n***\r\nОт 11.00 часа пред Община Бургас ще се проведе мирен протест заради замърсяването на въздуха в града. \r\n***\r\nОт 14.00 до 16.00 часа в офиса на ПП ГЕРБ (ул. „Георги Бенковски” №1), общинският съветник Бонка Банкова ще има приемен ден. \r\n***\r\nОт 17.00 часа в храм „Св. Атанасий” във Варна часа ще се отслужи вечерня (вечерна служба) с петохлебие по повод навършването на сто и осемдесет години от построяването на храма.\r\n***\r\nОт 10.00 часа в зала 406 на общината ще се проведат консултации за определяне на състава на секционната избирателна комисия в село Кочово.\r\n***\r\nОт 10.00 часа в Голяма зала на Община Велико Търново ще се проведе информационен ден за процедура „Подкрепа за пилотни и демонстрационни инициативи за ефективно използване на ресурсите“ по Оперативна програма „Иновации и конкурентоспособност“ (ОПИК) 2014-2020 г.  \r\n***\r\nОт 18.30 часа в Клуб 7 ще се състои представяне на книгата „Раждането на щастливата жена“ с автор Сашка Александрова – журналист и писател.\r\n***\r\nОт 10.30 часа в заседателната зала на ОД МВР – Видин ще се проведе областният етап на ежегодния Национален конкурс „Пожарникар на годината” за 2017 година. На тържеството ще бъдат наградени победителите в областния етап на конкурса, предложени за участие в заключителния етап. \r\n***\r\nОт 10.00 часа в Регионалния пресклуб на БТА във Видин ще се проведе заключителна пресконференция по проект “Приключение с балон-нов съвместен туристически продукт” код на проекта 15.2.1.058, финансиран по Програма Интеррег V-A Румъния-България.\r\n***\r\nОт 10.00 часа в Конферентната зала на Общински съвет - Враца ще се проведе процедура чрез публично състезание за възлагане на обществена поръчка  с предмет: „Изпълнение на Инженеринг във връзка с реализацията на Националната програма за енергийна ефективност на многофамилните жилищни сгради на територията на община Враца” за обект на бул. „Христо Ботев“  № 140, бл. „Май“ № 1”.\r\n***\r\nОт 14.00 часа в заседателната зала на Областна администрация - Враца, областният управител Малина Николова на пресконференция ще Ви запознае със становището си относно държавния план-прием за учебната 2018/2019 година.\r\n***\r\nОт 14.00 часа в СУ „Никола Войводов” ще се проведе общинско първенство по бадминтон от програмата на „Ученически игри” 17/18 г. Участват ученици от всички общински училища във възрастите 5-7, 8-10 клас.\r\n***\r\nОт 19.00 часа в камерна зала на ДТК ще се проведе „Бащата“ от Аугуст Стриндберг.\r\n***\r\nОт 10.30 часа в детска градина № 17 ще се играе кукленият спектакъл  „Косе Босе“ на Държавен куклен театър „Дора Габе“.\r\n***\r\nОт 19.00 часа в камерна зала на Драматичен театър „Йордан Йовков“ ще се играе спектакъл „Стъклената менажерия“. \r\n***\r\nОт 09.30 часа в зала 5 на Пловдивския окръжен съд ще се гледа делото срещу Георги Б. и Александър Н., обвинени в използването на неистински документи и извършване на действия по разрушаване на тютюнев склад на ул. „Одрин“ – част от групов археологически и архитектурно-строителен паметник на културата. Делото е насрочено също за 18 и 19 януари. \r\n***\r\nОт 13.30 часа в 16-та аудитория на Пловдивския университет „Паисий Хилендарски“ ще се състои публична лекция на тема „Жените в историята и история на жените и пола“. \r\n***\r\nОбщинските съветници от ГЕРБ в град Пловдив ще проведат приемни с граждани. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А; Георги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А; Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А; Ани Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Емил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5;\r\n***\r\nОт 11.00 часа в зала 2 на втория етаж на Областна администрация областният управител Гергана Микова ще проведе пресконференция за паметника Бузлуджа. В пресконференцията ще участват също кметът на Казанлък Галина Стоянова и арх. Дора Иванова.\r\n***\r\nС редица събития на 17 януари ще бъдат отбелязани 140 години от освобождението на Сливен от османско иго. В 9.30 часа в храм „Свети Николай Чудотворец“ ще бъдат отслужени заупокойна молитва в памет на загиналите и благодарствен молебен по повод освобождението на Сливен. В 10.30 часа на пл. „17 януари“ в кв. „Клуцохор“ ще започне ритуал-поклонение и ще бъдат поднесени венци и цветя пред морената на площада. В 12.00 часа ще бъдат поднесени цветя пред бюст-паметника на ген. Скобелев. В 13.00 часа във фоайето на зала „Май“ ще бъде открита изложба „13 безсмъртни българи“ на фондация „Безсмъртни българи“. \r\n***\r\nОт 17.00 часа в зала 74 на местната администрация кметът на община Търговище д-р Дарин Димитров кани гражданите на публичен отчет за изпълнение на приоритетите в управленската програма за втората година от мандата на общинското ръководство.\r\n***\r\nС поредица от събития ще бъдат отбелязани 140 години от Освобождението на града от османско владичество. От 10.00 часа ще се проведе тържествена церемония пред паметника, отбелязващ мястото, където са посрещнати руските войски. В 11.00 започва шествие по улиците на града до Паметника на загиналите за националното освобождение. От 11.30 часа в Културно-информационен център „Безистен“ ще бъде представена презентация на Регионалния исторически музей на тема „17 януари 1878 г. – Подвиг, Свобода, Ново начало“. По повод годишнината от 17.30 часа в Художествена галерия „Жорж Папазов“ ще бъде представена специалната изложба „Руско-турската освободителна война в гравюрите на чуждестранните художници“.  Програмата на честванията завършва с празничен концерт в Зрителната зала на община Ямбол от 18.30 часа.", "date": "2018.01.17", "title": "Предстоящи събития в страната за 17 януари (Агенция „Фокус“)"}
{"url": "http://www.focus-news.net/news/2018/01/17/2477980/nimh-maksimalnite-temperaturi-shte-sa-v-shiroki-granitsi-ot-0-2-v-severozapadnite-rayoni-do-12-14-v-predbalkana-i-yugoiztochna-balgariya.html", "text": "Днес преди обяд, над по-голямата част от страната, ще има разкъсана облачност до слънчево.  Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев. Над Горнотракийската низина ще е мъгливо. От северозапад облачността ще се увеличава и след обяд ще започнат валежи предимно от дъжд, които до вечерта ще обхванат цялата страна, а в Предбалкана и високите полета на Западна България ще преминат в сняг. В Дунавската равнина остават условията за поледици. Ще духа до умерен юг-югозападен вятър, който вечерта ще се ориентира от запад-северозапад и ще се усили. Максималните температури ще са в широки граници: от 0-2° в северозападните райони и  до 12-14° на места в Предбалкана и Югоизточна България. Атмосферното налягане е значително по-ниско от средното за януари - още ще се понижи, а вечерта ще започне да се повишава.  Над Черноморието преди обяд ще има разкъсана облачност, която след пладне ще се вплътнява и вечерта ще завали дъжд. Ще духа до умерен югозападен вятър. Максимални температури на въздуха: 8°-14°. Температурата на морската вода е 8°. Вълнението на морето ще е 2 бала. В планините ще духа умерен, по билата - силен запад-югозападен вятър, който след обяд ще се усили още. Облачността ще се увеличава и след обяд ще започнат валежи от сняг, в ниските части – от дъжд. Максималната температура на височина 1200 метра ще е около 7°, на 2000 метра – около 0°.", "date": "2018.01.17", "title": "НИМХ: Максималните температури ще са в широки граници: от 0-2° в северозападните райони до 12-14° в Предбалкана и Югоизточна България"}
{"url": "http://www.focus-news.net/news/2018/01/17/2477981/tanjug-kosovskata-politsiya-obrazuva-spetsialna-grupa-za-razsledvaneto-na-ubiystvoto-na-oliver-ivanovich.html", "text": "Косовската полиция образува специална група за разследването на убийството на един от лидерите на косовските сърби Оливер Иванович. Това заяви директорът на косовската полиция Шпенд Маджуни, цитиран от сръбската агенция TANJUG.\r\n„Образувана е специална единица за разследване на покушението. Полицията ще направи всичко необходимо, за да разследва това престъпление“, заяви Маджуни.\r\nТой разкри, че за убийството е използвана „машина без регистрационни номера“, но на косовската полиция се е отдало „да събере достатъчно информация за произхода и собственика на автомобила“ и добави, че не може да даде повече детайли, но информацията, с която вече разполагат органите на реда, „е достатъчна, за да бъде намерен собственика“.Агенция „Фокус“ припомня:\r\nЕдин от лидерите на косовските сърби Оливер Иванович беше застрелян във вторник в Косовска Митровица, когато е излизал от офиса на оглавяваната от него партия „Свобода, демокрация, истина“. Президентът на Сърбия Александър Вучич вече определи убийството на Иванович като терористичен акт и нападение срещу целия сръбски народ, а главата на отдела за Косово и Метохия при сръбското правителство Марко Джурич заяви, че сръбската делегация прекъсва техническия диалог с Прищина в Брюксел и се завръща в Белград.\r\nПредставителите на международните мисии в Косово осъдиха убийството на Иванович и поискаха от местните власти да намерят виновника, колкото  е възможно по-бързо и да го предадат в съда. От Русия предупредиха за опасност от разрастване на атмосферата на терор и възобновяване на междуетническите конфликти в региона.\r\nПревод и редакция:", "date": "2018.01.17", "title": "TANJUG: Косовската полиция образува специална група за разследването на убийството на Оливер Иванович"}
{"url": "http://www.focus-news.net/news/2018/01/17/2477982/premierat-boyko-borisov-shte-predstavi-prioritetite-na-balgarskoto-predsedatelstvo-pred-evropeyskiya-parlament-v-strasburg.html", "text": "Министър-председателят Бойко Борисов ще представи приоритетите на Българското председателство на Съвета на Европейския съюз пред членовете на Европейския парламент в Страсбург. Това съобщиха от правителствената информационна служба. \r\nПриоритетите на българското председателство са: бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето.\r\nПреди участието на премиера Борисов в пленарната сесия на ЕП, която започва в 10.00 ч. българско време, министър-председателят ще се срещне с председателя на ЕП Антонио Таяни.", "date": "2018.01.17", "title": "Премиерът Бойко Борисов ще представи приоритетите на Българското председателство пред Европейския парламент в Страсбург"}
{"url": "http://www.focus-news.net/news/2018/01/17/2477983/tass-severna-koreya-e-gotova-da-izprati-delegatsiya-i-na-paraolimpiadata-v-pyonchan.html", "text": "Северна Корея предложи на Южна Корея да изпрати своя делегация и на Параолимпиадата в Пьончан. Това съобщи в сряда южнокорейската агенция Yonhap, предава ТАСС.\r\nСпоред нейните данни, съответстващата инициатива е била озвучена от представителите на Пхенян на проведените днес преговори на работно ниво в пограничното градче Панмунджом за участие на севернокорейска делегация на XXXIII-ите зимни Олимпийски игри.\r\nПревод и редакция:", "date": "2018.01.17", "title": "ТАСС: Северна Корея е готова да изпрати делегация и на Параолимпиадата в Пьончан"}
{"url": "http://www.focus-news.net/news/2018/01/17/2477984/gd-granichna-politsiya-intenziven-e-trafikat-za-tovarni-avtomobili-na-granichnite-punktove-kapitan-andreevo-lesovo-i-dunav-most-ruse-na-izhod-ot-stranata.html", "text": "Интензивен е трафикът за товарни автомобили на ГКПП „Капитан Андреево“ и ГКПП „Лесово“ на изход от страната. Това съобщиха от ГД „Гранична полиция“, като информацията е към 6.00 часа. За товарни автомобили трафикът е интензивен и на ГКПП „Дунав мост Русе“, на изход от страната. На граничните пунктове със Сърбия, Македония и Гърция трафикът е нормален.", "date": "2018.01.17", "title": "ГД \"Гранична полиция\": Интензивен е трафикът за товарни автомобили на граничните пунктове „Капитан Андреево“, „Лесово“ и „Дунав мост Русе“ на изход от страната"}
{"url": "http://www.focus-news.net/news/2018/01/17/2477985/pg-na-bsp-za-balgariya-shte-vnese-vot-na-nedoverie-kam-kabineta-borisov-3.html", "text": "ПГ на „БСП за България“ ще внесе в деловодството на парламента вот на недоверие към кабинета „Борисов“ 3. Вотът ще бъде на тема \"Корупция\". По програма депутатите  ще разгледат промените в Закона за банковата несъстоятелност. Те са внесени от ПГ на ДПС и ще бъдат разгледани на първо четене. Според вносителите законопроектът има за цел да възпрепятства недобросъвестните действия на лица, придобиващи фиктивно вземания с произход КТБ, както и възстановяване на неправомерно заличени обезпечения по време на квестатурата на банката. Депутатите ще разгледат и проекторешение за създаване на Временна комисия за установяване на всички факти и обстоятелства, свързани с изпълнението на програмата за саниране.", "date": "2018.01.17", "title": "ПГ на „БСП за България“ ще внесе вот на недоверие към кабинета „Борисов“ 3"}
{"url": "http://www.focus-news.net/news/2018/01/17/2477986/sport-zhoze-mourinyo-shte-podpishe-nov-dogovor-s-manchestar-yunayted.html", "text": "Мениджърът на Манчестър Юнайтед Жозе Моуриньо ще подпише нов договор с отбора, разкри британското издание “The Telegraph”. Според неговата информация всички детайли около споразумението са уточнени и португалецът ще се обвърже с отбора до 2021 година, с опция за удължаване с още 12 месеца. Очаква се официалното подписване да стане факт в следващите дни. Моуриньо предизвика спекулации за бъдещето си в отбора, с който спечели Купата на Лигата в Англия и Лига Европа, след като обяви изненадващо, че не е сигурен дали ще остане на „Олд Трафърд“ след края на сезона.", "date": "2018.01.17", "title": "Спорт: Жозе Моуриньо ще подпише нов договор с Манчестър Юнайтед"}
{"url": "http://www.focus-news.net/news/2018/01/17/2477987/zam-ministar-denitsa-nikolova-shte-predsedatelstva-zasedanie-na-savmesteniya-komitet-za-nablyudenie-na-programata-za-transgranichno-satrudnichestvo-balgariya-sarbiya-2014-2020-g.html", "text": "Заместник-министърът на регионалното развитие и благоустройството Деница Николова ще председателства заседание на Съвместения комитет за наблюдение на програмата за трансгранично сътрудничество  ИНТЕРРЕГ – ИПП България – Сърбия 2014-2020 г. Това съобщиха от пресцентъра на МРРБ. Форумът ще се проведе от 10.30 часа в „ Гранд хотел „София“. Заседанието ще бъде съпредседателствано от Михаило Дашич – помощник-министър на европейската интеграция на Република Сърбия. \r\nСред темите в дневния ред на Комитета за наблюдение са анализ за изпълнението на програмата към момента, представяне на пакета за кандидатстване, включващ Насоки за кандидатстване и критерии за избор на операции по втората покана за представяне на предложения, представяне на напредъка в дейностите по закриване на трансграничната програмата за периода 2007-2013 г. и др.", "date": "2018.01.17", "title": "Зам.-министър Деница Николова ще председателства заседание на Съвместения комитет за наблюдение на програмата за трансгранично сътрудничество България – Сърбия 2014-2020 г."}
{"url": "http://www.focus-news.net/news/2018/01/17/2477988/delegatsiya-na-grupata-za-priyatelstvo-s-balgariya-v-parlamenta-na-azerbaydzhan-e-na-poseshtenie-u-nas.html", "text": "Делегация на Групата за приятелство с България в Милли Меджлиса на Азербайджан, водена от нейния председател Рауф Алиев, ще бъде на посещение в България на 17 и 18 януари. Това съобщиха от пресцентъра на Народното събрание. Визитата е по покана на председателя на Групата за приятелство България – Азербайджан в 44-тото Народно събрание Хамид Хамид. В 10.30 часа делегацията ще се срещне с председателя на Народното събрание Цвета Караянчева. В 11.30 часа в зала „Запад” гостите ще разговарят със своите колеги от Групата за приятелство България – Азербайджан в българския парламент. \r\nВ програмата на визитата са предвидени срещи с председателя на парламентарната Комисия по труда, социалната и демографската политика Хасан Адемов, с председателя на Комисията по въпросите на децата, младежта и спорта Славчо Атанасов и със заместник-министъра на външните работи Юрий Щерк. \r\nНа 18 януари в 11.30 часа в зала „Запад” на Народното събрание делегацията на Групата за приятелство в Милли Меджлиса на Азербайджан ще разговаря с председателя на Комисията по транспорт, информационни технологии и съобщения Халил Летифов.", "date": "2018.01.17", "title": "Делегация на Групата за приятелство с България в парламента на Азербайджан е на посещение у нас"}
{"url": "http://www.focus-news.net/news/2018/01/17/2477989/denyat-17-yanuari-v-balgarskata-istoriya.html", "text": "2012 г. \r\nОбявена е проверка за незаконно забогатяване на българи с имущество на стойност над 250 хил. лева.2011 г. \r\nПрезидентът на Република България присъжда Орден „Стара планина” – първа степен на :\r\n1. Светла Оцетова „за изключително големите ѝ заслуги към Република България в областта на физическото възпитание и спорта.“\r\n2. Здравка Йорданова  „за изключително големите ѝ заслуги към Република България в областта на физическото възпитание и спорта.“2005 г. \r\nСергей Генрихович Манасарян е избран за посланик на Армения в България.\r\nСергей Генрихович Манасарян е арменски дипломат. През 1981 г. завършва Ереванския селскостопански институт. В периода от 1981 до 1988 г. работи в Научно-изследователския институт по механизация на селското стопанство. След това е последователно помощник на вицепремиер, сътрудник на премиер-министъра на Армения, ръководител на правителствената администрация, секретар-министър в арменския кабинет. През 1996 г. става зам.-министър на външните работи. През 1999 г. е назначен за извънреден и пълномощен посланик на Армения в Египет. Същевременно е акредитиран в Мароко, Либия, Етиопия, Судан и Оман.2003 г. \r\nВ Черно море, близо до българското крайбрежие е открит кораб пролежал на дъното 2400 години.1998 г. \r\nИзбраният от тридесет и осмото Народно Събрание медиен съвет избира след конкурс Иван Попйорданов за генерален директор на БНТ и Александър Велев - на БНР. Предишната генерална директорка на БНР Лиляна Попова получава 1 от 7 гласа при един въздържал се.1983 г. \r\nВ България на официално посещение пристига държавния глава на Либия полковник Муамар Кадафи. Подписан е договор за дружба и сътрудничество между двете страни и програма за развитие на икономическото и научно-техническото сътрудничество до 1985 г. и до 1990 г.1959 г. \r\nНа заседание на ЦК на БКП е решено да се разформироват административните окръзи и околии и да се създадат 30 нови административно-икономически окръзи, които по-късно стават 28.1950 г. \r\nЗапочва своята работа първото Народно събрание. Председател на Бюрото на НС става Фердинанд Козовски (избиран на този пост и в следващите три парламента - до есента на 1965 г.). На следващия ден е приета оставката на кабинета на Васил Коларов и веднага отново е избран за министър-председател (той отново отсъства при избора по болест).1947 г. \r\nМинистерският съвет определя състава на българската делегация, която да участва в работата на Анкетната комисия на ООН, създадена по гръцко настояване и с обвинение, че България, Албания и Югославия подпомагат гръцките партизани в започналата от пролетта на 1946 г. гражданска война в Гърция. Анкетната комисия инспектира северната и западната гръцка граница. В доклада си от май 1947 г. до Съвета за сигурност на ООН комисията констатира, че трите страни подпомагат партизанската война.1923 г. \r\nЗавършва акцията на чети на ВМРО, които нападат заселеното със сръбски колонисти с. Кадрифаково (Овче поле), Св. Николско, във Вардарска Македония и упражняват натиск за връщането им в Сърбия. Сръбските и черногорските преселници заграбват най-плодоносните земи, поради тази причина четата на Иван Янев-Бърлю извършва набег над колонистите в с. Кадрифаково. В отговор великият жупан Добрица Маткович нарежда войска и жандармерия да навлизат в селата Брест, Ново село и Гарван (Лакавишко) на 3 март 1923 г. Изловени са десетки невинни, включително жени и 12-13-годишни деца. От задържаните биват разстреляни 29 души. Наредени за разстрел са още 19 жители на селата. Четите на ВМРО са в непрекъснат сблъсък с жандармерията. В периода 1919 г-1934 г. са отбелязани 467 акции на четите на ВМРО, при които са убити 263 служебни правителствени лица, 185 са ранени и 268 цивилни лица са убити или ранени. В този период водачи на четите са Иван Янев, Владо Черноземски, Стойчо Кардулов, Траян Лакавишки, Атанас Калчев (тиквешки войвода), Гале Цингаров, Стефан Караджов, Панчо Михайлов, Ефрем поп Траянов, Христо Андонов (от село Гърлище, Валандовско), Георги Въндев, Стоян Мандалов (от село Стояново), Трифон Саев, Дончо Христов Ролев, Паргов и др. Имало и една чета на ВМРО, на Шабан Облешевски, съставена само от турци от Щипска, Кочанска и Радовишка околия.1913 г. \r\nВ хода на Балканската война със заповед № 92 на Действащата армия на генерал-лейтенант Васил Кутинчев се възлага командването на Първа българска армия, която воюва при Чаталджа.1909 г. \r\nРусия предлага да опрости османския дълг от войната 1877-1878 г., ако Турция се откаже от претенции към България. В замяна България се ангажира да заплати на Русия 82 000 000 лв., оформени като външен заем при 5-годишен гратисен период и символична лихва. На 3 март Турция приема.1905 г. \r\nЗапочва Обща стачка на печатарските работници в София, завършила с частичен успех.1878 г. \r\nВ хода на Руско-турската освободителна война:\r\n- Турските войски се изтеглят от Одрин. Управлението на града е поето от временен комитет.\r\n- Армията на Сюлейман паша е разбита при Пловдив. \r\n- Ямбол е освободен. Пръв в града влиза ескадрон донски казаци, водени от полковник Бакланов. По време на освобождението на града са изгорените над 900 къщи, разрушени са и 10 църкви.1872 г. \r\nЖителите на Самоков отправят благодарствен адрес до Великия везир за съдействието му по окончателното решаване на църковния въпрос. Две години след издаването на фермана по учредяване на Българската екзархия турското правителство позволява неговото приложение.1765 г. \r\nБратът на Паисий Хилендарски Лаврентий подарява бащината си къща в Банско за метох на Хилендарския манастир. По този повод в кондиката на манастира е отбелязано: „Лето 1765, януария 17 ден. Какво е дошел проигумена Лаврентие сос поклоници от Банско и са дарили монастиро со сребрени три кръста и сос гроша 1153. И за той ден какво е обрекал на света Богородица своята отцова кукя во Банско за хилендарски метох, за вечно да е така.”На тази дата са родени: 1898 г. \r\nРодена е Евдокия - българска княгиня, дъщеря на цар Фердинанд I и княгиня Мария-Луиза, сестра на цар Борис III. В България се занимава с благотворителна дейност. Заминава в Германия след абдикацията на цар Фердинанд I (1918 г.). Завръща се през 1923 г. Изгонена е от България след референдума през 15 септември 1946 г. Напуска София (16 септември 1946 г.), заедно с царското семейство отива в Египет. Умира през 1985 г.1889 г. \r\nРоден е Христо Николов Гяуров - български богослов. Доктор по богословие (1959 г.), професор (1933-1960 г.). Завършва Софийската духовна семинария (1909 г.) и Киевската духовна академия (1915 г.). Специализира във Виена (1924 г.). Преподавател е в Богословския факултет на Софийския университет (от 1950 г. - Духовна академия) (1927-1960 г.).1870 г. \r\nРоден е Стефан Бончев - български геолог, създател на геоложка школа в България. Един от основателите е на Българското геоложко дружество през 1925 г. Поставя началото на геотектонските проучвания, работи върху геоложкия строеж на Западна Стара планина. Автор е на геоложки карти на Балканския полуостров (1936 г.) и на България (1930 г.). Умира на 21 февруари 1947 г. в София.1870 г. \r\nРодена е Мария-Луиза - италианска принцеса, дъщеря на пармския дук Роберт и на принцеса Мария Пия Бурбон. Първа съпруга на княз (цар) Фердинанд I. Омъжена за него през 1893 г. От брака имат 4 деца: Борис, княз Търновски (от 3 октомври 1918 г. до 28 август 1943 г. цар на българите – Борис III), Кирил Преславски, Евдокия и Надежда. Не се занимава с политическа дейност. Не приема преминаването (2 февруари 1896 г.) на първородния и син от католическо в източноправославно вероизповедание.На тази дата умират: 2005 г. \r\nУмира Трифон Георгиев Йосифов  - български писател и журналист, познат с романа си „Бракониери”, по който е заснет филмът на Едуард Захариев „Резерват. 1982 г. \r\nУмира Пеньо Николов Русев - български писател, литературен историк и критик. Роден е на 29 август 1919 г. в с. Траяново, Бургаско. Завършва славянска филология в СУ “Св. Климент Охридски”(1943 г.). От 1945 г. работи в Института за българска литература при БАН. През 1972 г. защитава докторска дисертация на тема „Психология на художественото възприемане” в Ленинград (дн. Санкт Петербург). Заместник-ректор и ректор е на ВТУ (1963-1967 г.), заместник-ректор е на ВИТИЗ (1969-1972 г.), ръководител е на секция „Културна история на балканските народи” към Института за балканистика при БАН (1968-1975 г.). Дебютира със стихове, разкази и статии през 1938 г. Автор е на съчиненията: „Ние и те” (1947 г.), „Пейо Яворов. Възприятия и художествена творба” (1947 г.), „Творчеството на Елин Пелин до Балканската война” (1954 г.), „История на българската литература от Смирненски до наши дни” (1957 г.), „Никола Вапцаров” (1965 г.), „Григорий Цамблак в Румъния и в старата румънска литература” (в съавторство с А. Давидов, 1966 г.), „За възприемането на художествените произведения. Психология на художественото възприемане” (1968 г.), „Похвално слово за Евтимий от Григорий Цамблак” (в съавторство с Ив. Гълъбов, А. Давидов и Г. Данчев, 1972 г.), „Как възприемаме художествените произведения” (1975 г.).1978 г. \r\nУмира Атанас Христов Далчев - български поет, преводач и есеист. Роден е на 12 юни 1904 г. в Солун. Завършва философия в СУ “Св. Климент Охридски”(1927 г.). Заминава за Рим и пътешества из Италия. През 1928-1929 г. е в Париж. Посещава и Лондон. Работи като учител в България. През 1936-1937 г. пътува из Франция. Учител е по български език в Цариград (1938 г.), училищен инспектор и директор е на прогимназия в София до 1944 г. След 9 септември 1944 г. е началник на отделение в Министерството на информацията. Заместник-главен редактор е на сп. „Пламъче”. Печата свои стихотворения за пръв път в сборник „Мост” през 1923 г. Произведенията му са превеждани на много езици, а творчеството му е школа за българските поети. Носител е на Хердерова награда за 1972 г. Атанас Христов Далчев е автор на „Прозорец” (1926 г.), „Стихотворения” (1928 г.), „Париж” (1930 г.), „Ангелът на Шартър” (1943 г.), „Стихотворения” (1965 г.), „Фрагменти” (1967 г.), „Балкон” (подредба Р. Ралин, 1972 г.), „Стихотворения. Фрагменти” (1974 г.), „Стихотворения. Фрагменти. Мисли и впечатления” (1978 г.), „Съчинения”, в 2 т. (1984 г.), „Стихотворения. Преводи. Миниатюри”. (1990 г.) .1915 г. \r\nУмира Никола Иванов Образописов - български художник, иконописец от Самоковската художествена школа. Роден е през 1828 г. Син е на И. Образописец от когото усвоява православната иконописна традиция, както е запазена в Света гора. Съживява живописта, като обръща поглед към народния бит и българския пейзаж и се опитва да ги внесе в църковните изображения. Тази апокрифна живопис има голям успех, защото е общодостъпна и ясните й форми допадат на народа. Образописов е майстор-техник. Прави икони и стенописи в Западна България, Одринско, Моравско, Македония и Босна. През 1873 г. изписва Пиротската църква. Работи в Рилския манастир и в околните параклиси. Изписва църквата на метоха при Орлица и параклиса „Св. Лука” при постницата. Негови стенописи и икони има в Бельовата църква, в манастира „Св. Спас” (при Долни Лозен) и др. В притвора на църквата на Рилския манастир изписва Страшния съд и мъките на грешниците. Работи и светска живопис. Оставя портрети и битови картини. Гравира щампи.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”Исторически архив на Агенция “Фокус” - отдел “Архив и бази данни”;", "date": "2018.01.17", "title": "Денят 17 януари в българската история"}
{"url": "http://www.focus-news.net/news/2018/01/17/2477990/balgarska-parlamentarna-delegatsiya-shte-bade-na-rabotno-poseshtenie-vav-velikobritaniya.html", "text": "Българска парламентарна делегация ще бъде на работно посещение във Великобритания, съобщиха от пресцентъра на Народното събрание. Народните представители ще имат срещи със свои колеги от британския парламент. По време на разговорите ще бъде обсъждано задълбочаването на парламентарното сътрудничество в сектора за сигурност и обмена на добри практики в редица области. В рамките на визитата са предвидени и срещи, посветени на прилагането на парламентарен контрол върху специалните разузнавателни средства. В състава на делегацията са председателят на Комисията по вътрешна сигурност и обществен ред Цветан Цветанов, председателят на Комисията за контрол над службите за сигурност, прилагането и използването на специалните разузнавателни средства Димитър Лазаров, членът на двете комисии Мустафа Карадайъ, както и Филип Попов от Комисията за контрол над службите за сигурност, прилагането и използването на специалните разузнавателни средства.", "date": "2018.01.17", "title": "Българска парламентарна делегация ще бъде на работно посещение във Великобритания"}
{"url": "http://www.focus-news.net/news/2018/01/17/2477991/mevlyut-chavushoglu-turskata-operatsiya-v-siriya-ne-mozhe-da-bade-ogranichena-samo-v-afrin.html", "text": "Министърът на външните работи на Турция заяви, че страната може да разшири военната си операция в Северна Сирия в района на град Манбидж и на изток от река Ефрат, след като Африн бъде изчистен от „терористите“, предава Anadolu Agency.\r\nЧавушоглу се изказа пред репортерите след срещата си с американския си колега Рекс Тилърсън в канадския град Ванкувър, където присъства на среща на външните министри за сигурността и стабилността на Корейския полуостров.\r\n„Предварителните мерки на Турция срещу сирийските кюрдски „Отряди за народна самоотбрана“ няма да бъдат ограничени само в района на Африн. Следват също Манбидж и района на изток от река Ефрат“, заяви турският дипломат, добавяйки, че планът на САЩ да образуват гранични войски в северозападна Сирия „необратимо вредят на турско-американските отношения“.\r\nВ неделя, Райън Дилън, говорител на оглавяваната от САЩ международна коалиция срещу „Ислямска държава“, разкри плановете за образуване на 30-хилядна гранична войска в Сирия, на основата на Сирийските демократични сили – подкрепяна от САЩ група, съставена основно от елементи от сирийските кюрдски „Отряди за народна самоотбрана“, смятани за терористи от Анкара.\r\nЧавушоглу заяви, че различните мнения между американските институции и министерства по отношение на подкрепата за сирийските кюрди е в основата на проблема.\r\n „Обещанията, които ни дадоха за Манбидж и Рака не бяха изпълнени“, припомни турският дипломат. Преди операциите в тези направления, Вашингтон обеща на Анкара, че след превземането им те ще бъдат управлявани от съвети, съставени от местни жители, но контролът бе поет от Сирийските демократични сили.\r\n„САЩ преди ни казваха, че сирийските кюрди не са техен стратегически партньор, а само работят с тях за разгромяването на „Ислямска държава“, отбеляза той, призовавайки Вашингтон да спре да подкрепя тази група и да събере предадените оръжия, както е обещал.\r\n„Както виждате, имаме много причини да сме скептични и имаме достатъчно причини, за да предприемем предварителни мерки“, добави Чавушоглу.\r\nПревод и редакция:", "date": "2018.01.17", "title": "Мевлют Чавушоглу: Турската операция в Сирия не може да бъде ограничена само в Африн"}
{"url": "http://www.focus-news.net/news/2018/01/17/2477992/balgarskata-pravoslavna-tsarkva-pochita-pametta-na-prepodobni-antoniy-veliki.html", "text": "На 17 януари Българската православна църква почита паметта на Преподобни Антоний Велики, а празникът е наричан от народа Антоновден. Антоний е роден около 250 година в Египет. През своя живот той прекарва 20 години при пълно усамотение в пустинята. При него идват болни и страдащи хора, с които той говори с часове. На 104 години излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година Антоний умира и е погребан на тайно място. По-късно мощите му са открити и тържествено пренесени във Виена.\r\nВ народния календар Антоновден се празнува за предпазване от болести. Празникът е познат и като Лелинден: име за означаване на болестта - леля - чумата, шарката. На този ден жените не предат, не плетат, не варят боб и леща, за да не разсърдят чумата, шарката и \"синята пъпка\".\r\nСпециално омесени за празника содени питки, намазани с петмез или мед, се раздават на близки и съседи за здраве. Задължително едно парче от питката се оставя на тавана и се нарича за „лелята\" - чумата, болята. В някои райони на страната празниците им се означават с общото название сладки и медени.В Пиринско се вярва, че всички болести се събират на Антоновден, а на следващия Атанасовден тръгват по хората. Името Антон произхожда от гръцката дума „анто\", което значи цвете. \r\nВ народните представи двамата братя близнаци Антон и Атанас са ковачи, които първи изобретяват ковашките клещи. Затова Антоновден и Атанасовден се честват като празници на ковачи, железари, ножари и налбанти.\r\nНа днешния ден празнуват: Антон, Андон, Дончо, Антония, Донка, Тони.", "date": "2018.01.17", "title": "Българската православна църква почита паметта на Преподобни Антоний Велики"}
{"url": "http://www.focus-news.net/news/2018/01/17/2477993/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с подмяна на уличен водопровод  на ул. 758, кв. „Горна баня“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Гръстниче“, ул. 758, ул. 759, ул. „Николай Хрелков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 757 ъгъла с ул. 760.\r\nВъв връзка с подмяна на уличен водопровод  на ул. „Янко Ангелов“, с. Казичене, се налага спиране на водоподаването от 9:00  до 19:00 часа на клиентите на „Софийска вода”, живеещи в района на: кв. „Видните“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Горна кория“ №1.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.01.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/17/2477994/varna-tarzhestveno-shte-bade-otbelyazana-180-godishninata-ot-postroyavaneto-na-hram-sv-atanasiy.html", "text": "През тази година се навършват 180 години от построяването на храм „Св. Атанасий” във Варна, предаде репортер на Агенция „Фокус“. По този повод с  благословението на Варненския и Великопреславски митрополит Йоан църковното настоятелство ще организира през цялата година различни събития за тържествено отбелязване сто и осемдесет годишнината на храма.В чест на храмовия празник от 17.00 часа ще се отслужи вечерня  с петохлебие. \r\nНа 18 януари (четвъртък) от 9:00 часа Негово Високопреосвещенство Варненският и Великопреславски митрополит Йоан ще оглави празнична Архиерейска св. Литургия. В нея участие ще вземат свещеници от Варненска и Великопреславска епархия и от други епархии от страната и чужбина.\r\nПо установена вече традиция след Литургията, ще бъде отслужен водосвет и ще се освети риба, която ще се раздава на всички присъстващи.\r\nВ същия ден от 18.00ч. в храм „Св. Атанасий” ще се проведе среща – разговор с архимандрит Максим, който е предстоятел на храм „Св. Архангел Михаил” в Таксиархис - Република Гърция. \r\nНикола ПЕТКОВ", "date": "2018.01.17", "title": "Варна: Тържествено ще бъде отбелязана 180-годишнината от построяването на храм „Св. Атанасий”"}
{"url": "http://www.focus-news.net/news/2018/01/17/2477995/sport-bivshata-nomer-edno-karolin-vozhnyatski-se-spasi-ot-otpadane-na-otkritoto-parvenstvo-na-avstraliya-sled-obrat.html", "text": "Бившата номер едно в женския тенис Каролин Вожняцки реализира рядък обрат срещу Яна Фет и я победи с 2:1 сета (3:6, 6:2, 7:5), в мач от втория кръг на Откритото първенство на Австралия по тенис. Датчанката губеше с 1:5 в третия сет, но спаси два мачбола и спечели шест поредни гейма, за да стигне до крайната победа. В следващия кръг Вожняцки ще играе с победителката от мача между Кики Бертенс и Никол Гибс.", "date": "2018.01.17", "title": "Спорт: Бившата номер едно Каролин Вожняцки се спаси от отпадане на Откритото първенство на Австралия след обрат"}
{"url": "http://www.focus-news.net/news/2018/01/17/2477996/denyat-17-yanuari-v-svetovnata-istoriya.html", "text": "2017 г.\r\nИзтребител на Нигерийски военновъздушни сили погрешка бомбардира бежански лагер в Бърно, близо до границата Камерун, убивайки поне 90 души и ранявайки повече от 100 души.\r\n2017 г.\r\nБританският премиер Тереза Мей обявява, че Обединеното кралство ще напусне Европейския единен пазар.\r\n2017 г.\r\nАнтонио Таяни е избран за председател на Европейския парламент.2016 г. \r\nСиера Леоне налага карантина на стотици хора след скорошен смърт от вируса Ебола\r\nМеждународната общност вдигна санкциите срещу Иран. ООН, ЕС и САЩ обявиха официално края на икономическите си санкции срещу Ислямската република.\r\nРешението идва след като Съветът за сигурност на ООН получи доклад от Международната агенция за атомна енергия (МААЕ), потвърждаващ, че Иран е изпълнил задълженията си съгласно ядреното споразумение със световните сили от 14 юли 2015 година2015 г. \r\nПоради понижаване цената на нефта, американските производители на петрол спират работата на рекорден брой петролни платформи. От 5 декември са спрели работа 209 платформи. При такава тенденцията ръстът в добивите на шистов газ в САЩ спира до средата на годината.\r\nИнвеститори и валутни търговци търпят значителни загуби, след като Националната банка на Швейцария изненадващо в четвъртък 15 януари премахва минималния обменен курс от 1,2 франка за едно евро. В резултат търговията по CHF-кросовете изчезва, стойността на франка рязко се повишава, като в рамките на минути поскъпва с 30% до 0.82 EUR/CHF от 1.20 EUR/CHF и предизвика чудовищни сътресения на пазара. По сметките на клиентите на най-големия щатски брокер FXCM се натрупват задължения в размер на 225 млн. долара. Новозеландският Global Brokers прекратява дейността си. Alpari UK подава иск за несъстоятелност. IG Group загубва £ 30 000 000. Още много компании търпят загуби от десетки милиони долари. Американската банка Citigroup губи над 150 милиона долара. Щвейцарският франк поскъпва с 41% за много кратко време.\r\nИнтензивната валутна търговия понижава със 100 милиарда долара стойността на първокласните швейцарски акции, което представлява най-силния дневен спад от 25 години. Цената на златото се повишава с над 2 % до 1262.27$ за тройунция.\r\nКупата на африканските нации стартира в Екваториална Гвинея с победа на Габон над Буркина Фасо с 2:0.2014 г. \r\nДържавната дума на Руската федерация утвърждава законопроект за връщане на графата „гласуване против всички“.2013 г. \r\nEASA и FAA спират за неопределен период полетите на Боинг 787 до изясняване причините за проявените дефекти на акумулаторите на машините в Япония.2012 г. \r\nСоциалистът Мартин Шулц поема управлението на Европейския парламент. До този момент той води групата на социалистите и демократите в Европейския парламент. След европейските избори през 2009 г. двете най-големи партии в Европарламента се споразумяват да поделят председателството на институцията.2011 г. \r\nВислава Шимборска е удостоена с най-високото държавно отличие на Полша – Орденът на Белия орел. \r\nВислава Шимборска, с рождено име Ма̀рия Вислава Анна Шимборска е полска поетеса, есеистка и преводачка. Поетичният ѝ стил се основава на традициите на поезията на 20. в. и на хуманизма. Въпреки това тя се отделя от модните философски, артистични и културни тенденции. През 1996 г. получава Нобелова награда за литература.2009 г. \r\nБурдж Халифа достига височина 824,56 м., като продължава изграждането на фасадата на кулата и пространството около нея.\r\nБурдж Халифа, известен преди откриването си като Бурдж Дубай, е небостъргач в Дубай, Обединените арабски емирства, който със своята обща височина от 828 м. е най-високата конструкция, строена някога. Строителството му започва на 21 септември 2004 г., а сградата официално е открита на 4 януари 2010 г.. Небостъргачът е част от новоизградения комплекс Даунтаун, Дубай, разположен в близост до главния търговски квартал на града и заемащ площ от 2 кв. км.2007 г. \r\nТова първият от двата дни, в които ураганът Кирил вилнее из голяма част от Европа. Скоростта му достига 225 км/ч. Ураганът не щади нищо по пътя си.  Стихията взема 34 човешки жертви. 2001 г. \r\nКомпанията Монсанто обявява началото на полевите изпитания на първия в света генно модифициран сорт пшеница.1991 г. \r\nЗапочва операция “Пустинна буря”.\r\n“Пустинна буря” или “Войната в Персийския залив” е конфликт между Ирак и обединените (коалиционни) сили на 34 държави, водени от САЩ. Войната започва с иракската инвазия в Кувейт през август 1990 г. Резултатът от войната е убедителната победа на коалиционните сили, които изтласкват иракските сили от Кувейт на цената на минимални жертви. Главните битки по земя и въздух се водят на територията на Ирак, Кувейт и съседна Саудитска Арабия. Войната не обхваща други страни, въпреки че иракски ракети засягат израелски градове.1988 г. \r\nВ Аризона е открит най-големият кактус в света, висок 17 м и 65 см.1969 г. \r\n“Бийтълс” пускат албума “Жълтата подводница”.\r\nАнглийската рокгрупа е основана в Ливърпул, Англия, в края на 50-те години. Състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г.), Пит Бест - ударни (до август 1962 г.). Още през 1955 г. Джон Ленън създава скифл-групата „Куоримен”, към която се присъединява същата година Пол Маккартни, а през 1958 г. и Дж. Харисън. Сменят названията на групата: „Johny and the Moondogs” (1959 г.), „Long John and the Silver Beatles” (1960 г.). Свирят в ливърпулските клубове „Казбах” и „Кавърн”, правят турне в Шотландия. През август 1960 г., вече под името “Бийтълс”, заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г. През 1962 Бест е заменен с Р. Стар. Наградени са с ордена на Британската империя през 1965 г. Периодът от 1963 г. до 1966 г. е известен като „битълсмания”. Последният концерт на групата е през 1966 г. в Сан Франциско. През 1968 г. създават собствена компания „Епъл”. Групата се разпада през 1970 г. Групата осъществява и няколко филма. Албуми в Англия до 1970 г.: „Please, Please Me” (1963 г.), „White the Beatles” (1963 г.), „A Hard Day’s Night” (1964 г.), „Beatles for Sale” (1964 г.), „Help” (1965 г.), „Rubber Soul” (1965 г.), „Revolver” (1966 г.), „A Collection of Beatles’ Oldies” (1966 г.), „Sgt. Pepper’s Lonely Hearts Club Band” (1967 г.), „The Beatles” (1968 г., известен като „Белият албум”), „Yellow Submarine” (1969 г.), „Abbey Road” (1969 г.), „Let it Be” (1970 г.). Други албуми: „Live At The BBC” (1994 г.), „Anthology I” (1995 г.), „Anthology II” (1996 г.), „Anthology III” (1996 г.), „CD Singles Collection” (1999 г.); „1962 Live At The Star Club in Hamburg” (2000 г.), „The Beatles 1” (2001 г.).1966 г. \r\nАмерикански самолет загубва до бреговете на Испания четири водородни бомби.1962 г. \r\nКитай и Албания подписват икономическо споразумение.1961 г. \r\nАмериканският президент Д. Айзенхауер първи формулира понятието военно-промишлен комплекс. Айзенхауер е 34-ти президент на САЩ (1953 г. –1961 г.), армейски генерал от 1944 г. Завършва Военна академия в Уест Пойнт през 1915 г. По време на Втората световна война командва американски войски в Европа. Върховен главнокомандващ е на съюзните експедиционни сили в Северна Африка и Средиземноморието и съюзническите експедиционни сили в Западна Европа. Командва операцията „Оверлорд” и окупационните сили на САЩ в Германия през 1945 г. Върховен главнокомандващ въоръжените сили на НАТО е за периода 1950 г. –1952 г.1949 г. \r\nВ САЩ започва процесът срещу лидерите на Комунистическата партия.1947 г. \r\nВ СССР за сътрудничество с фашистите са обесени белите генерали П. Краснов и П. Шкуро.1945 г. \r\nВ хода на Втората световна война съветските войски влизат във Варшава.\r\nВ Унгария безследно изчезва шведският дипломат Р. Валенберг, спасил от нацистите десетки хиляди евреи. Предполага се, че е бил арестуван от съветските войски.1941 г. \r\nДо бреговете на Индокитай в хода на Френско-сиамската война, французите потапят последния в света броненосец.1920 г. \r\nЗапочва изтеглянето на американските войски от Сибир и Далечния изток.1919 г. \r\nВ Месинския пролив потъва френският кораб “Шауи”. Загиват 460 души.1917 г. \r\nСАЩ откупват от Дания Виржинските острови за 25 млн. долара1912 г.\r\nАнглийската полярна експедиция на капитан Робърт Скот достига Южния полюс, където разбира, че е изпреварена с малко повече от месец от норвежеца Роалд Амундсен. Всички участвали в експедицията загиват по време на обратния си път.1902 г. \r\n“Таймс” започва да издава литературно приложение. Вестник “Таймс” е ежедневник, основан през 1785 г. Издава се в Лондон от компанията “Таймс нюспейпърс лимитид”. Често издателската политика е съгласувана с ръководството на Консервативната партия на Великобритания.1885 г.\r\nБританската армия побеждава Махдистите в битката при Абу Клеа в Судан.1878 г. \r\nИмператор Александър II изпраща писма до Вилхелм I (1861 г.-1888 г.) и Франц Йосиф (1848 г.-1916 г.), за да ги осведоми, че мирният договор с Турция ще има „предварителен” характер и че окончателното решаване на спорните въпроси ще стане с участието и на другите европейски сили.1871 г. \r\nАндрю Халидай патентова първият въжен лифт. Съоръжението започва работа през 1873 г.1852 г. \r\nБритания признава независимостта на южно африканската провинция Трансваал.1819 г. \r\nСимон Боливар освобождава от испанско владичество Венецуела и Нова Гренада и ги обявява за независима държава под името Колумбия. Боливар става първият й президент. \r\nПрез 1824 г. създава Конфедерация на Южните щати, известна като Велика Колумбия и става неин президент в периода 1824 г. –1830 г. Обвинен в стремеж към диктатура, Боливар абдикира в момента, когато работи за конфедерирането на латиноамериканските държави.1793 г. \r\nФренският Конвент гласува екзекуцията на крал Луи XVI. Луи XVI е крал на Франция от 1774 г. до 1793 г. Внук е на Луи ХV. Женен е за Мария-Антоанета Австрийска. По време на неговото управление финансите на Франция се влошават. Независимо от добрите си намерение краля не печели симпатиите на поданиците си.1781 г. \r\nАмериканските войски разбиват англичаните в Северна Каролина.1775 г. \r\nЗа пръв път е поставена пиесата „Съперници” на Ричард Шеридан.\r\nАнглийският драматург Ричард Шеридан е роден на 30 октомври 1751 г. в Дъблин. Учи юридически науки. От 1780 г. до 1812 г. е член на Парламента и лидер на радикалното крило на вигите. От 1776 г. до 1809 г. е ръководител на театър “Дръри Лейн”. Шеридан обогатява традициите на английската комедия от епохата на Реставрацията (У. Конгрив, Дж. Фаркър и др.). Ричард Шеридан е автор на комедиите: “Разходка в Скарбъро” (1777 г.), “Съперници” (1775 г.), “Училище за злословие” “Критик”, (1779 г.) и на трагедията “Писаро” (1799 г. ). Умира на 7 юли 1816 г. в Лондон.1733 г. \r\nАнглийският капитан Джеймс Кук става първият човек, пресякъл южния полярен кръг. Кук е английски мореплавател. Ръководи 3 околосветски експедиции и открива много нови земи в Тихия океан. По време на първата си експедиция в периода 1768 г. –1771 г. посещава о-в Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Южна Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските о-ви, след което се отправя на север, стига до Аляска, Камчатка, Берингово море. След тази експедиция се завръща на Хаваите, където е убит от местното население.1718 г. \r\nОгромно свлачище унищожава село Лойкербад в Швейцария. Загиват 56 души.1648 г. \r\nВойската на Оливър Кромуел разбива шотландците под Престън. Кромуел е деец на буржоазната революция от ХVII в., ръководител на индепендентите. През 1640 г. е избран в Дългия парламент. Оливър Кромуел е един от главните организатори на парламентарната армия, която удържа победа над кралската армия в Първата (1642 г. –1646 г.) и Втората (1648 г.) гражданска война. Опирайки се на армията, изгонва от парламента презвитерианите през 1648 г., съдейства за провъзгласяването на републиката през 1649 г. От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим.1595 г. \r\nФренският крал Хенрих Наварски обявява война на Испания.1562 г. \r\nСъс Сен-Жерменския едикт Франция признава хугенотите. Те получават 4 крепости в Южна Франция и политически привилегии.395 г. \r\nРимската империя се разделя на Източна и Западна. Преди окончателното разделяне, в интерес на нейното управление, Римската империята е разделена на две части – Западна /Occidens/, със столица Рим, и източна /Oriens/, с център Константинопол. Империята запазила единството си, но всяка нейна част имала отделен глава. През 395 г. при Теодосий I се състояло окончателното разделяне на Римската империя на двете посочени части. Императорите, подобно на предшествениците си били равнопоставени, а законодателството било признато и в двете държави. В своя помощ двамата императори, наричащи се Augusti, избират двама Caesares като свои приемници. \r\nРазделението на държавата завършва със създаването на втора столица - Константинопол и втори Сенат - Константинополския.На тази дата са родени: 1911 г. \r\nРоден е Джордж Джоузеф Стиглър - американски микроикономист. Световно признат историк на икономическите учения, конкретно в областта на идеите, живота и дейността на ранните икономисти теоретици. Професор е в университета Браун през 1946 г., професор е в Колумбия (1947-1959 г.), след което се премества в Чикаго. Работи и в Националното бюро за икономически проучвания в периода от 1943 г. до 1959 г.. Забележителен е приносът му в икономиката за регулирането: за разлика от други теоретици в тази област Стиглър лансира тезата, че процесите на регулиране са по-скоро в интерес на производителя, отколкото на потребителя. Получава Нобелова награда за икономика (1982 г.) за своята теория за икономическото регулиране.1902 г. \r\nРоден е Леонид Трауберг - руски сценарист, режисьор, изследовател и педагог. Учи в студия към Комичната опера в Петроград. През 1919 г. организира театрална студия в Одеса, а през 1921 г. заедно с Григорий Козинцев - Фабрика на ексцентричния актьор (ФЕКС). От 1924-1925 г. до 1945 г. работи в киното заедно с Козинцев. Първите им съвместни филми са “Похожденията на Октябрина” (1924 г.), “Дяволското колело” (1926 г.), “Шинел” (1926 г.), “С. В. Д.” (1927 г.), “Новият Вавилон” (1929 г.), “Сама” (1931 г.). Митологизация на Октомврийската революция Трауберг и Козинцев осъществяват в своята трилогия за Максим - “Младостта на Максим” (1935 г.), “Завръщането на Максим” (1937 г.) и “Виборгска страна” (1939 г.). Снима още “Актрисата” (1943 г.), “Обикновени хора” (1945 г., премиера 1956 г.), “Вървяха войниците” (1959 г.), “Мъртви души” (1960 г.), “Волният вятър” (1961 г.). Сценарист е на редица филми - “Болница” (1956 г.), “Две години над пропастта” (1967 г.) и др. Преподавател е в Ленинградския институт за сценично изкуство (1926-1934 г.), а през 1962-1968 г. ръководи Висшите режисьорски курсове в Москва. Автор е на книгите: “Как станах режисьор” (1946 г., съвместно с Григорий Козинцев), “Когато звездите бяха млади” (1976 г.), “Филмът започва …” (1977 г.), “Дейвид Уорк Грифит” (1981 г.), “Светът наопаки” (1984 г.).Умира на 14 ноември 1990 г.1880 г. \r\nРоден е Мак Сенет - американски актьор и режисьор. През 1912 г. организира компанията “Кийстоун”, в която започва системно производство на комедии, което полага началото на американската комедийна филмова школа. Създава оригиналния комедиен жанр “слапситки”, основан на традициите на мюзикхола и американския популярен театър. През 1915 г. създава фирмата “Трайенгъл” заедно с Томас Инс и Дейвид Грифит, в която продължава да снима комедии, а след ликвидацията й (1917 г.) работи и в други компании като режисьор и продуцент. От 1920 г. снима пълнометражни филми. Късометражният му филм “Схватка с риба меч” получава “Оскар”. През 1935 г. се оттегля от киното. През 1937 г. получава специален “Оскар” за цялостно творчество и принос за развитието на американската ексцентрична комедия. Умира на 5 ноември 1960 .1871 г. \r\nРоден е Дейвид Бити - английски адмирал на флота (1919 г.). Участва в експедициите в Египет и Судан (1896-1898 г.) и в потушаването на Ихетуанското въстание в Китай (1900 г.). Взема участие в морските боеве при о-в Хелголанд (1914 г.), Догербанк (1915 г.) и в Ютландското сражение (1916 г.). От декември 1916 г. до 1918 г. командва Гранд флот (Британския военноморски флот). Началник-щаб е на военноморския флот (1919-1927 г.). Умира на 11 март 1936 г. в Лондон.1863 г. \r\nРоден е Дейвид Лойд Джордж - английски държавен и политически деец, дипломат, един от лидерите на Либералната партия. Министър е на търговията (1905-1908 г.) и на финансите (1908-1915 г.). В края на 1916 г. възглавява коалиционно правителство. Един от главните автори на системата от Парижки договори - Версайски, Сенжерменски, Трианонски, Севърски и Ньойски. Участва в Парижката мирна конференция (1919-1920 г.). Съдейства за налагането на България на Ньойския мирен договор. Правителството му организира икономическа блокада срещу Съветска Русия. Джордж е един от инициаторите за свикването на Генуезката конференция 1922 г. Умира на 26 март 1945 г.1863 г. \r\nРоден е Константин Сергеевич Станиславски - руски актьор, режисьор, педагог и теоретик на театъра. Създава школа и направление, които представляват нов етап в развитието на сценичния реализъм. Учи в “Алексеевския кръжок”, който поставя водевили и оперети. През 1888 г. основава (заедно с режисьора А. Ф. Федотов и педагога Ф. П. Комисаржевски) Дружество за изкуство и литература. Първите му режисьорски опити са поставянето на пиесите “Плодовете на просвещението” от Л. Н. Толстой, 1891 г., “Потъналата камбана” от Хауптман, 1898 г., и др. През 1898 г. съвместно с В. И. Немирович-Данченко основава Московския художествен театър (МХТ), в чиято трупа влизат актьорите от Дружеството за изкуство и литература и ученици на Немирович-Данченко от Музикално-драматичното училище към Московското филхармонично дружество. Първият спектакъл на трупата е “Цар Фьодор Йоанович” от А. К. Толстой (1898 г., пост. от Станиславски и А. А. Санин). Истинското начало на МХТ и на новото сценично изкуство обаче е свързано с поставянето на пиесата “Чайка” от Чехов (1898 г., реж. Станиславски и Немирович-Данченко). Следват “Вуйчо Ваньо” (1899 г.), “Три сестри” (1901 г.) и “Вишнева градина” (1904 г.) от Чехов. През 1902 г. пиесите на М. Горки “Еснафи” и “На дъното” (заедно с В. И. Немирович-Данченко). В периода на разпространяване на различни декадентски течения Станиславски поставя в условно-символичен план “Драма на живота” от Хамсунг и “Животът на човека” от Андреев (1907 г.), а по-късно “Д-р Щокман” от Ибсен. През 1912 г. заедно с Л. А. Сулержицки организира при МХТ “Първа студия”. След 1917 г. поставя пиесите “Горещо сърце” на Островски (1926 г.), “Безумният ден, или Сватбата на Фигаро” на Бомарше (1927 г.), спектакъла “Брониран влак 14-69” на Вс. Иванов (1927 г.), ръководи постановките на спектаклите “Унтиловск” на Л. Леонов (1928 г.), “Мъртви души” по Гогол (1932 г.), “Таланти и поклонници” от Островски (1933 г.) и др. Стреми се към реформиране на сценичното изкуство и музикалния театър. От 1918 г. е ръководител на Оперната студия към Болшой театър, по-късно Оперен театър “К. С. Станиславски”. През 1935 г. създава Оперна драматична студия. Съвременният театър е изграден върху теорията на Станиславски. Умира на 7 август 1938 г. в Москва.1820 г. \r\nРоден е Ан Бронте - английска писателка, най-малката от сестрите Бронте. Получава домашно образование, учи в Роухедското училище (1836-1837 г.). В периода 1841-1845 г. е гувернантка у семейство Робинсън, където брат й е учител. Автор е на съчиненията Агнес Грей” (1847 г., роман), „Стопанката на Уилдфил хол” (1848 г., роман); стихове, публикувани в общия сборник на сестрите Бронте (1846 г.). Умира на 28 май 1849 г. в Скарбъро.1814 г. \r\nРоден е Людвик Мерославски - полски генерал, участник в Полското въстание (1830 г.). От 1842 г. е ръководител на Полското демократично общество. През 1848-1849 г. командва неаполитанските въстаници в Сицилия. Участва в Баденското въстание срещу Прусия. Диктатор на въстанала Полша по време на Второто полско въстание (1863-1864 г.). Автор е на исторически трудове: “История на полската революция”, “Релация за войната в Сицилия”, “За полската народност в европейското равновесие” и др.Умира на 22 ноември 1878 г. в Париж.1769 г. \r\nРоден е Петър Християнович Витгенщайн - руски генерал-фелдмаршал (1826 г.), граф, княз (1834 г.). Произхожда от немски аристократичен род. Служи в руската армия от 1781 г. Участва във войните с Полша (1794-1795 г.), с Франция (1805-1807 г.). Във войната от 1812 г. командва Първи пехотен корпус, защитаващ петербургското направление. Ръководи бойните действия на руските войски в Източна Прусия (1812 - началото на 1813 г.). След смъртта на Кутузов известно време е главнокомандващ. По време на Руско-турската война (1828-1829 г.) е главнокомандващ до февруари 1829 г. на руската армия. Умира на 11 юни 1843 г. в Лвов.1706 г. \r\nРоден е Бенджамин Франклин - американски писател просветител, публицист, общественик, един от авторите на Декларацията за независимостта на САЩ. След 2-годишен престой в Лондон, където се запознава с икономическата теория на физиократите (Джон Лок, Шафтсбъри, Пристли, Колинз) и с публицистиката на Стийл и Адисън, Франклин вече е собственик на печатница. В нея прокарва линията на своята просветителска мисия: проповядва нов морален кодекс за хората от третото съсловие, пропагандира практицизма и рационализма, останал в историята като “Франклиновият здрав смисъл”. Там пише и издава прочутия “Алманах на сиромаха Ричард” (1732-1764 г.). По философски възгледи е деист - приема, че Бог е творец на природата, но отрича намесата Му в природните и обществените явления и процеси. Заема се с редица граждански проекти: основава първото абонаментно читалище, създава Американско философско дружество, построява първата колониална болница (Пенсилванската), учредява Пенсилванския университет. Издава първият пенсилвански в. “Pennsylvania Gazette” (1729-1748 г.). След мисията му при подписване на договора с индианците в Охайо е дипломат. Представлява САЩ в Англия и Франция (1783 г.), пратеник е на Пенсилвания, Джорджия, Масачузетс и Ню Джърси в Лондон (1757-1775 г.), търсейки пътища за помирение между Англия и колониите. По време на Втория континентален конгрес заедно с Джеферсън е член на комисията, която изготвя проекта за Декларацията за независимостта. Член е на Конституционния съвет. Автор е на “Автобиография” (излиза на френски език, 1791 г.). Умира на 17 април 1790 г. във Филаделфия.1672 г. \r\nРоден е Антоан Удар де ла Мот - френски писател. Обявява се срещу условностите на класицизма. Известен е със своя относително свободен стихотоворен превод на “Илиада” (1714 г.), в който променя характерите на Омировите богове и герои в духа на ХVIII в. В “Размисли за критиката” (1715 г.) прави опит да защити превода си, което става повод за възобновяване на спора между “древните и новите”. В полемиката получава подкрепата на Б. Фонтенел. Като драматург е известен с написаната в духа на Расин трагедия “Инес де Кастро” (изд. 1723 г.), чийто сюжет заимства от А. Ферейра. Автор е на басни, либрета за опери и оди в проза. Умира на 26 декември 1731 г. в Париж.1600 г. \r\nРоден е Педро Калдерон де ла Барка - испански драматург. Учи гражданско и канонично право в университетите в Алкала де Енарес и Саламанка. Първите му литературни опити са между 1619 г. и 1623 г., а от 1625 г. се занимава само с литература. През 1651 г. става свещеник. Ранното му творчество (до средата на 20-те години на ХVII в.) е повлияно от Лопе де Вега Карпио. Това са предимно “комедии на плаща и шпагата”: “Любов, чест и власт” (1623 г., изд. 1637 г.), “Игра на любовта и случая” (1625 г., изд. 1636 г.) и др., национално-патриотичната драма “Обсадата на Бреда” (1625 г., изд. 1636 г.). За драматургията му до средата на 30-те год. е характерен стремеж към широки обобщения, поставяне на философски и етични проблеми, едновременна разработка на няколко теми в една пиеса: “Неотстъпчивият принц” (1628-1629 г., изд. 1636 г.), морално-философската драма “Животът е сън” (1631-1632 г., изд. 1636 г.), “Под собствена стража” (1636 г., изд. 1650 г.) и др. В “драмите на честа” (“Лекар на своята чест”, 1635 г., изд. 1637 г., и др.) се забелязва интерес към задълбочен аналитизъм. Пише драмата “Саламейският алкалид” (1640-1645 г., изд. 1651 г.) Пише религиозни драми - “Поклонение на кръста” (1630-1632 г., изд. 1636 г.), “Чистилището на св. Патрик” (1634 г., изд. 1636 г.). Умира на 25 май 1681 г. в Мадрид.1431 г. \r\nРоден е Антонио дел Полайоло - италиански живописец, скулптор, гравьор. Представител е на Флорентинската школа от късното куатроченто. Стилът му е повлиян от творбите на Донатело и А. дел Кастаньо. Култът към изисканата, уверена линия, характерен за скулптурните работи на Полайоло (гробницата на папа Сикст IV във Ватикана, бронз, 1489-1493 г.), е характерен и за неговата живопис, свидетелстваща за интерес към механиката на човешките движения, анатомията, перспективата и пейзажа („Херакъл и Антей”, около 1465 г., Уфици, Флоренция; „Похищението на Деянира”, музей на Йейлския университет, Ню Хейвън). Същите черти са присъщи за гравюрите му върху мед, много от които стават образци за майсторите от Ренесанса. Умира на 4 февруари 1498 г. в Рим.1342 г. \r\nРоден е Филип II (Филип Плешивия), дюк на Бургундия. Филип II е четвъртия син на краля на Франция Джон II.На тази дата умират: 2010 г. \r\nУмира Михалис Папаконстантину. - гръцки политик, историк и публицист. \r\nТой изучава право в Солунския университет и също – в Манчестърския, Кеймбриджкия и Хайделбергския университет.\r\nЗапочва политическата си кариера в Съюза на центъра. През 1964 г. е заместник-министър на отбраната в правителството на Георгиос Папандреу-старши. През 1978 г. преминава в дясната партия Нова демокрация. От 1989 до 1993 г. заема различни министерски постове, включително на външните работи (1992-1993 г.). Обявява се за по-твърда политика спрямо Скопие, поради което е изключен от партията.2010 г. \r\nУмира Ерик Улф Сийгъл - американски писател, филмов сценарист и преподавател. Автор е на книгата „Любовна история”, която оглавява класацията за продажби на „Ню Йорк Таймс” и става най-продаваното произведение в художествена проза за цялата 1970 г. в САЩ. Преведена е на над двадесет езика по света.1911 г. \r\nУмира Френсис Галтън - английски психолог и антрополог. Роден е на 16 февруари 1822 г. в Бирмингам. Открива антициклоните и им дава теоретично обяснение. Антропологичните му изследвания получават практическо приложение в криминалистиката (особено в дактилоскопията). Преломен момент в творчеството на Галтън е публикуването на труда на Ч. Дарвин “Произход на видовете” (1859 г.). Под негово влияние въвежда в психологията и антропологията идеята за наследствеността, като се стреми чрез нея да обясни индивидуалните различия между хората. Галтън е основоположник на диференциалната психология и един от първите, които започват експериментални изследвания на асоциациите и образната памет.1897 г. \r\nУмира Янош Вайда - унгарски поет. Роден е на 8 май 1827 г. в Будапеща. Участва в революцията (1848 г.) като офицер от унгарската републиканска армия. След поражението на революцията е разжалван в редник от австрийската армия. В поезията си проповядва вярност към свободолюбивите идеали. Автор е на „Музикантски песни” (1869 г.), „Jubilate!” (1885 г.) и др.1468 г. \r\nУмира Георги Кастриот Скендербег - ръководител е на национално-освободителните борби на албанския народ срещу османските завоеватели, национален герой е на Албания. След турското нашествие (1415 г.) е даден като заложник на султан Мурад II и по-късно служи във войските му. За показани способности на военачалник получава титла бей е наречен Искендер (Искендер бей, Скендербег). Тайно се готви за борба против султана и поддържа връзки с неговите вътрешни и външни противници. След победата на унгарците над турските войски при Ниш (3 ноември 1443 г.) Скендерберг с 300 конника напуска турския лагер и отива в Албания, където вдига антитурско въстание. След няколко дена е провъзгласен за княз на Кастриот. Под негово ръководство албанците в продължение на 24 години остават свободни. Като добър държавник и ловък дипломат Скендерберг успява да запази независимостта на страната. След смъртта му, вследствие на междуособните борби Албания е поробена.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nЕнциклопедии – “LAROUSSE”\r\nИсторически архив на Агенция “Фокус” - отдел “Архив и бази данни”;", "date": "2018.01.17", "title": "Денят 17 януари в световната история"}
{"url": "http://www.focus-news.net/news/2018/01/17/2477997/deloto-za-atentata-v-sarafovo-shte-zapochne-po-sashtestvo.html", "text": "Делото за атентата в Сарафово започва по същество. Очаква се да бъдат разпитани свидетели, които са били на летището по време на терористичния атентат. \"Фокус\" припомня: На 18 юли 2012 г. атентатор-самоубиец се взриви до автобус с израелски туристи на паркинга на летище \"Сарафово\". При атаката загинаха петима туристи и шофьорът на автобуса - българският гражданин Мустафа Кьосов, а други 38 бяха ранени. Двама са обвинени за терористичното нападение - Мелиад Фарах - с австралийско и ливанско гражданство и Хасан ел-Хадж Хасан - с канадско и ливанско гражданство. Те са обвинени, че са помогнали на атентатора самоубиец Мохамед Хасан Ел Хюсейни да извърши нападението. Двамата все още се издирват. \r\nНа 19 декември 2017 г., след няколко поредни отлагания, заради нередовно призоваване и неявяване на всички пострадали израелски граждани, Специализираният съд даде ход на делото за атентата на летище Бургас и насрочи открито заседание за 17-и януари.", "date": "2018.01.17", "title": "Делото за атентата в Сарафово ще започне по същество"}
{"url": "http://www.focus-news.net/news/2018/01/17/2477998/plovdiv-publichna-lektsiya-na-tema-zhenite-v-istoriyata-i-istoriya-na-zhenite-i-pola-shte-se-provede-v-grada.html", "text": "Публична лекция на тема „Жените в историята и история на жените и пола“ ще се проведе в града. Това съобщиха за Радио „Фокус“ – Пловдив организаторите на събитието, което ще се състои 13.30 часа в 16-та аудитория на Пловдивския университет „Паисий Хилендарски“.  Публичната лекция ще се води от проф. д-р Красимира Даскалова, преподавател във Философския факултет на СУ „Св. Климент Охридски“. Тя има публикувани изследвания върху историята на жените и взаимоотношенията между половете в България и Източна Европа. Проф. д-р Красимира Даскалова специализира в тези нови за българската историография полета в Европа, САЩ и Япония, преподава в различни европейски университети. Проф. Даскалова е член на бордовете на специализирани европейски периодични издания, президент на Световната федерация за изследвания по история на жените в периода 2005-2010 година, председател на Управителния съвет на Българската асоциация на университетските жени (БАУЖ).\r\nТони МИХАЙЛОВ", "date": "2018.01.17", "title": "Пловдив: Публична лекция на тема „Жените в историята и история на жените и пола“ ще се проведе в града"}
{"url": "http://www.focus-news.net/news/2018/01/17/2477999/afp-gartsiya-i-makedoniya-zapochvat-nov-krag-ot-pregovorite-otnosno-spora-za-imeto.html", "text": "Гърция и Македония започват в сряда нов кръг от преговорите засягащи т.нар. спор за името, провеждан под егидата на ООН и с участието на специалния представител на организацията по въпроса Матю Нимиц, съобщава AFP. \r\nГърция не е съгласна северната ѝ съседка да включва в името си термина „Македония“, като проблемът не е решен в продължение на вече 27 години, което пречи на Скопие да стане член на НАТО и Европейския съюз. \r\nНимиц обяви по-рано, че вижда определен „позитивен развой“, като представители на ООН не изключиха възможността за постигане на пробив. Разговорите ще се проведат в Ню Йорк. Към 13:00 часа местно време Нимиц ще даде пресконференция, на която ще разкрие резултатите от преговорите. : Цанко Цолов", "date": "2018.01.17", "title": "AFP: Гърция и Македония започват нов кръг от преговорите относно спора за името"}
{"url": "http://www.focus-news.net/news/2018/01/17/2478000/blagoevgrad-peshehodets-e-bil-blasnat-ot-avtomobil-na-glaven-pat-e-79-na-izhoda-na-gradeshnitsa-v-posoka-sandanski.html", "text": "Пешеходец е бил блъснат от автомобил на главен път Е-79 на изхода на Градешница, в посока Сандански. Това съобщи за Радио „Фокус“ – Пирин дежурният служител в Областно пътно управление – Благоевград. Инцидентът, който е регистриран малко след 07.00 часа, е станал извън пътното платно и не пречи на движението. На място има екипи на полицията и Спешен център, които ще транспортират пострадалия до най-близката болница. За момента не е ясно какво е състоянието му.\r\nЛивия НИНОВА", "date": "2018.01.17", "title": "Благоевград: Пешеходец е бил блъснат от автомобил на главен път Е-79 на изхода на Градешница, в посока Сандански"}
{"url": "http://www.focus-news.net/news/2018/01/17/2478001/stara-zagora-preskonferentsiya-za-pametnika-buzludzha-shte-se-provede-v-kazanlak.html", "text": "Областният управител Гергана Микова организира пресконференция за паметника Бузлуджа. Това съобщиха от областната администрация. Пресконференцията ще се проведе от 11.00 часа в зала 2 на втория етаж на Областна администрация. В нея ще участват и кметът на Казанлък Галина Стоянова и арх. Дора Иванова.", "date": "2018.01.17", "title": "Стара Загора: Пресконференция за паметника Бузлуджа ще се проведе в Казанлък"}
{"url": "http://www.focus-news.net/news/2018/01/17/2478002/pregled-na-osnovnite-temi-v-dobrudzhanskiya-pechat.html", "text": "„Граждани приканват КЕВР да насрочи в Добрич обществено обсъждане за цената на водата“, съобщава вестник „Нова добруджанска трибуна“. Инициативна група, организирала протеста срещу поскъпването на водата в неделя, приканва в открито писмо Комисията да бъде насрочено ново обществено обсъждане на бизнес плана на ВиК – Добрич. Според гражданите планираното увеличение с 4 стотинки с нищо не е оправдано. „Община Балчик предприема мерки за контрол над кучетата“, съобщава изданието. Ще бъде приложен комплекс от мерки за намаляване на популацията на кучетата в морския град. Заловените кучета ще бъдат кастрирани и маркирани с чип. До 69 000 лева ще задели Общината. Офертите на фирма изпълнител ще бъдат отворени на 25 януари. От спортната страница всекидневникът информира за четири победи на отбора по тенис „Изида“ на турнира в Бургас. Той е за състезатели до 14 години. Две от победите са постигнати от Даниела Иванова. Победа е записала и Михаела Йорданова. „Обществено обсъждане в Добрич на цената на водата искат граждани“. Това е водещата тема в другия регионален вестник „Добруджанска трибуна“. „С настоящото писмо каним членовете на Комисията по енергийно и водно регулиране да насрочат, в срок до 07.02.2018 г., ново обществено обсъждане на територията на гр. Добрич нa проектa на решение за одобряване на бизнес плана на „Водоснабдяване и канализация Добрич” АД и за утвърждаване и одобряване цени на ВиК услуги на дружеството, като по този начин осигурят на потребителите безпрепятствен достъп без необходимост от извършване на разходи за придвижване до седалището на Комисията и в удобен за работещия гражданин ден и час“, е посочено в откритото писмо. Като основна причина е посочен огромния интерес от страна на гражданите, както и от страна на регионални и национални медии и институции. Към това се добавя и обществената значимост на проблема и позицията на дружеството „ВиК Добрич”, монополист в сферата, в която упражнява дейност. „Изложба „от Киноцентъра до музейната витрина“ гостува в Генерал Тошево“, съобщава всекидневникът. Мобилната изложба е представена в Историческия музей. Посетителите могат да разгледат облекла, предмети и фотоси, свързани с киноцентъра. Артефактите са част от Историческия музей в Попово. „И Георги Колев напусна Добрич“, съобщава вестникът от спортната си страница. Основният футболист от „Добруджа“ в есенния дял на шампионата в Североизточна трета лига напуска отбора и ще търси развитие на друго място. Приел е оферта на участника във Втора лига „Локомотив“ – Горна Оряховица.", "date": "2018.01.17", "title": "Преглед на основните теми в добруджанския печат"}
{"url": "http://www.focus-news.net/news/2018/01/17/2478003/sliven-shte-otbelezhi-140-godini-ot-osvobozhdenieto-si-ot-osmansko-igo.html", "text": "С редица събития ще бъдат отбелязани 140 години от освобождението на Сливен от османско иго, съобщиха от общината. В 9.30 ч. в храм „Свети Николай Чудотворец“ ще бъдат отслужени заупокойна молитва в памет на загиналите и благодарствен молебен по повод освобождението на Сливен. В 10.30 ч. на пл. „17 януари“ в кв. „Клуцохор“ ще започне ритуал-поклонение и ще бъдат поднесени венци и цветя пред морената на площада. В 12.00 ч. ще бъдат поднесени цветя пред бюст-паметника на ген. Скобелев. В 13.00 ч. във фоайето на зала „Май“ ще бъде открита изложба „13 безсмъртни българи“ на фондация „Безсмъртни българи“. Ще бъдат наградени участниците в ученически конкурс за доклад, реферат и историческо есе „140 години от освобождението на Сливен“. Организатори на проявите са Община Сливен, Сливенската митрополия, Военно формирование 22220, РУО- Сливен, Народно читалище „Зора – 1860“, фондация „Безсмъртни българи“.", "date": "2018.01.17", "title": "Сливен ще отбележи 140 години от Освобождението си от османско иго"}
{"url": "http://www.focus-news.net/news/2018/01/17/2478004/obshtina-pernik-duhat-na-surva-shte-bade-pokazan-v-narodnoto-sabranie.html", "text": "\"Духът на Сурва\" ще бъде показан в Народното събрание на Република България, чрез фотоси на фотографи, запечатили емоциите от празника. Това съобщиха от Община Перник. Експозицията ще бъде открита от 11.30 часа. На събитието ще присъства кметът Вяра Церовска и нейният екип, придружени от сурвакари от град Батановци. В изложбата са включени творби на 14 автори с въздействащи моменти от Сурва.\r\nИзложбата е част от проявите, които предхождат 27-то издание на Международния фестивал на маскарадните игри „Сурва“, което тази година ще бъде на 26, 27 и 28 януари. Фестивалът на маскарадните игри е едно от най-колоритните и по мащаби и по зрелище събития в България и на Балканския полуостров. Това e най-авторитетната изява на традиционни народни игри и обичаи с маски. Той популяризира достигнали до днес варианти на древна ергенска обредност, част от българската фолклорна традиция. С конкурсната си програма фестивалът е среща и надпревара на живите й носители, най-популярни с наименованията “сурвакари” и “кукери”.", "date": "2018.01.17", "title": "Община Перник: \"Духът на Сурва\" ще бъде показан в Народното събрание"}
{"url": "http://www.focus-news.net/news/2018/01/17/2478005/trend-spored-balgarski-ministar-azerbaydzhan-e-strategicheski-partnyor-na-balgariya-v-energiyniya-sektor.html", "text": "Азербайджан е стратегически партньор на България в енергийния сектор, това е заявил българският министър на енергетиката Теменужка Петкова, съобщава азербайджанската агенция Trend. Според Петкова, възможността Азербайджан да започне да извършва доставки на газ за България е много добър шанс да бъде намалено замърсяването на въздуха в балканската страна, което е причинявано най-вече от домакинства, които се отопляват на дърва и въглища. По-рано стана ясно, че държавната компания СОКАР има интерес към инвестиране в българската газопреносна мрежа. : Цанко Цолов", "date": "2018.01.17", "title": "Trend: Според български министър, Азербайджан е стратегически партньор на България в енергийния сектор"}
{"url": "http://www.focus-news.net/news/2018/01/17/2478006/istanbulskata-konventsiya-shte-bade-obsadena-v-parlamenta-na-23-yanuari.html", "text": "Председателят на Народното събрание Цвета Караянчева организира обществена дискусия по Законопроекта за ратифициране на Конвенцията на Съвета на Европа за превенция и борба с насилието над жени и домашното насилие на 23 януари. Това сочи справка на сайта на Народното събрание. На форума, който ще бъде открит в 11.00 часа в зала „Изток“ на Народното събрание, са поканени депутати, представители на изпълнителната власт, на неправителствени организации, експерти и др. Текстът на Конвенцията е публикуван на сайта на Народното събрание и организирането на общественото обсъждане следващата седмица ще предостави достатъчно време и възможност за запознаване с документа на всички заинтересовани страни.", "date": "2018.01.17", "title": "Истанбулската конвенция ще бъде обсъдена в парламента на 23 януари"}
{"url": "http://www.focus-news.net/news/2018/01/17/2478007/blagoevgrad-do-50-metra-e-namalena-vidimostta-poradi-magla-v-rayona-na-predel-razlog-i-dobrinishte.html", "text": "До 50 метра е намалена видимостта поради мъгла в района на Предел, Разлог и Добринище. Това съобщиха за Радио „Фокус“ – Пирин от Областно пътно управление – Благоевград. Пътните настилки в областта са предимно мокри, а по усойните местата са заледени и обработени. Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално интензивен. Без проблеми се извършва движението и по останалите пътни артерии в Област Благоевград. В региона няма въведени ограничения за движението на леки и товарни автомобили. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. През нощта няма регистрирани тежки пътни инциденти.\r\nЛивия НИНОВА", "date": "2018.01.17", "title": "Благоевград: До 50 метра е намалена видимостта поради мъгла в района на Предел, Разлог и Добринище"}
{"url": "http://www.focus-news.net/news/2018/01/17/2478008/veska-spasova-etnolog-antonovden-i-atanasovden-sa-svarzani-v-obshti-obredni-praktiki.html", "text": "Антоновден и Атанасовден са свързани в общи обредни практики. Това каза пред Радио „Фокус” – Кюстендил Веска Спасова, етнолог в Регионален исторически музей – Кюстендил. По думите й на 17 и 18 януари има два празника един след друг, с които завършва един продължителен празничен цикъл от множество празници, в които се правят различни ритуални практики. „На днешния ден празнуват Антон, Антония, Антонина, да им е живо и здраво името. Според народните вярвания християнският светец Преподобни Антоний Велики е по-големият брат-близнак на Свети Атанас. Затова и дните следват един след друг. Той е един от покровителите и заповедник на чумата, шарката и всички останали заразни болести”, каза Веска Спасова. Вярва се, че чумата се ражда на Антоновден, прибират се всички болести и на следващия ден тръгват по хората. Във фолклорните представи има голямо значение – братя близнаци, с които са свързани много от ритуалните представи. Братята били ковачи или според различните поверия ножари, железари, т.е. обработват желязото. „Знае се, че в митологичните представи ковачите близнаци заемат много видно място като първотворци, т.е. ковачите на Вселената, оформящи света чрез стихията на огъня. Тази стихия е разрушителна, но и божествена. Затова в образите им се вплита както представата за тази божественост и създаване на света, така и респект пред демоничните сили, които покровителстват двамата братя”, каза Веска Спасова.\r\nВенцеслав ИЛЧЕВ", "date": "2018.01.17", "title": "Веска Спасова, етнолог: Антоновден и Атанасовден са свързани в общи обредни практики"}
{"url": "http://www.focus-news.net/news/2018/01/17/2478009/plovdiv-obraboteni-sa-zaledenite-patni-uchastatsi-v-planinskite-rayoni-na-oblastta-vodachite-da-shofirat-s-povisheno-vnimanie.html", "text": "Всички основни пътни артерии в Пловдивска област са нормално проходими при зимни условия. Това съобщиха за Радио „Фокус“ – Пловдив от Областното пътно управление. На места по пътищата в планинските райони има заледени участъци, но те са обработени срещу заледяване с пясък и сол. Въпреки това водачите трябва да шофират с повишено внимание и съобразена скорост, призоваха от Областното пътно управление. В равнинната част от Пловдивска област пътищата са сухи, само на места мокри. Не са постъпвали вигнали за сериозни пътнотранспортни произшествия през изминалата нощ.\r\nДвижението по основните направления в областта е интензивно, като най-натоварен е трафикът по пловдивския участък на АМ „Тракия“, също по пътищата Пловдив-Карлово, Пловдив-Съединение, Пловдив-Асеновград-Смолян и Пловдив-Пещера. Забранено е преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е през пътя Кричим-Девин. Ограничено е движението на МПС над 12 тона през прохода Троян-Кърнаре, също по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци.\r\nТрафикът по главните пътни артерии в град Пловдив също е изключително интензивен. Задръствания се образуват по булевардите „Цар Борис III Обединител“, „Христо Ботев“, „Шести септември“, „България“, „Източен“, „Освобождение“, „Санкт Петербург“, „Пещерско шосе“ и „Руски“. Натоварено движение се отчита и по входно-изходните артерии. Пътищата в града са предимно сухи и нормално проходими.\r\nТони МИХАЙЛОВ", "date": "2018.01.17", "title": "Пловдив: Обработени са заледените пътни участъци в планинските райони на областта, водачите да шофират с повишено внимание"}
{"url": "http://www.focus-news.net/news/2018/01/17/2478010/sofiya-vremenno-se-zabranyava-vlizaneto-na-patni-prevozni-sredstva-v-dvete-posoki-po-ul-kozloduy.html", "text": "Временно се забранява влизането на пътни превозни средства в двете посоки по ул. „Козлодуй”, съобщиха от пресцентъра на Столична община. Забранява се влизането на пътни превозни средства в двете посоки по ул. „Козлодуй” между ул. „Кръстец” и ул. „Братя Миладинови” от 08.00 часа до 16.00 часа. Промяната в организацията на движение се налага във връзка със строителни дейности на жилищна сграда на ул. „Козлодуй“ 60.", "date": "2018.01.17", "title": "София: Временно се забранява влизането на пътни превозни средства в двете посоки по ул. „Козлодуй”"}
{"url": "http://www.focus-news.net/news/2018/01/17/2478011/matyu-nimits-terminat-makedoniya-shte-bade-vklyuchen-v-predlozhenieto-po-spora-za-imeto.html", "text": "Специалният представител на ООН относно спора за името между Македония и Гърция Матю Нимиц разкри, че терминът „Македония“ ще бъде включен в неговото предложение за ново име на северната съседна на Гърция, пише гръцкото електронно издание Ekathimerini. Нимиц е направил коментара си по време на интервю за гръцка телевизия във вторник, часове преди в сряда да започне новият кръг от преговори, целящ решаването на дългогодишният проблем между Македония и Гърция. Специалният представител е заявил, че това е нормално, тъй като в сегашното официално име на югозападната ни съседка терминът е включен, като повече от 100 държави са признали страната при тези условия. „Ако чакаме още 25 години, проблемът само ще се влоши“, смята Нимиц. : Цанко Цолов", "date": "2018.01.17", "title": "Матю Нимиц: Терминът „Македония“ ще бъде включен в предложението по спора за името"}
{"url": "http://www.focus-news.net/news/2018/01/17/2478012/yambol-s-poreditsa-ot-sabitiya-shte-badat-otbelyazani-140-godini-ot-osvobozhdenieto-na-grada.html", "text": "С поредица от събития на 17 януари ще бъдат отбелязани 140 години от Освобождението на града от османско владичество. Това съобщиха от пресцентъра на Община Ямбол. По повод честванията е отпечатана специална брошура, илюстрираща ключови моменти от събитията през зимата на 1877-1878 г. Като акценти са представени участието на ямболски опълченци в Руско-турската освободителна война, „Петте дни на ужаса“, които градът преживява след падането на Плевен, както и посрещането на руските войски на 17 януари 1878 г. В брошурата са поместени спомени на участници в драматичните събития, сред които този на руския генерал Сергей Гершелман, който описва Ямбол така: „Днешното положение на някога  цветущия Ямбол заслужава напълно съчувствие. Едва ли ще се намери на театъра на войната град, толкова пострадал от грабежите и пожарите като този. Жителите ходят като сенки около развалините на своите домове…“. Сред темите в информационния материал е и проектирането и ушиването на легендарното „Браилско знаме“ – първообраз на националния ни трибагреник. Знамето е сътворено по идея и с личните средства на ямболския преселник в Браила Иван Параскевов и ушито от дъщеря му Стилияна. Брошурата, посветена на 140-та годишнина от Освобождението на Ямбол, ще бъде разпространена във всички училища и детски заведения в града, културни институти и учреждения.\r\nПрограмата на честванията започва в тържествена церемония пред паметника, отбелязващ мястото, където са посрещнати руските войски. Началото е в 10.30 часа. Събитието включва и възстановка на влизането на 23-ти Донско-казашки полк в Ямбол и срещата на руските войни с жителите на града. В пресъздаването на историческия момент ще участват възстановчици от Музея на бойната слава в Ямбол и от клубовете „Традиция“ в Ямбол и Нова Загора.\r\nВ 11.00 ще започне шествие по улиците на града до Паметника на загиналите за националното освобождение, където също ще бъдат положени венци и цветя на признателност. От 11.30 часа в Културно-информационен център „Безистен“ ще бъде представена презентация на Регионалния исторически музей на тема „17 януари 1878 г. – Подвиг, Свобода, Ново начало“. Програмата продължава с музикално-поетичен рецитал с участието на ямболски ученици.\r\nПо повод годишнината за първи път в града ще бъде представена и специалната изложба „Руско-турската освободителна война в гравюрите на чуждестранните художници“. Експозицията се открива от 17.30 часа в Художествена галерия „Жорж Папазов“. Програмата на честванията завършва с празничен концерт в Зрителната зала на община Ямбол от 18.30 часа. Тематичната вечер включва изпълнения на вокалните групи „Россиянка“ и Българо-руски хор „Славяне“ – Сливен, на ямболската песенна формация „Пятница 13“, както и представяне на двете най-големи танцови школи в града „Ромбана“ и „All steps“.\r\nКметът на Ямбол Георги Славов кани всички родолюбиви граждани да се включат в проявите, посветени на 140-та годишнина от Освобождението на града.", "date": "2018.01.17", "title": "Ямбол: С поредица от събития ще бъдат отбелязани 140 години от Освобождението на града"}
{"url": "http://www.focus-news.net/news/2018/01/17/2478013/veliko-tarnovo-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки във Велико Търново,  предаде репортер на Радио „Фокус” – Велико Търново. Времето е  слънчево. Температурата на въздуха е минус 2 градуса. Трафикът в града е натоварен. Интензивно е движението в районите на учебните заведения. Натоварено е в центъра на града – на кръстовището пред Съдебната палата и пред сградата на Пощата. По-засилено движение се наблюдава  и по  бул. „България“ и ул. „Никола Габровски“, пътен възел „Качица“ и ул. „Магистрална“ – част от главен път София – Варна. Светофарната уредба под НВУ „Васил Левски“ не работи. Движението се регулира с пътни знаци. Няма допълнително въведени ограничения на територията на областта. Отворен за движение на всички превозни средства е Прохода на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.01.17", "title": "Велико Търново: Мокри и хлъзгави са пътните настилки в областта"}
{"url": "http://www.focus-news.net/news/2018/01/17/2478014/burgas-nad-7000-dushi-ot-oblastta-praznuvat-imen-den-na-antonovden.html", "text": "7166 души от област Бургас имат имен ден на Антоновден, съобщиха за Радио „Фокус“-Бургас от ТД „ГРАО“. 3669 са те в града. Мъжете с името Антон са 1119 в региона, а в Бургас са 612. Жените с името Донка са 1945 в областта, а в морския град- 903. Най-малобройни са мъжете, кръстени с името Донко-21 в региона и 9 в Бургас.\r\nИмен ден празнуват още хора с имената: Андон, Антоан, Дончо, Тони, Тоньо,Тотьо, Тончо, Антония, Антоанета, Антонина, Тоня, Тотка, Дона, Тонка.\r\nМария РУСЕВА", "date": "2018.01.17", "title": "Бургас: Над 7000 души от областта празнуват имен ден на Антоновден"}
{"url": "http://www.focus-news.net/news/2018/01/17/2478015/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на партията. Радослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А; Георги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А; Д-р Аргир Аргиров, от 17:30 до 18:30 часа в офиса на ГЕРБ в район „Южен” на ул.”Академик Петър Динеков”№1А; Ани Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница”№5; Емил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5;\r\nВ четвъртък, 18 януари, общинските съветници от ГЕРБ в Пловдив ще проведат приемни с гражданите, както следва:\r\n-Петър Попов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-Ясен Михайлов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-Гошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91;\r\n-Пенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5;\r\n-Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2018.01.17", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/01/17/2478016/military-daily-sasht-shte-razpolozhat-shest-bombardirovacha-b-52h-v-guam.html", "text": "Военновъздушните сили на САЩ ще изпратят шест бомбардировача B-52H в базата на остров Гуам в следващите дни, съобщава електронното издание Military Daily. Това са разкрили от Вашингтон, като съгласно разпространената официална информация, предназначените за мисии на дълги разстояние бомбардировачи ще сменят до сега разположените на острова B-1B „Лансър“. Това прави значителни промени в Гуам, тъй като B-52H има нужните технически характеристики да носи и използва атомни бомби, като това се случва на фона на повишено напрежение между САЩ и Северна Корея, отбелязва изданието. : Цанко Цолов", "date": "2018.01.17", "title": "Military Daily: САЩ ще разположат шест бомбардировача B-52H в Гуам"}
{"url": "http://www.focus-news.net/news/2018/01/17/2478017/nina-stavreva-kmet-na-kavarna-okolo-30-rast-na-chuzhdestrannite-turistite-prez-2017-godina.html", "text": "Около 30 % ръст на чуждестранните туристите отбелязваме през 2017 година. Това каза в интервю за сутрешния блок „Добро утро, България“ на Радио „Фокус“ кметът на града Нина Ставрева. Според нея главна причина за това е обликът на курортната зона и положените усилия за реновиране на централния плаж. По думите на Ставрева прогнозите са тенденцията да се запази и през 2018 година и все повече чужденци да идват на посещение в курорта. Тя каза още, че през 2017 година е била изградена и система за видеонаблюдение в града. Целта е Каварна да се превърне в целогодишна туристическа дестинация, увери Нина Ставрева,  като  представи и приоритети на града за настоящата година.  \r\n„Продължаваме кандидатстването по европейските проекти за новия програмен период 2014 – 2020 година, развитие на инфраструктура опазване на околна среда. Разбира се също така образование и здравеопазване, като знаете, че още от 2016 година в Каварна бяха премахнати таксите за детските градини и ясли, като израз и отношение към най-малките жители на Общината и подкрепа за младите семейства“, коментира Нина Ставрева. Тя допълни, че друга от изпълнените цели е свързана с разширяването на международното сътрудничество между Каварна и други европейски държави. Нина Ставрева уточни, че през 2018 година се очаква в Каварна на посещение да пристигне полска делегация с участието на полски инвеститори. По думите й Каварна ще е център и на много спортни и музикални мероприятия.", "date": "2018.01.17", "title": "Нина Ставрева, кмет на Каварна: Около 30 % ръст на чуждестранните туристите отбелязваме през 2017 година"}
{"url": "http://www.focus-news.net/news/2018/01/17/2478018/gabrovo-zaledeni-sa-patnite-nastilki-po-visokite-i-usoyni-mesta-na-teritoriyata-na-oblastta.html", "text": "Мокри, по високите и усойни места – заледени и обработени, са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Времето е слънчево. Температурата на въздуха е минус 2°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.17", "title": "Габрово: Заледени са пътните настилки по високите и усойни места на територията на областта"}
{"url": "http://www.focus-news.net/news/2018/01/17/2478019/mvr-12-dushi-sa-raneni-pri-katastrofi-v-stranata-prez-izminaloto-denonoshtie.html", "text": "12 души са ранени при катастрофи в страната през изминалото денонощие. Това съобщиха от пресцентъра на МВР. В София са станали 3 тежки и 185 леки пътни произшествия, ранени са четирима души. От началото на месеца катастрофите в страната са 268, загиналите са 18.", "date": "2018.01.17", "title": "МВР: 12 души са ранени при катастрофи в страната през изминалото денонощие"}
{"url": "http://www.focus-news.net/news/2018/01/17/2478020/tanjug-spored-boyko-borisov-i-ana-barnabich-nasilieto-ne-tryabva-da-se-tolerira.html", "text": "Българският премиер Бойко Борисов и министър-председателят на Сърбия Ана Бърнабич са провели телефонен разговор във вторник, като двамата са съгласни, че насилието не трябва да бъде толерирано, съобщава сръбската информационна агенция Tanjug. Двамата са провели разговора си във връзка с убийството на лидера на косовските сърби Оливер Иванович, като Борисов и Бърнабич са съгласни, че подобни събития са заплаха за стабилността на целия регион на Западните Балкани. : Цанко Цолов", "date": "2018.01.17", "title": "Tanjug: Според Бойко Борисов и Ана Бърнабич, насилието не трябва да се толерира"}
{"url": "http://www.focus-news.net/news/2018/01/17/2478021/pazardzhik-gasta-magla-namalyava-vidimostta-po-glavnite-patishta-v-oblastta.html", "text": "Гъста мъгла намалява видимостта по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са мокри, на места в хлъзгави. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.17", "title": "Пазарджик: Гъста мъгла намалява видимостта по главните пътища в областта"}
{"url": "http://www.focus-news.net/news/2018/01/17/2478022/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху сключения меморандум за сътрудничество между Община Кюстендил и „Национална компания индустриални зони” ЕАД. Договорът за сътрудничество е подписан в края на миналата седмица между Община Кюстендил и „Национална компания  индустриални зони“ ЕАД. Събитието е състояло в заседателната зала на Община Кюстендил. Подписите си върху меморандума са положили кметът Петър Паунов и изпълнителният директор на НКИЗ Антоанета Барес. С документа се цели да бъдат създадени условия за развитие на интензивна комуникация между двете страни, обмяна на опит и добри практики, с цел изработване на общи позиции, както и за реализиране на съвместни действия в тази насока. Ще се работи в посока на подпомагане развитието на икономиката и подпомагане притока на преки чуждестранни инвестиции в региона.\r\nИзданието съобщава, че е започнала процедура по прехвърляне на терена на бившите казарми на Община Кюстендил. Вестникът цитира областния управител на Кюстендил Виктор Янев, според чиито думи в края на миналата година са започнали дейностите, след проявен инвеститорски интерес към самия терен. В момента върви процедурата, чака се искането и финансовата обосновка на Община Кюстендил, за да може да се придвижи процедурата и да се вземе решение от страна на Министерски съвет за прехвърляне на собствеността на Община Кюстендил.\r\nВ рубриката „Репортери” вестникът акцентира върху това, на този етап не се очаква поскъпване на водата за територията на област Кюстендил. Към момента няма индикации за повишаване на цената на водата в региона. Освен това не е одобрен и бизнес-планът на водното дружество. До няколко месеца ще се приключат дейностите по приемането на Община Дупница в обособената асоциация по ВиК. Има решение на асоциацията за промяна на обособената територия и за приемане на Дупница. В момента има процедури в Министерство на регионалното развитие и благоустройството, предоставят се още документи в тази връзка.\r\nВ рубриката „Общество” изданието среща читателите си с директора на Регионален исторически музей – Кюстендил Валентин Дебочички. През 2017 година, съгласно Закона за културното наследство, са проведени и извършени идентификации на постъпили материали и предмети, дарения в музея и към настоящия момент фондовете на музея се попълват с 343 ценни находки, експонати, материали, основно във фонда на отдел „Етнография”, а също така и нумизматични материали, монети в основно – научноспомагателния фонд на фонд  „Нумизматика”.\r\nВ рубриката „Култура” вестникът съобщава, че е започнал приемът на заявки за участие в тазгодишното издание на Международния конкурс за класическа китара „Акад. Марин Големинов“ в Кюстендил. Конкурсът се организира съвместно с Община Кюстендил. Двадесет и второто му издание ще се проведе в периода 28-31 март 2018 г. в гр. Кюстендил. В конкурса могат да участват всички желаещи китаристи от страната и чужбина, подали анкетна карта за участие в определения срок и състезаващи се като участници в отделните възрастови групи. Срокът за попълване и подаване на анкетната карта е 20 март.", "date": "2018.01.17", "title": "Преглед на основните теми в кюстендилския печат"}
{"url": "http://www.focus-news.net/news/2018/01/17/2478023/kyustendil-poveche-ot-350-zhiteli-na-obshtinata-nosyat-imeto-anton.html", "text": "Повече от 350 жители на Община Кюстендил носят името Антон. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. С името Антония са наречени 65 дами. С името Андон са 41 жители на Кюстендил, а Антоний – 56. Сред именниците днес са и дамите, наречени Донка, които в Кюстендил наброяват 69. По народна традиция празникът Антонов ден се чества за предпазване от болести. На този ден жените не предат, не плетат, не варят боб и леща, за да не разсърдят чумата и шарката. На близки и съседи се раздават за здраве специално омесени за празника содени питки, намазани със сметана.\r\nВенцеслав ИЛЧЕВ", "date": "2018.01.17", "title": "Кюстендил: Повече от 350 жители на общината носят името Антон"}
{"url": "http://www.focus-news.net/news/2018/01/17/2478024/dobrich-patnite-nastilki-sa-vlazhni-na-po-usoyni-mesta-zasnezheni-i-zaledeni.html", "text": "Пътните настилки са влажни, на по-усойни места – заснежени и заледени, предаде кореспондентът на Радио „Фокус” – Варна. Няма промяна в организацията на движение на автомобили в областта, няма затворени пътни отсечки. Oграничено e движението на МПС над 10 тона по първокласния път 9 в отсечката Кранево-Варна. Обходният маршрут е през село Оброчище. Времето в Добрич е ясно и слънчево, температурата е около 1 градус към 8,00 часа, духа съвсем слаб вятър, без снеговалеж. \r\nЖулиета НИКОЛОВА", "date": "2018.01.17", "title": "Добрич: Пътните настилки са влажни, на по-усойни места – заснежени и заледени"}
{"url": "http://www.focus-news.net/news/2018/01/17/2478025/sliven-opredelyat-pobeditelite-vav-fotokonkursa-za-bebe-na-bolnitsa-d-r-ivan-seliminski-za-2017-g.html", "text": "Приключи подаването на снимки за участие във фотоконкурса за бебе на болница „Д-р Иван Селимински“-Сливен за 2017 г.  Това съобщиха от лечебното заведение. От 10.30 ч. в малката зала на болницата ще се проведат обработка на резултатите и избор на победителите. На заседанието на комисията могат да присъстват и родители, които са заявили желанието си предварително. Награждаването на победителите ще бъде от 10.30 ч. на 22 януари 2018 г., също в малката зала на болницата. 12 деца ще получат специална фотосесия и със свои снимки ще бъдат включени в новия календар на неонатологичното и родилното отделение.", "date": "2018.01.17", "title": "Сливен: Определят победителите във фотоконкурса за бебе на болница „Д-р Иван Селимински“ за 2017 г."}
{"url": "http://www.focus-news.net/news/2018/01/17/2478026/dobrich-grazhdani-nastoyavat-za-obshtestveno-obsazhdane-na-biznes-plana-na-vik-dobrich-do-7-fevruari.html", "text": "По примера на Община Генерал Тошево, която организира референдум, и след проведения в неделя протест сега граждани настояват за обществено обсъждане на бизнес плана на ВиК – Добрич до 7 февруари. Това e заявено в открито писмо, разпространено чрез социалните мрежи, предаде кореспондентът на Радио „Фокус” – Варна. Писмото е адресирано до Комисията за енергийно и водно регулиране (КЕВР), националния омбудсман и кмета на Добрич Йордан Йорданов. „С настоящото писмо каним членовете на Комисията по енергийно и водно регулиране да насрочат в срок до 07.02.2018 г., ново обществено обсъждане на територията на град Добрич нa проектa на решение за одобряване на бизнес плана на „Водоснабдяване и канализация Добрич” АД и за утвърждаване и одобряване цени на ВиК услуги на дружеството, като по този начин осигурят на потребителите безпрепятствен достъп без необходимост от извършване на разходи за придвижване до седалището на Комисията и в удобен за работещия гражданин ден и час“, е посочено в откритото писмо. Като основна причина е отбелязан огромният интерес към темата от страна на гражданите, както и от страна на регионални и национални медии и институции. Към това като аргументи се добавят обществената значимост на проблема и позицията на дружеството „ВиК Добрич”, монополист в сферата, в която упражнява дейност. Тя бе изразена през уикенда в отговор на организирания протест в добруджанския град. Към писмото са приложени искания за цена на водата, оставка на управителя на ВиК Добрич и оздравителен план на дружеството. \r\nЖулиета НИКОЛОВА", "date": "2018.01.17", "title": "Добрич: Граждани настояват за обществено обсъждане на бизнес плана на ВиК – Добрич до 7 февруари"}
{"url": "http://www.focus-news.net/news/2018/01/17/2478027/varna-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ-Варна организират приемни за граждани. Това съобщиха от пресцентъра на ГЕРБ. С граждани ще се срещнат общинските съветници Бонка Банкова, Веселин Ангелов и Борислав Нанков. До 19 януари приемното им време ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015. Днес е приемният ден на Бонка Банкова, на Веселин Ангелов – на 18 януари /четвъртък/, на Борислав Нанков – на 19 януари /петък/.", "date": "2018.01.17", "title": "Варна: Общинските съветници от ГЕРБ организират приемни за граждани"}
{"url": "http://www.focus-news.net/news/2018/01/17/2478028/voa-spored-sasht-severna-koreya-predstavlyava-zaplaha-za-patnicheskite-poleti.html", "text": "Американският държавен секретар Рекс Тилърсън заяви, че Северна Корея представлява заплаха за пътническите полети в региона на Източна Азия, съобщава радио Voice of America. Според коментара на Тилърсън, направен в рамките на срещата засягаща севернокорейската криза, проведена във Ванкувър, самолетите, преминаващи в региона могат да станат неволна жертва на ракетите на Пхенян, като държавният секретар разкри, че по време на последния ракетен тест на Северна Корея, проведен в края на ноември, е имало пътнически самолет, намиращ се на около 280 морски мили от точката на падане на ракетата. \r\n„Съдейки по миналата безотговорност на Северна Корея, не можем да очакваме Пхенян да се интересува от това какво попада на пътя на ракетите на режима или какво се намира в близост до взрива“, отбеляза Тилърсън. : Цанко Цолов", "date": "2018.01.17", "title": "VOA: Според САЩ, Северна Корея представлява заплаха за пътническите полети"}
{"url": "http://www.focus-news.net/news/2018/01/17/2478029/pss-dobri-sa-usloviyata-za-turizam-v-planinite-vav-vsichki-zimni-kurorti-ima-usloviya-za-ski.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Във високите части на планините духат до умерени ветрове. Снежната покривка в зимните курорти е между 10 и 40 см. Температурите са между -5 и 0 градуса. Във всички зимни курорти има условия за ски. Лифтовите съоръжения работят. Отворени са и детските писти на хижа Узана над Габрово, работят и съоръженията в ски курорта „Картала“. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.17", "title": "ПСС: Добри са условията за туризъм в планините, във всички зимни курорти има условия за ски"}
{"url": "http://www.focus-news.net/news/2018/01/17/2478030/dobrich-oblastna-uprava-izleze-sas-stanovishte-po-povod-zasileniya-obshtestven-interes-po-temata-za-predlozhenoto-povishenie-na-tsenata-na-vodata-v-oblastta.html", "text": "Областна управа излезе със становище по повод засиления обществен интерес относно внесеното в Комисията за енергийно и водно регулиране предложение от „ВиК Добрич“ АД за повишение на цената на водата. В изявлението се казва: „Съгласно съществуващата нормативна уредба водният оператор има задължение да информира Асоциацията по ВиК (АВиК), на чиято територия е оператор, за подготвения бизнес план за срок от пет години, който включва дейности на дружеството, инвестиции и цена на услугите за доставяне на вода, пречистване и отвеждане на канализационни води. Както е известно, членове на АВиК са всички общини на територията на област Добрич и държавата, представлявана от Областния управител. Водното дружество с изпълнителен директор инж. Петър Калчев, съгласно изискванията, разработи бизнес план за периода 2017-2021 г., който бе предоставен за разглеждане, обсъждане и гласуване от Общинските съвети на всички общини в областта. Бизнес планът на „ВиК Добрич“ АД бе разгледан на заседание на АВиК и одобрен с Решение № 3-1/16.08.2016 г. Одобреният от АВиК бизнес план, ВиК операторът внесе в КЕВР, откъдето многократно бе връщан, като последно Регулаторът със свое решение №БП-Ц- 19/13.10.2017 г. върна отново бизнес плана със задължителни указания за преработване по четиринадесет точки. Съгласно Правилника за организацията и дейността на Асоциацията по ВиК, изпълнените от водното дружество предписания на КЕВР са изпратени до всички кметове и председатели на Общински съвети в област Добрич. Областният управител, в качеството си на председател на АВиК, своевременно уведоми за последните промени МРРБ и МОСВ, откъдето се чака становище на експертите. КЕВР е независим орган и междувременно определи дата за провеждане на обществено обсъждане – 15 януари 2018 г. В заседанието участие взеха представители на двете синдикални организации, Омбудсмана на Република България и експерти. Дискутирани и обсъдени бяха по години предложенията на дружеството, залегнали в бизнес плана. Водата и състоянието на водното дружество винаги са били чувствителна тема за добруджанци. Областният управител обръща сериозно внимание на проблема и съвместно със заинтересованите страни се търсят конструктивни решения. Темата е част от въпросите, които постъпват като проблеми на гражданите в приемните дни на Областна администрация“. Посочено е още, че до момента Асоциацията среща разбиране и полага максимални усилия съвместно с МРРБ за подобряване икономическото състояние на дружеството-оператор. Нееднократно Областният управител е водил разговори с ресорните заместник- министри. Състоянието на „ВиК Добрич“ АД е дискутирано при срещи на Областния управител с министрите на МРРБ и МОСВ и народните представители. КЕВР обяви, че на 7 февруари 2018 г. ще даде окончателно решение за област Добрич.", "date": "2018.01.17", "title": "Добрич: Областна управа излезе със становище по повод засиления обществен интерес по темата за предложеното повишение на цената на водата в областта"}
{"url": "http://www.focus-news.net/news/2018/01/17/2478031/pregled-na-osnovnite-temi-v-st.html", "text": "\"До седмица Община Мъглиж внася проект за емблематичната баня в Ягода\", е акцент от днешното издание на вестник \"Старозагорски новини\". В началото на следващата седмица по всяка вероятност Община Мъглиж ще внесе изготвения проект за ремонт и съхранение на Банския комплекс в село Ягода в Националния институт за недвижимо културно наследство. Това съобщи за медията зам.-кметът Душо Гавазов. Общинска администрация вече е готова с предложенията до институцията, която трябва да прецени дали намеренията на местната власт за запазване на културното наследство ще получат финансиране. Общата стойност на проекта възлиза на 20 хил. лв. \r\n\"Трима от участниците в най-голямата телефонна измама в Стара Загора остават в ареста\", четем още в изданието. Мярка за неотклонение \"задържане под стража\" постанови вчера Районен съд - Стара Загора, срещу трима мъже, участвали в най-голямата телефонна измама в Стара Загора, жертва на която стана 45-годишна жена, простила се с 30 000 лева и 5000 евро. Според решението на Съда за дълго в ареста остават Васил А., на 41 г., Орлин Б., на 37 г., и Веселин П., на 46 г. - и тримата от Великотърновско, и тримата с километрични криминални досиета. По информация на прокуратурата в хода на образуваното досъдебно производство е установено, че на 21 ноември 2017 г. по телефона на 45-годишната старозагорка позвънило неустановено към момента лице, което се опитало да я въведе в заблуждение. След като приключила разговора с него, жената получила второ обаждане от друго лице, което се представило за полицейски служител и обяснило, че в момента тече операция за залавяне на телефонни измамници и поискал съдействието й, като обяснил, че средствата, които предостави, веднага след залавянето на измамниците ще й бъдат върнати. Пострадалата се съгласила да съдейства на мнимия полицай и след повторен разговор с измамника тя изпълнила указанията му - хвърлила през терасата 30 000 лева и 5000 евро. \r\n\"В Опан пак избираха председател на Общинския съвет вчера\", е друга тема в броя. Изборът на новия председател на Общински съвет Опан - 74-годишния Жеко Жеков, се оказа незаконосъобразен, както и взетите още 11 решения на последната за 2017 г. сесия на местния парламент, проведена на 28 декември. Това е причината вчера в Опан да се проведе извънредна сесия на местния парламент, най-важната точка от която беше избор на негов председател. За незаконосъобразните решения от декемврийската сесия на ОбС Опан се произнесе областният управител Гергана Микова, която ги върна за ново обсъждане. Като мотив областният управител посочи факта, че заседанието на 28 декември е било свикано, организирано и проведено не от регламентирания по закон председател на местния парламент, а от негов заместник.", "date": "2018.01.17", "title": "Преглед на основните теми в старозагорския печат"}
{"url": "http://www.focus-news.net/news/2018/01/17/2478032/veliko-tarnovo-v-pravoslavnite-hramove-v-grada-se-otsluzhva-praznichno-bogosluzhenie-za-antonovden.html", "text": "о повод Деня на Преподобни Антоний Велики – Антоновден в православните храмове във Велико Търново се отслужва празнично богослужение, предаде репортер на Радио ‘‘Фокус’’ – Велико Търново. Рано тази сутрин църковните камбани в града възвестиха началото на празничната света литургия. Най-много хора се стекоха в Катедралния храм “Рождество Богородично“, където палят свещ за здраве. \r\nАнтоний е роден около 250 година в Египет. През своя живот той прекарва 20 години при пълно усамотение в пустинята. При него идват болни и страдащи хора, с които той говори с часове. На 104 години излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година Антоний умира и е погребан на тайно място. По-късно мощите му са открити и тържествено пренесени във Виена.\r\nВ българския фолклор св. Антоний и св. Атанас са тясно свързани – смята се, че са двама братя ковачи. По някои места празниците им се означават с общото название „сладки и медени“. В отделни региони се вярва, че всички болести се събират на Антоновден, а на следващия ден (Атанасовден) тръгват по хората. На този ден жените не предат и не плетат, защото се вярва, че ако се убодат, няма да зарасне лесно. Не варят боб и леща, за да не разсърдят чумата, шарката и „синята пъпка“.\r\nЦърковните празници Антоновден и Атанасовден са един след друг (17 и 18 януари) и се честват като празници на ковачи, железари, ножари и налбанти.\r\nНадежда КРЪСТЕВА", "date": "2018.01.17", "title": "Велико Търново: В православните храмове в града се отслужва празнично богослужение за Антоновден"}
{"url": "http://www.focus-news.net/news/2018/01/17/2478033/sitelmakedoniya-balgariya-i-makedoniya-organizirat-obsht-turisticheski-proekt.html", "text": "Пограничните райони на България и Македония ще организират заедно общ туристически проект, съобщава македонската телевизия “Сител“. В рамките на инициативата македонското дружество „Планетум“ и благоевградското сдружение Пирински туристически форум, избраха 10 дестинации около общата граница между двете държави. Туристите, които искат да посетят местата, ще разполагат с водачи, съответно петима българи и петима македонци. В мрежата от македонска страна влизат регионите на Струмица, Ново Село, Дойран, Гевгелия и Радовиш, докато от българска това са районите на Благоевград, Банско, Гоце Делчев, Петрич и Струма. \r\nДвете дружества ще рекламират мрежата от туристически „възли“ чрез интернет. : Цанко Цолов", "date": "2018.01.17", "title": "„Сител“(Македония): България и Македония организират общ туристически проект"}
{"url": "http://www.focus-news.net/news/2018/01/17/2478034/kyustendil-ot-nachaloto-na-godinata-se-nablyudava-leko-pokachvane-na-sluchaite-na-varitsela-v-regiona.html", "text": "От началото на годината се наблюдава леко покачване на случаите на варицела в Кюстендилския регион. Това съобщи за Радио „Фокус” – Кюстендил д-р Красимира Панчева, главен експерт в Дирекция „Надзор на заразните болести” към Регионална здравна инспекция – Кюстендил. По думите й в първата седмица на месец януари са отчетени 21 случая на варицела в региона, а във втората те са били 14. В последните две седмици от годината броят на заболелите е бил общо 15 души. „Това е сезонно заболяване и е нормално за този период от годината”, каза д-р Панчева. За цялата 2017 година случаите на варицела са били 447, а през 2016 година – 779.\r\nВенцеслав ИЛЧЕВ", "date": "2018.01.17", "title": "Кюстендил: От началото на годината се наблюдава леко покачване на случаите на варицела в региона"}
{"url": "http://www.focus-news.net/news/2018/01/17/2478035/parlamentat-shte-obsadi-ratifikatsiyata-na-dogovora-za-dobrosasedstvo-mezhdu-balgariya-i-makedoniya-na-18-yanuari.html", "text": "Парламентът ще дебатира по Законопроекта за ратифициране на Договора за приятелство, добросъседство и сътрудничество между Република България и Република Македония на 18 януари, четвъртък. Това стана ясно в началото на днешното пленарно заседание, когато народните представители гласуваха седмичната си програма, предаде репортер на Агенция „Фокус”. На своята 30-а сесия македонският парламент вече ратифицира документа с 61 гласа „за“ и един „въздържал се“. Договорът бе подписан на 1 август 2017 г. от премиерите на двете страни Зоран Заев и Бойко Борисов, както те заявиха, за укрепване на двустранните приятелски отношения, насърчаване на добросъседството и развитие на всестранни взаимоотношения съгласно международното право. \r\nИван ЛАЗАРОВ", "date": "2018.01.17", "title": "Парламентът ще обсъди ратификацията на Договора за добросъседство между България и Македония на 18 януари"}
{"url": "http://www.focus-news.net/news/2018/01/17/2478036/organizatsiyata-na-evreite-v-balgariya-shalom-podgotvya-natsionalna-programa-po-povod-75-ata-godishnina-ot-spasyavaneto-na-balgarskite-evrei.html", "text": "През 2018 година се навършват 75 години от спасяването на българските евреи и депортацията на 11 343 евреи от Беломорска Тракия, Вардарска Македония и гр. Пирот в нацистките лагери на смъртта. По повод кръглата годишнина от паметните събития през месец март 1943 година, Организацията на евреите в България „Шалом“ подготвя национална програма в цялата страна, с която ще отбележи героичния акт на спасението, дело на българската общественост и ще почете достойно паметта на невинните жертви на Холокоста. Това съобщиха от Организацията на евреите в България „Шалом“.\r\nОЕБ „Шалом“ кани представители на всички български медии на встъпителна пресконференция от 16.00 часа в Централната софийска синагога на ул. „Екзарх Йосиф“ 16.\r\nНа пресконференцията ще бъдат обявени:\r\n-\tГодишният календар със събития в цялата страна;\r\n-\tИнициативата „75 години – Незабравените лица на спасението“ и издаването на книга с имената и историите на неизвестните български спасители;\r\n-\tПредстоящото издание на първа по рода си книга за историята на българската еврейска общност;\r\n-\tКампанията #WeRemember на Световния еврейски конгрес по повод 27 януари – Международния ден за възпоменание на Холокоста;\r\n-\tОткриване на петицията „Да кажем НЕ на езика на омразата в българските медии“.\r\nНа пресконференцията ще присъстват и ще отговарят на Вашите въпроси:\r\nд-р Александър Оскар, д.м. – Председател на ОЕБ „Шалом“\r\nСофия Коен – Председател на Централния израилтянски духовен съвет\r\nд-р Максим Бенвенисти – Председател на фондацията „Цедака – Шалом“, която се грижи за оцелелите от Холокоста в България\r\nЧленове на българската еврейска общност, преживели Втората световна война в условията на действащ Закон за защита на нацията, създаден в унисон със законодателството на Нацистка Германия на расистка и националсоциалистическа основа.", "date": "2018.01.17", "title": "Организацията на евреите в България „Шалом“ подготвя национална програма по повод 75-ата годишнина от спасяването на българските евреи"}
{"url": "http://www.focus-news.net/news/2018/01/17/2478037/sofiya-172-dushi-sa-noshtuvali-v-krizisniya-tsentar-za-nastanyavane-na-bezdomni.html", "text": "172 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на центъра Пепи Джуренов. Нощта в центъра е преминала спокойно.", "date": "2018.01.17", "title": "София: 172 души са нощували в Кризисния център за настаняване на бездомни"}
{"url": "http://www.focus-news.net/news/2018/01/17/2478038/elena-yoncheva-bsp-za-balgariya-ne-moy-a-e-nash-problemat-kumgeyt-dobrev-se-opitva-da-profanizira-temata-za-da-otvleche-vnimanieto.html", "text": "Нямам никакво лично отношение към Делян Добрев. Говорим за една схема от роднински и приятелски назначения в Община Хасково - така нареченият „Кумгейт”. Този кръг е усвоявал, по доста интересен начин, огромни ресурси. И това не е мой, а наш проблем. Това каза пред БТВ народният представител и говорител на ПГ на „БСП за България” Елена Йончева, съобщиха от пресцентъра на партията. „Фактите, които изнасяме, са срещу схемата „Добрев” в Община Хасково. И ако тази схема продължава, било със стари или нови фирми, г-н Добрев, трябва да каже за какво става дума. Ако той има съмнения за нови корупционни схеми, е длъжен да ги оповести”, каза тя. „Добрев се опитва да профанизира темата. Да отвлече вниманието, вместо да отговори на съвсем конкретни въпроси, които му зададохме, и на фактите. Те са дадени на прокуратурата”, каза Йончева. \r\nНа обвинението на Добрев, че е работила за  службите, Елена Йончева заяви, че той е длъжен да оповести българските служби, ако има подобна информация. „Въпросът обаче е към премиера – разследват ли българските служби г-н Добрев”, отбеляза още депутатът. „Нито по време на кампанията за парламентарните избори, нито след нея, съм била в сградите, които посочи Делян Добрев”, каза още Йончева. \r\nНародният представител за пореден път напомни, че иска да разбере как всичките фирми, свързани със зетя на г-н Добрев, са спечелили поръчки за 50 млн.лв през последните 2 години в община Хасково. Елена Йончева каза, че корупцията в България е средата, в която живеем. Всички поръчки са нагласени и хората не вярват в никаква справедливост. „Вече 9 години това е начин на управление”, заключи народният представител.", "date": "2018.01.17", "title": "Елена Йончева, „БСП за България”: Не мой, а е наш проблемът „Кумгейт”, Добрев се опитва да профанизира темата, за да отвлече вниманието"}
{"url": "http://www.focus-news.net/news/2018/01/17/2478039/rakovoditelyat-na-26-ta-natsionalna-antarkticheska-ekspeditsiya-prof-dn-hristo-pimpirev-predstavi-pred-arzhentinskata-antarkticheska-obshtnost-novata-si-kniga-antarktika-studeniyat-yug.html", "text": "Утре, в 12.50 часа на Терминал 2 на Летище София с полет от Рим на АlItalia се завръща Ръководителят на 26-та Национална Антарктическа Експедиция и Директор на Българския Антарктически Институт проф. дн Христо Пимпирев. Това съобщиха от Българския Антарктически Институт. Заедно с него се прибират в България и лекарят-дерматолог чл.-кор. проф. Николай Цанков, логистиците Драгомир Матеев и Христо Михайловски, кинооператорът Румен Василев и топ-репортерът от Нова телевизия Живко Константинов.\r\nДен преди да отпътува от Буенос Айрес, проф. Пимпирев представи пред наши сънародници и аржентинската антарктическа общност новата си книга “Антарктика – Студеният Юг“. Паралелно Гергана Лаптева представи алманаха на старинни карти на ледения континент  - „Антарктида – Непознатата южна земя“, съставен в съавторство с  проф. Пимпирев и проф. Любомир Иванов. \r\nДвете книги, също така, бяха посрещнати с изключителен интерес и високо оценени, както от ветерани, така и от действащи изследователи на Антарктика от Аржентина и Уругвай, между които и Изпълнителния секретар на Организацията на държавите от Антарктическия договор Алберт Юберас и дългогодишния директор на Аржентинската антарктическа програма д-р Мариано Мемоли.\r\nСъбитието, организирано съвместно с посолството ни в Буенос Айрес и Асоциацията на българите в Аржентина, бе открито от Н.пр. Андрей Техов - посланик на РБългария в Аржентина. То  протече  в непринудена атмосфера, като авторите отговориха на многобройни въпроси и споделиха лични преживявания.", "date": "2018.01.17", "title": "Ръководителят на 26-та Национална Антарктическа Експедиция проф. дн Христо Пимпирев представи пред аржентинската антарктическа общност новата си книга “Антарктика – Студеният Юг“"}
{"url": "http://www.focus-news.net/news/2018/01/17/2478040/api-vremenno-e-ogranicheno-dvizhenieto-po-pat-i-5-v-rayona-na-haskovo-pri-km-289-poradi-katastrofa.html", "text": "Временно е ограничено движението по път I-5 в района на град Хасково, при км 289, поради катастрофа. Това съобщиха от пресцентъра на Агенция \"Пътна инфраструктура\" (АПИ). Обходният маршрут е през градската пътна мрежа на Хасково.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.17", "title": "АПИ: Временно е ограничено движението по път I-5 в района на Хасково, при км 289, поради катастрофа"}
{"url": "http://www.focus-news.net/news/2018/01/17/2478041/dots-georgi-yordanov-bsp-obshtinskite-bolnitsi-tryabva-da-imat-standart.html", "text": "Общинските болници трябва да имат стандарт. Това каза народният представител от ПГ на „БСП за България“ и  заместник-председател на Комисията по здравеопазване към Народното събрание доц. д-р Георги Йорданов в интервю за Агенция „Фокус“ за протестите на общинските болници. По думите му в момента се оказва, че една общинска болница може да реши да има инвазивна кардиология. „Дали е нужна там в това населено място – никой не казва. Ние считаме, че в една общинска болница трябва да има четирите основни специалности: вътрешни болести, хирургия, родилна помощ и неврология, ако има достатъчно стаи и детско отделение. Дейността на тези отделения трябва да бъде осигурена от Министерство на здравеопазването по методика. Оттук нататък, ако в една общинска болница искаме да има космическа медицина, нищо лошо, но трябва да се намери кой ще плаща за нея“, каза той и подчерта, че това няма да бъдат фондовете на държавата чрез НЗОК. \r\nДеница КИТАНОВА", "date": "2018.01.17", "title": "Доц. Георги Йорданов, БСП: Общинските болници трябва да имат стандарт"}
{"url": "http://www.focus-news.net/news/2018/01/17/2478042/smolyan-zasnezheni-i-zaledeni-na-mesta-no-opesacheni-i-obraboteni-sas-sol-sa-patnite-nastilki-po-visokite-chasti-v-oblastta.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Времето е слънчево и ясно, с отлична видимост. Пътните настилки са предимно мокри, по високите и сенчести места в планината има частично заснежени и заледени участъци, които са опесъчени и обработени със сол. Остава повишена опасността от падащи камъни по всички направления в региона. През нощта не са получавани сигнали за инциденти по републиканските пътища.\r\nПоради стеснен габарит на пътя остава в сила ограничението за движение за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян улиците са мокри на места. Времето е слънчево и ясно. Автомобилният трафик в сутрешните часове и е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.01.17", "title": "Смолян: Заснежени и заледени на места, но опесъчени и обработени със сол, са пътните настилки по високите части в областта"}
{"url": "http://www.focus-news.net/news/2018/01/17/2478043/haskovo-tezhka-katastrofa-mezhdu-dva-leki-avtomobila-e-stanala-na-patya-haskovo-dimitrovgrad.html", "text": "Тежка катастрофа между два леки автомобила е станала на пътя Хасково-Димитровград. Това съобщиха за Агенция „Фокус“ от ОДМВР-Хасково. Инцидентът е станал около 8.00 часа. \r\nБиляна ИВАНОВА", "date": "2018.01.17", "title": "Хасково: Тежка катастрофа между два леки автомобила е станала на пътя Хасково-Димитровград"}
{"url": "http://www.focus-news.net/news/2018/01/17/2478044/yonhap-severna-koreya-predlozhi-da-izprati-230-dushi-koito-da-podkrepyat-sportistite-na-phenyan-na-zimnite-olimpiyski-igri-v-pyonchan.html", "text": "Северна Корея предложи да изпрати 230 души, които да подкрепят спортистите на Пхенян на Зимните олимпийски игри в Пьончан, съобщава южнокорейската информационна агенция Yonhap. Предложението е направено в рамките на срещата на Северна и Южна Корея, която цели да обсъди участието на Пхенян на предстоящата зимна олимпиада. Двете страни също така са обсъдили маршрута на севернокорейските спортисти, които най-вероятно ще преминат по път в западната част на полуострова, минаващ през индустриалната зона в Кесон, тъй като Южна Корея не желае да нарушава част от санкциите срещу северния си съсед, според които Сеул е поел ангажимента да не допуска севернокорейски кораби в свои води.: Цанко Цолов", "date": "2018.01.17", "title": "Yonhap: Северна Корея предложи да изпрати 230 души, които да подкрепят спортистите на Пхенян на Зимните олимпийски игри в Пьончан"}
{"url": "http://www.focus-news.net/news/2018/01/17/2478045/pazardzhik-okrazhniyat-sad-gleda-delo-za-ukrivane-na-danatsi-za-blizo-200-000-leva.html", "text": "Окръжният съд в Пазарджик гледа дело за укриване на данъци в особено големи размери, съобщи за Радио „Фокус“ – Пазарджик Маринела Георгиева от администрацията на съда. Делото е образувано по внесен от Окръжна прокуратура – Пазарджик обвинителен акт срещу подсъдим, който е обвинен за това, че за периода 1 октомви 2011 – 14 февруари .2012 година като собственик на търговско дружество е избегнал установяването и плащането на данъчни задължения в особено големи размери – 196 379,43 лева. \r\nСъдия-докладчик е Кристина Пунтева.\r\nВаня НИКОЛОВА", "date": "2018.01.17", "title": "Пазарджик: Окръжният съд гледа дело за укриване на данъци за близо 200 000 лева"}
{"url": "http://www.focus-news.net/news/2018/01/17/2478046/zhelyo-boychev-bsp-koruptsiyata-vodi-do-bednost-i-do-prestapnost.html", "text": "Корупцията води до бедност и до престъпност. Това каза в интервю за сутрешния блок „Добро утро, България“ на  Радио „Фокус“ зам.-председателят на ПГ на „БСП за България“ Жельо Бойчев за внасянето вота на недоверие на тема „корупция“ в деловодството на парламента. Той допълни, че смяната на едно правителство с друго не гарантира промяна, и уточни, че цялостният модел на управление на страната се нуждае от нов облик. Според него БСП има смелостта ясно да посочи проблема в корупцията и да изиска неговото решение. „Каква е алтернативата, която ни се предлага - да мълчим и да не правим нищо ли? Надяваме се с разискванията преди вота и по време на самия дебат, да стане пределно ясно на всики, че корупцията е тема, която къса е всеки един български гражданин. Бихме отговорили на едно сериозно обществено очакване, ако наистина има видими резултати за борбата с корупцията, особено по високите етажи на властта“, коментира Жельо Бойчев.  Той допълни, че вотът на недоверие, освен всичко друго, цели и да активизира българските граждани и да провокира реални граждански действия. Това, което е по силите на БСП, е да заостри вниманието по темата „корупция“, но други са органите, които трябва да проведат разследване и да определят присъди и наказания.", "date": "2018.01.17", "title": "Жельо Бойчев, БСП: Корупцията води до бедност и до престъпност"}
{"url": "http://www.focus-news.net/news/2018/01/17/2478047/pazardzhik-magla-namalyava-vidimostta-po-patya-belovo-pazardzhik-plovdiv-do-100-metra.html", "text": "Мъгла намалява видимостта по пътя Белово-Пазарджик-Пловдив до 100 метра, предаде репортер на Радио „Фокус“ – Пазарджик. Особено гъста е мъглата в района на селата Звъничево и Лозен и на входа на Пазарджик, заради близостта до река Марица. Трафикът е натоварен. Шофьори на леки автомобили и микробуси предприемат рискови изпреварвания въпреки гъстата мъгла и създават опасност от пътни произшествия. Пътят е опесъчен, тъй като на места има мокри и хлъзгави участъци.\r\nВаня НИКОЛОВА", "date": "2018.01.17", "title": "Пазарджик: Мъгла намалява видимостта по пътя Белово-Пазарджик-Пловдив до 100 метра"}
{"url": "http://www.focus-news.net/news/2018/01/17/2478048/burgas-zhiteli-na-obshtinata-izlizat-na-miren-protest-zaradi-zamarsyavaneto-na-vazduha.html", "text": "От 11.00 до 13.00 часа пред Община Бургас ще се проведе мирен протест, организиран от Организация за закрила на българските граждани (ОЗБГ) и Инициативен комитет (ИК). Причината е замърсяването на въздуха на град Бургас от различните източници, както и бездействието на отговорните институции. Това съобщиха организаторите.  \r\nНа протеста ще бъдат представени следните искания:\r\n- да се предостави информация от РИОСВ за последните три месеца по сигнали на граждани какви проверки са извършени и какви са резултатите от проверките;\r\n- мобилните лаборатории да измерват и ФПЧ \r\n- общината да закупи стационарни измервателни уреди със следните анализатори за замърсители, освен тези, които са в сайта на общината за измерване качеството на въздуха: ФПЧ \r\n- да се наеме независима лаборатория, която периодично да измерва качеството на въздуха в няколко проблемни точки;\r\n- да се предостави информация до къде е стигнало изпълнението на Програмата за подобряване качеството на атмосферния въздух в Община Бургас 2016-2020 г.;\r\n- общината да изиска от заводите да си закупят стационарни уреди за измерване чистотата на въздуха и онлайн да показват по всяко време качеството на въздуха;\r\n- при продължаващо бездействие от отговорната институция РИОСВ Бургас, оставка на цялото ръководството.\r\nПри вземането на тези мерки ще има троен контрол върху качеството на въздуха в град Бургас и евентуални манипулации на уреди, промяна на данни, неоповестяване на резултати, както и други противозаконни и противоморални намеси, ще бъдат почти невъзможни.", "date": "2018.01.17", "title": "Бургас: Жители на общината излизат на мирен протест заради замърсяването на въздуха"}
{"url": "http://www.focus-news.net/news/2018/01/17/2478049/smolyan-arhimandrit-visarion-otsluzhva-liturgiya-za-antonovden-v-paraklisa-pokrov-bogorodichen-v-grada.html", "text": "На днешния празник Антоновден, архиерейският наместник Негово Високопреподобие архимандрит Висарион служи в параклиса „Покров Богородичен“ в двора на Архиерейското наместничество в Смолян заедно с иконом Запрян Шиков. Това съобщиха от Архиерейското наместничество в Смолян.\r\nСветата Литургия започна 09:00 часа. Именно на олтара в този параклис стои иконата на преподобни Антоний Велики /251-356/, който в този ден на 105-годишна възраст починал с озарено от небесна радост лице. Той е символ на пълно монашеско послушание и отдаденост на Господа Иисуса Христа. Смята се за основател на християнското монашество, един от пустинните отци. Роден е в Египет. От младежки години става отшелник с пълна вяра. 20 години пребивава усамотен в пустиня. При тежки духовни изпитания и изкушения в една пещера – твърд, за да спази обета си, сам Иисус Христос му се е явил с думите, че постоянно бди над него, нека не се бои от нищо.\r\nСв. Антоний бил последователен противник на арианската ерес. Известна е неговата сразяваща реч в защита на християнството, произнесена, когато бил на 104 г. Година по-късно умира, завещавайки да бъде неизвестен гробът му, но по-късно мощите му били открити и пренесени във Виена. Той е покровител на монасите, на бедните и сиромасите, застъпник е за душеболните, нервнонапрегнатите, особено в днешно време.", "date": "2018.01.17", "title": "Смолян: Архимандрит Висарион отслужва литургия за Антоновден в параклиса „Покров Богородичен“ в града"}
{"url": "http://www.focus-news.net/news/2018/01/17/2478050/vidin-mokri-i-zaledeni-no-opesacheni-sa-patishtata-v-oblastta.html", "text": "Мокри и заледени са пътищата в област Видин, обработени са с пясък, каза за Радио „Фокус“ – Видин дежурният служител в Областно пътно управление – Видин. Натоварен е трафикът по главен път Е-79 в посока за граничен пункт „Дунав мост 2“, пътуват предимно тежкотоварни автомобили. Пътните настилки на главен път Е-79 и в надлезите са почистени до асфалт и на места са сухи. Във Видин основните улици са обработени с пясък срещу заледяване. Пясък и сол са разпръснати и по тротоарите в град Видин.\r\nАнна ЛОЗАНОВА", "date": "2018.01.17", "title": "Видин: Мокри и заледени, но опесъчени са пътищата в областта"}
{"url": "http://www.focus-news.net/news/2018/01/17/2478051/montana-pochisten-i-obraboten-s-pyasak-e-patyat-prez-prohoda-petrohan.html", "text": "Почистен и обработен с пясък е пътят през прохода Петрохан, каза за Радио „Фокус“ – Видин дежурният служител в Областно пътно управление – Монтана. Той посочи, че температурата на въздуха в района на прохода е минус 1 градус, няма снеговалеж, пътната настилка е заледена и обработен с пясък.\r\nАнна ЛОЗАНОВА", "date": "2018.01.17", "title": "Монтана: Почистен и обработен с пясък е пътят през прохода Петрохан"}
{"url": "http://www.focus-news.net/news/2018/01/17/2478052/deputatite-udalzhiha-na-parvo-chetene-sroka-za-zayavyavane-na-lihvotochki-po-zhilishtno-spestovni-vlogove-na-2-godini.html", "text": "Депутатите приеха на първо четене промени в Закона за уреждане на правата на граждани с многогодишни  жилищно-спестовни влогове, предаде репортер на Агенция „Фокус“.  Промените са внесени от ПГ на „Обединени патриоти“. „За“ тях гласуваха 174 народни представители, „против“ – 0  и „въздържали се“ - 0, с което бяха приети. Промените засягат 55 хил. български граждани с многогодишни жилищно-спестовни влогове. Със законопроекта се предвижда те да могат да наследяват както по закон, така и по завещание тези влогове. Съгласно промените с две години се удължава срокът на заявяване на лихвоточките  от техните собственици и се премахва крайният срок, в който държавата трябва да изплати всички заявени претенции. В рамките на дебата депутатът от ПГ на ГЕРБ Евгения Ангелова заяви, че групата й ще подкрепи този законопроект. Според нея процесът върви бавно, но между първо и второ четене е необходим дебат. Зам.-председателят на ПГ на „БСП за България“ Антон Кутев обърна внимание, че има внесен подобен законопроект и попита защо двата не се разглеждат паралелно. По думите му в проектозакона на „Обединени патриоти“ има моменти, които той определи като юридически абсурд.  \r\nДеница КИТАНОВА", "date": "2018.01.17", "title": "Депутатите удължиха на първо четене срока за заявяване на лихвоточки по жилищно-спестовни влогове на 2 години"}
{"url": "http://www.focus-news.net/news/2018/01/17/2478053/pregled-na-osnovnite-temi-v-shumenskiya-pechat.html", "text": "„Деца от Каспичан и Никола Козлево в Европейската комисия и МОН“, е водещото заглавие във вестник „Шуменска заря“. За поредна година ученици от Обединено училище „Хр. Ботев“ с. Каспичан и СУ „Цанко Церковски“ в село Никола Козлево участваха в тържественото честване на Василица- Ромската Нова година в София. Учениците от двете училища, които работят по програмата „Всеки ученик ще бъде отличник“ за намаляване отпадането на ромски ученици, бяха на гости на Представителството на Европейската комисия в България. \r\n„Отпада предимството за кандидатстване по реда на входящите номера в детските градини“, съобщава ежедневникът. Приемът в детските градини на община Шумен за учебната 2018/2019 г. ще се извършва според изискванията на нова наредба, която общинската администрация подготви и предстои да внесе за разглеждане на заседание на Общински съвет през месец февруари т. г. \r\n„Въвеждат централизиран електронен прием на първокласници“, пише изданието. Нова наредба регламентира приема на ученици в първи клас в  общинските училища на територията на община Шумен. С тази наредба се определят условията и редът за приемане на ученици – дневна форма на обучение в първи клас в общинските училища на територията на община  Шумен. Тя обхваща процеса на определяне броя на паралелките и броя на учениците в тях, регистриране за участие в класиране за прием в първи клас, класиране на учениците по определени критерии, записване на децата в съответното училище, както и изготвяне на график на дейностите и извършване на съответния контрол. \r\n„Повече от половин милион лева е капиталовата програма на Велики Преслав“, е заглавие от стр. 3 в броя. 622 242 лв. за капиталови разходи са заложени в Бюджет 2018 на община Велики Преслав. Общата финансова рамка на бюджета е 8 925 308 лв. \r\n„Грамоти за прокурори от Шуменски събеден район“, информира всекидневникът. Седем прокурори от Шуменския съдебен окръг са отличени с грамота и служебна благодарност за проявен висок професионализъм и компетентност при осъществяване на образователната програма „Съдебната власт – информиран избор и гражданско доверие. Отворени съдилища и прокуратури“ на Висшия съдебен съвет.", "date": "2018.01.17", "title": "Преглед на основните теми в шуменския печат"}
{"url": "http://www.focus-news.net/news/2018/01/17/2478054/dots-georgi-yordanov-bsp-ministerstvo-na-zdraveopazvaneto-tryabva-da-se-angazhira-s-edinni-pravila-za-finansirane-na-zaplatite-na-meditsite-koito-shte-opredeli.html", "text": "Министерство на здравеопазването трябва да се ангажира с единни правила за финансиране на заплатите на медиците, които ще определи. Това каза народният представител от ПГ на „БСП за България“ и заместник-председател на Комисията по здравеопазване към Народното събрание доц. д-р Георги Йорданов в интервю за Агенция „Фокус“ за протестите на общинските болници. „Какво значи да определиш една заплата от 10 хил. лв.? Нали тя трябва да бъде осигурена финансово. Моето притеснение е, че ще кажем на един лекар, който завърши, че не може да получава по-малко от 2000 лв. и на една сестра от 1500 лв., но как ще бъдат осигурени тези средства?“, попита депутатът от БСП. По думите му в това е  „заровено кучето“. „Министерството трябва да осигури финансово получаването на тези заплати от медицинските специалисти и служители в болниците“, коментира доц. Йорданов. Според него в проблемът в сектора е, че има трайна невъзможност за изпълняване на нормална медицинска дейност. „Проблемът е на първо място кадрови. Няма достатъчно лекари в различните специалности, които да отговорят на високите изисквания, които Здравната каса има към изпълнението на определени дейности. На второ място – недофинансиране на медицинската дейност и на трето място общата обстановка в страната, която не е твърде благоприятна за тези, които освен медицинска дейност, извършват и социална, която не се заплаща“, допълни заместник-председателят на Здравната комисия. \r\nДеница КИТАНОВА", "date": "2018.01.17", "title": "Доц. Георги Йорданов, БСП: Министерство на здравеопазването трябва да се ангажира с единни правила за финансиране на заплатите на медиците, които ще определи"}
{"url": "http://www.focus-news.net/news/2018/01/17/2478055/reuters-kitay-se-izkaza-kritichno-otnosno-sreshtata-vav-vankuvar.html", "text": "Китай се изказа критично по отношения на срещата във Ванкувър, на която се обсъжда кризата около Северна Корея, предава Reuters. Според първия дипломат на Пекин, който отказа да вземе участие в разговорите, срещата показва манталитет от годините на Студената война. Според китайското правителство, организираните от САЩ разговори в канадския град могат само да подкопаят решаването на кризата на Корейския полуостров. \r\nКоментарът на министъра е направено по време на пресконференция. : Цанко Цолов", "date": "2018.01.17", "title": "Reuters: Китай се изказа критично относно срещата във Ванкувър"}
{"url": "http://www.focus-news.net/news/2018/01/17/2478056/sofiyska-rayonna-prokuratura-vnese-obvinitelen-akt-za-poreden-sluchay-na-nasilie-uprazhneno-spryamo-zhena-sazhitelstvala-s-izvarshitelya.html", "text": "Обвиняемият Антон Миланов и пострадалата П. М. живеели във фактическо съжителство на съпружески начала, като от есента на 2017 г. били в обтегнати отношения. Това съобщиха от пресцентъра на Прокуратурата на Република България.\r\nНа 10.09.2017 г. вечерта, обв. Миланов се свързал по телефона със св. М, като й отправил обидни реплики и поискал от нея да му осигури достъп до жилището, в което двамата живеели. Св. Миладинова отказала. В ранните часове на 11.09.2017 г., обв. Миланов, придружен от свидетелите П., Д. и Д., опитал да проникне във входа на жилищната кооперация на М., находяща се в ж.к. „Надежда“ в столицата, като едновременно с това на висок глас отправил реплики, съдържащи заплаха за живота на св. М., които тя възприела през отворения прозорец на апартамента си. Отправените от Миланов закани били придружени със силни викове и блъскане по входната врата на блока. Минути по-късно, Миланов успял да проникне в кооперацията, като се насочил към апартамента на пострадалата; започнал да тропа и блъска по входната врата на жилището, отново отправяйки закани за убийство спрямо нея. Св. М. незабавно сигнализирала на телефон 112, след което пристигналите на място полицейски служители задържали Миланов и го отвели в сградата на 02 РУ – СДВР. \r\nСлед този случай, пострадалата подала молба в Софийски районен съд с искане за издаване на заповед за защита от домашно насилие, съгласно Закона за защита от домашно насилие. \r\nНа 23.09.2017 г., обв. Антон Миланов отново дошъл в дома на св. М., като достъпът до жилището му бил осигурен от децата на двамата. Афектиран от обстоятелството, че М. отказвала да разговаря с него, обв. Миланов започнал да нанася с особена жестокост множество удари с ръце по тялото, крайниците и лицето на свидетелката. Докато се намирали в кухнята, обвиняемият насочил към пострадалата нож, като в опитите си да се предпази от него, М. го хванала с ръка и по този начин получила множество порезни рани по ръката. Свидетел на случващото се станало едно от децата на св. М., което се изплашило от действията на обвиняемия и избягало в апартамента на живущата в близост свидетелка С. Последната се обадила на майката на св. М., която от своя страна незабавно уведомила полицията., Пристигналите на място полицейски служители задържали Миланов, а по случая е образувано досъдебно производство, под ръководството и надзора на Софийска районна прокуратура. В хода на производството е установено, че на пострадалата са причинени множество телесни увреждания, изразяващи се в подкожни хематоми, кръвонасядания, рани по тялото и лицето, разкъсване на лигавицата на устните, изгаряния по шията и порезни рани по ръката – наранявания, водещи до временно разстройство на здравето, без опасност за живота. На Миланов е повдигнато обвинение по чл. 131, ал. 1, т. 9, вр. чл. 130, ал. 1 НК (причиняване на лека телесна повреда с особена жестокост) и по чл. 144, ал. 3, вр. ал. 1 НК (отправяне на заплаха с убийство). \r\nРазследването е приключено, като на 16.01.2018 г. е внесен обвинителен акт срещу Миланов за описаните по-горе деяния. \r\nПредстои делото да бъде насрочено за разглеждане в Софийски районен съд.", "date": "2018.01.17", "title": "Софийска районна прокуратура внесе обвинителен акт за пореден случай на насилие, упражнено спрямо жена, съжителствала с извършителя"}
{"url": "http://www.focus-news.net/news/2018/01/17/2478058/korneliya-ninova-bsp-iskame-izvanreden-predsedatelski-savet-i-razsekretyavane-na-doklada-na-dans-i-prokuraturata-za-prihodnite-agentsii-kadeto-se-sadarzha-informatsiya-za-finansovata-sigurnost-na-stranata.html", "text": "Настояваме за извънреден председателски съвет и да бъде разсекретен докладът на ДАНС и прокуратурата за приходните агенции, където се съдържа информация за финансовата сигурност на страната. Това каза лидерът на БСП Корнелия Нинова в декларация от името на група, предаде репортер на Агенция „Фокус“. Тя обяви, че БСП ще внесе вот на недоверие към кабинета „Борисов“ 3 в 11.00 часа на тема корупция. „Като внесем мотивите, вие ще се запознаете, че в тях има част – корупция в приходите“, каза Нинова. Тя поясни, че на 20 декември с писмо на „БСП за България“ са поискали от Главна прокуратура да предостави информация за извършената проверка от ДАНС и от прокуратурата в приходните агенции. „На 9 януари в секретно деловодство на българския парламент постъпиха 3 документа – доклад на ДАНС, доклад  на прокуратурата и писмо от финансовия министър Горанов. За съжаление, уважаеми колеги, законът ми забранява да си служа с имена на хора, фирми и с числа за злоупотреби с корупция, но мога да предоставя информация, че в резултат на тези проверки, на разпити на свидетели, е направен извод за финансовата сигурност на страната“, заяви Нинова и обърна внимание, че финансовата сигурност на България е застрашена. Според нея тези констатации с указания на гл. прокурор стоят на бюрото на министър-председателя от август 2016 г. „Сега, сме 17януари 2018 г. – нищо не е направено. Констатациите към 4 януари са, че проблемът е същият“, коментира лидерът на БСП. По думите ѝ проблемът продължава да е заплаха.\r\n„Искахме истината да стане достояние – за каква корупция става дума, защо премиерът не е взел мерки и покровителства ли се тя от най-високо равнище“, попита лидерът на БСП. \r\nСпоред нея тези документи ще помогнат на народните представители да си направят верните изводи и да преценят как да гласуват за вота на недоверие за корупция. „Разбира се, сигурно мнозинството ще подкрепите правителството, тогава поне се надявам, че това, което ще видите на закрито заседание, ще ви накара да се замислите“, заяви Нинова. \r\nДеница КИТАНОВА", "date": "2018.01.17", "title": "Корнелия Нинова, БСП: Искаме извънреден Председателски съвет и разсекретяване на доклада на ДАНС и прокуратурата за приходните агенции, където се съдържа информация за финансовата сигурност на страната"}
{"url": "http://www.focus-news.net/news/2018/01/17/2478059/sofiyska-rayonna-prokuratura-vnese-obvinitelen-akt-za-prichinena-sredna-telesna-povreda-pri-intsident-na-peshehodna-pateka-v-stolitsata.html", "text": "Под ръководството и надзора на Софийска районна прокуратура e приключено разследването по досъдебно производство, водено срещу обв. Димитър Симеонов, за извършено от него престъпление по чл. 343, ал. 3, б.“А“, пр. 2, вр. ал. 1, б. „Б“, пр. 2, вр. чл. 342, ал. 1, пр. 3 НК (нарушаване правилата за движение по пътищата при управление на МПС, последвано от причиняване по непредпазливост на телесна повреда на друго лице, като деянието е извършено на пешеходна пътека). Това съобщиха от пресцентъра на Прокуратурата на Република България.\r\nС внесен от СРП обвинителен акт, Димитър Симеонов е обвинен в това, че на 01.03.2017 г., около 20:00 часа, в гр. София, при управляване на моторно превозно средство – лек автомобил марка „Дачия“ - по бул. „Самоковско шосе“, в района на кръстовището образувано с ул. „Петър Дипларов“, е нарушил правилата за движението по пътищата, като не спрял и не пропуснал пресичащата пешеходната пътека (тип „зебра“) пострадала Р. Д., като я блъснал с автомобила си. По този начин обв. Симеонов по непредпазливост причинил на Д. многобройни шийни увреждания (наранявания, покриващи признаците на „средна телесна повреда“). Извършеното от Симеонов деяние се наказва с лишаване от свобода от една до шест години. \r\nПредстои делото срещу Симеонов да бъде насрочено за разглеждане в Софийски районен съд.", "date": "2018.01.17", "title": "Софийска районна прокуратура внесе обвинителен акт за причинена средна телесна повреда при инцидент на пешеходна пътека в столицата"}
{"url": "http://www.focus-news.net/news/2018/01/17/2478060/adelina-stefanova-hram-vavedenie-bogorodichno-blagoevgrad-v-narodniya-kalendar-antonovden-se-praznuva-za-predpazvane-ot-bolesti.html", "text": "Православната църква почита паметта на Преподобния Антоний Велики, празникът е наричан от народа Антоновден. Това каза за Радио „Фокус“-Пирин Аделина Стефанова, църковен уредник в храм „Въведение Богородично“ – Благоевград. Антоний Велики е роден около 251 година след Христа в Египет, в семейството на заможни и благочестиви родители. \r\n„Според житиеписеца му Атанасий Александрийски светецът прекарва 20 години при пълно усамотение в една изоставена постройка в пустинята. При него идват болни и страдащи хора,с които беседва с часове. На 104 години Антоний излиза в открит диспут с привържениците на арианското учение и ги побеждава. Успехът му е наречен тържество на християнството“, каза още Стефанова.  На следващата година светецът умира, погребан е на тайно място. По-късно мощите му са открити и тържествено пренесени във Виена. „В народния календар Антоновден се празнува за предпазване от болести. \r\nНа този ден жените не предат, не плетат, не варят боб и леща, за да не разсърдят чумата, шарката и “синята пъпка”. Специално омесени за празника содени питки, намазани с петмез, се раздават на близки и съседи за здраве“, допълни Стефанова. Старите българи си представяли, че живеят двама братя близнаци, ковачите Антон и Атанас, които първи изобретяват ковашките клещи. Затова Антоновден и Атанасовден са един след друг и се честват като празници на ковачи, железари, ножари, налбанти. Имен ден празнуват Антон, Антония, Андон, Тони, Тончо, Донка.\r\nЛивия НИНОВА", "date": "2018.01.17", "title": "Аделина Стефанова, храм „Въведение Богородично“ – Благоевград: В народния календар Антоновден се празнува за предпазване от болести"}
{"url": "http://www.focus-news.net/news/2018/01/17/2478061/zhelyo-boychev-bsp-koruptsiyata-e-tema-koyato-zasyaga-vseki-balgarski-grazhdanin.html", "text": "Корупцията е тема, която засяга всеки български гражданин. Това коментира в интервю за сутрешния блок „Добро утро, България“ на Радио „Фокус“ зам.-председателят на ПГ на „БСП за България“ Жельо Бойчев за внасянето вота на недоверие на тема „корупция“ в деловодството на парламента. Той уточни, че БСП ясно определя проблема и търси неговото решение. „Корупцията неизменно присъства във всички сфери на нашия живот. Започваме в контрабандата и сивата икономика, защото тя ощетява приходната част на бюджета. Виждате какъв дебат имаме за това как се харчат средствата в страната, за кого се отпускат средства. От началото на годината правителството отпусна допълнително за БАН, за сектор „Сигурност“, а и за здравеопазване. Всичко това би изглеждало по по-различен начин, ако държавата умее да събира своите приходи“, обясни той. Жельо Бойчев коментира и Истанбулската конвенция като уточни, че най-големият проблем е, че правителството е започнало процедурата по ратификация и приемането на конвенцията, без дебат и наличието на каквато и да е обществена дискусия.", "date": "2018.01.17", "title": "Жельо Бойчев, БСП: Корупцията е тема, която засяга всеки български гражданин"}
{"url": "http://www.focus-news.net/news/2018/01/17/2478062/lokalnomakedoniya-ratifikatsiyata-na-dogovora-za-dobrosasedstvo-shte-bade-obsadena-i-v-balgarskiya-parlament.html", "text": "Ратификацията на Договора за добросъседство между България и Македония предстои да бъде разгледана в сряда и от парламента в София, пише македонското издание Локално. Споразумението, което бе ратифицирано от македонските народни представители в понеделник, ще бъде разгледано от две комисии в България – тази за външната политика и Комисията за европейските въпроси и контрола на еврофондовете. \r\nСлед като с 61 гласа скопският парламент одобри подписания на първи август договор, българският премиер и македонският му колега  заявиха, че споразумението е основа за сътрудничество в региона, основана на европейските ценности. : Цанко Цолов", "date": "2018.01.17", "title": "„Локално“(Македония): Ратификацията на Договора за добросъседство ще бъде обсъдена и в българския парламент"}
{"url": "http://www.focus-news.net/news/2018/01/17/2478063/api-shofyorite-da-se-dvizhat-s-povisheno-vnimanie-po-pat--1-dupnitsa-blagoevgrad-ot-km-341-do-km-349-v-uchastaka-usoyka-mursalevo-poradi-izvarshvane-na-remont.html", "text": "Шофьорите трябва да се движат с повишено внимание по път І-1 Дупница - Благоевград, от км 341 до км 349, в участъка Усойка-Мурсалево, поради извършване на ремонтни дейности на асфалтовата настилка. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.17", "title": "АПИ: Шофьорите да се движат с повишено внимание по път І-1 Дупница - Благоевград, от км 341 до км 349, в участъка Усойка-Мурсалево, поради извършване на ремонт"}
{"url": "http://www.focus-news.net/news/2018/01/17/2478064/sofiya-nalozheno-e-nakazanie-probatsiya-na-mazh-za-proyavena-agresiya-pri-shofirane-v-stolitsata.html", "text": "По споразумение на СРП, подсъдимият Асен Тренев е осъден за това, че на 01.06.2017 г., около 16.15 часа, в гр. София, ж.к. „Света Троица“, на улицата срещу бл. 297, извършил непристойни действия, грубо нарушаващи обществения ред и изразяващи явно неуважение към обществото – без каквато и да е провокация от страна на свидетелката Н. П. влязъл в разпра с нея, като започнал да й крещи, отправяйки й обидни реплики, по повод паркиран от П. лек автомобил, след което се опитал да я удари, като деянието по своето съдържание се отличава с изключителен цинизъм и дързост, а именно: след като тя преместила автомобила си, той ударил силно стъклото на предна лява врата на превозното средство, започнал да рита предна лява врата, докато тя се огънала. Едновременно с това Тренев нанесъл удар с длан в областта на лявата скула на дъщерята на П. – свидетелката Б. П., която също се намирала в автомобила и се опитала да окаже помощ на майка си, във връзка с възникналото пререкание. Описаното деяние съставлява престъпление по чл. 325, ал. 2, вр. ал. 1 НК. Това съобщиха от пресцентъра на Прокуратурата на Република България.\r\nНа подсъдимия Тренев, който не е осъждан до момента, е определено наказание „пробация“ за срок от една година. \r\nСпоразумението е с характер на влязла в сила присъда и не подлежи на обжалване или протест.", "date": "2018.01.17", "title": "София: Наложено е наказание „пробация“ на мъж за проявена агресия при шофиране в столицата"}
{"url": "http://www.focus-news.net/news/2018/01/17/2478065/blagoevgrad-s-cherepno-mozachna-travma-e-82-godishniyat-mazh-blasnat-ot-avtobus-v-selo-gradeshnitsa.html", "text": "Около 07:20 часа на 17 януари 2018г. в село Градешница е станал пътен инцидент, при който 82-годишен мъж от селото, пресичайки пътното платно, е блъснат от автобус. Това съобщиха от ОДМВР-Благоевград. При инцидента е пострадал пешеходецът, който е транспортиран за лечение с черепно-мозъчна травма. Работата по случая продължава.", "date": "2018.01.17", "title": "Благоевград: С черепно-мозъчна травма е 82-годишният мъж, блъснат от автобус в село Градешница"}
{"url": "http://www.focus-news.net/news/2018/01/17/2478066/blic-sarbiya-ima-vazmozhnost-dve-ohranitelnite-kameri-da-sa-zasneli-ubiystvoto-na-oliver-ivanovich.html", "text": "На входа на централата на водената от Оливер Иванович гражданската инициатива „Свобода, демокрация, справедливост“ има две охранителни камери, които най-вероятно са заснели убийството на лидера на косовските сърби, коментира сръбското издание Blic. От полицията обаче все още не са разкрили дали записите са прегледани. \r\nИванович бе убит във вторник от неизвестен нападател, открил огън срещу него от движещ се автомобил, който по-късно е намерен унищожен на около километър от местопрестъплението. \r\nКосовската полиция предложи награда от 10 хил. евро срещу предоставяне на информация, свързана с извършителя, припомня изданието.  : Цанко Цолов", "date": "2018.01.17", "title": "Blic (Сърбия): Има възможност две охранителните камери да са заснели убийството на Оливер Иванович"}
{"url": "http://www.focus-news.net/news/2018/01/17/2478067/balgariya-komentari-v-svetovnite-medii-agentsiya-fokus.html", "text": "Ратификацията на Договора за добросъседство между България и Македония предстои да бъде разгледана в сряда и от парламента в София, пише македонското издание Локално. Споразумението, което бе ратифицирано от македонските народни представители в понеделник, ще бъде разгледано от две комисии в България – тази за външната политика и Комисията за европейските въпроси и контрола на еврофондовете. \r\nСлед като с 61 гласа скопският парламент одобри подписания на първи август договор, българският премиер и македонският му колега  заявиха, че споразумението е основа за сътрудничество в региона, основана на европейските ценности. \r\n*** Пограничните райони на България и Македония ще организират заедно общ туристически проект, съобщава македонската телевизия “Сител“. В рамките на инициативата македонското дружество „Планетум“ и благоевградското сдружение Пирински туристически форум, избраха 10 дестинации около общата граница между двете държави. Туристите, които искат да посетят местата, ще разполагат с водачи, съответно петима българи и петима македонци. В мрежата от македонска страна влизат регионите на Струмица, Ново Село, Дойран, Гевгелия и Радовиш, докато от българска това са районите на Благоевград, Банско, Гоце Делчев, Петрич и Струма. \r\nДвете дружества ще рекламират мрежата от туристически „възли“ чрез интернет. \r\n*** Българският премиер Бойко Борисов и министър-председателят на Сърбия Ана Бърнабич са провели телефонен разговор във вторник, като двамата са съгласни, че насилието не трябва да бъде толерирано, съобщава сръбската информационна агенция Tanjug. Двамата са провели разговора си във връзка с убийството на лидера на косовските сърби Оливер Иванович, като Борисов и Бърнабич са съгласни, че подобни събития са заплаха за стабилността на целия регион на Западните Балкани. \r\n*** Азербайджан е стратегически партньор на България в енергийния сектор, това е заявил българският министър на енергетиката Теменужка Петкова, съобщава азербайджанската агенция Trend. Според Петкова, възможността Азербайджан да започне да извършва доставки на газ за България е много добър шанс да бъде намалено замърсяването на въздуха в балканската страна, което е причинявано най-вече от домакинства, които се отопляват на дърва и въглища. По-рано стана ясно, че държавната компания СОКАР има интерес към инвестиране в българската газопреносна мрежа.\r\n***", "date": "2018.01.17", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2018/01/17/2478068/pregled-na-osnovnite-temi-vav-velikotarnovskiya-pechat.html", "text": "„Мащабни ремонти за 16 млн. лв. в ВНУ „Васил Левски“, е заглавие от областния всекидневник „Янтра Днес”. Мащабни ремонти за 16 млн. лв. подготвя Националният военен университет „Васил Левски“ във Велико Търново. Средствата са подсигурени с постановление на Правителството и са заложени в бюджета на Министерството на отбраната, съобщи началникът на НВУ бриг. ген. Пламен Богданов. Той сподели, че това е най-голямата целева субсидия, която висшето училище получава поне от 15 г. насам, а инфраструктурата на университета не е благоустроявана повече от 10 г.\r\n„Паркинги и гаражи“ иска да купи още един „паяк“, е друга тема в броя. Да бъде закупен употребяван репатриращ автомобил – тип „паяк“, на стойност до 60 000 лв. настоява управителят на общинското търговско дружество „Организация на движението, паркинги и гаражи“ инж. Иван Ламбов. Новата машина ще бъде закупена със собствени средства от дружеството, а решението за това трябва да бъде взето на предстоящото заседание на местния парламент.\r\n„Военният вуз разкрива нова специалност, ще обучава кадри за гражданската авиация “, е заглавие от трета страница на ежедневника. „Грипът настъпва с „Хонконг, „Ямагата“ и „Мичиган“ четем на страница четири в изданието. На страница пет е поместен материал със заглавие „Тел Авив – едно пътуване до свещената земя на Мирослав Дечев“. На страница 8 четем интервю с Орлин Павлов: “Човек никога не може да стигне върха, а аз тепърва започвам“, казва той пред изданието.\r\nНа спортната страница на вестник „Янтра Днес“ четем: “Етър“ играе с носителя на купата на Литва “Стумбрас“ в Анталия“.\r\n„32 млн. лв. инвестиционна програма извади Велико Търново, за пръв път от 37 г. правят нова детска градина“, е заглавие от първа страница на другия областен ежедневник - “Борба“. Амбициозна инвестиционна програма за 2018-а в размер на 32,3 млн. лв. Извади Община Велико Търново, като за птъв път от далечната 1981 г. насам кметството ще инвестира в нова детска градина. Кметът Даниел Панов и екипът му са съобразили и болшинството от обектите , за които е отделено финансиране, с конкретните искания на великотърновци, поставени пряко или чрез общинските им съветници. Детска градина за 120 места се прави тази година в кв. “Зона В“. За нея са планувани 1,7 млн. лв.\r\n„Превеждат на китайски език рекламен филм за старата столица“, е друга тема от ежедневника. Рекламният филм “Велико Търново в сърцето на историята“ ще бъде преведен на китайски език, съобщи управителят на Общинското дружество “Царевград Търнов“ Борислав Йорданов. Видеото е с продължителност 27 минути и в него участва известният актьор Юлиян Вергов, който разказва за старата столица, докато се разхожда из китните улички на града. Кадрите показват едни от най-красивите места във Велико Търново и историческите му забележителности.\r\n“Областният град има 72 708 жители, Дебелец – 3994, а Килифарево – 2453“, “Община Златарица ще разполага с повече пари през 2018г.“, “224 курсанти и 280 студенти приема Военният университет“ и  “Обраха румънски тираджия след катастрофа край Полски Трумбеш“, са други заглавия от страниците на всекидневника.\r\n“Рекордна резултатбист на зимания турнир по футбол, над 8 гола паднаха средно на мач в понеделник“, “Спортната база на В. Търново спечатли легендарната Йорданка Благоева“ и  “Плевенчанин взе шахматната купа “Лясковец 2018“, Аделина Величкова донесе злато на ШК “Асеневци“ при момичетата“, са акцентите от спортната страница на изданието.", "date": "2018.01.17", "title": "Преглед на основните теми във великотърновския печат"}
{"url": "http://www.focus-news.net/news/2018/01/17/2478069/premierat-boyko-borisov-i-predsedatelyat-na-ep-antonio-tayani-shte-rabotim-zaedno-za-uspeha-na-evropeyskiya-sayuz.html", "text": "Министър-председателят Бойко Борисов разговаря днес с председателя на Европейския парламент Антонио Таяни непосредствено преди да представи в пленарната зала в Страсбург приоритетите на Българското председателство на Съвета на Европейския съюз. Това съобщиха от Правителствената информационна служба. Двамата изразиха мнение, че успехът на Европейския съюз зависи от съвместната работа на институциите в полза на гражданите и че сътрудничеството между Българското председателство и Парламента ще бъде мотивирано от тази цел. Подчертано беше, че приоритетите на Българското председателство в голяма степен отговарят на работната програма на евродепутатите.\r\n„Ние отчитаме значимата роля на Европейския парламент за успешното протичане на Председателството, защото той представлява интересите на всички европейски граждани и е гарант за легитимността на провежданите политики“, посочи министър-председателят Борисов. Преди това, почетната книга на европарламента той написа посланието на Българското председателство „Съединението прави силата“.\r\nАнтонио Таяни приветства включването на темата за младежта и за развитието на Западните Балкани като акценти в програмата на Председателството. Той изтъкна, че при посещенията си в България ясно е видял волята на страната ни да постигне напредък по тях, както и съществуването на експертни знания, добри дипломатически и междуличностни контакти, които ще стимулират процесите на интеграция в региона.", "date": "2018.01.17", "title": "Премиерът Бойко Борисов и председателят на ЕП Антонио Таяни: Ще работим заедно за успеха на Европейския съюз"}
{"url": "http://www.focus-news.net/news/2018/01/17/2478070/blagoevgrad-44-godishen-mazh-ot-makedoniya-se-e-preobarnal-s-avtomobil-kray-patya-mezhdu-sandanski-i-petrich.html", "text": "На 16 януари 2018 г. около 18:30 часа на пътя между град Сандански и град Петрич, лек автомобил „Опел Зафира“ с 44-годишен водач от Македония, движейки се с несъобразена с пътните условия скорост, излиза в дясно от пътното платно и се преобръща. Това съобщиха от ОДМВР-Благоевград. На водача на автомобила е извършен медицински преглед, при който не са констатирани наранявания.", "date": "2018.01.17", "title": "Благоевград: 44-годишен мъж от Македония се е преобърнал с автомобил край пътя между Сандански и Петрич"}
{"url": "http://www.focus-news.net/news/2018/01/17/2478071/yordan-tsonev-dps-vneseniyat-ot-nas-zakonoproekt-e-prodalzhenie-na-usiliyata-ni-kazusat-ktb-da-zavarshi-s-nay-malko-zagubi-za-ikonomikata-i-horata.html", "text": "Внесеният от нашата парламентарна група законопроект е продължение на усилията ни казусът „КТБ” да завърши с най-малко загуби за икономиката, бюджета и хората. Това заяви от парламентарната трибуна народният представител от ПГ на ДПС Йордан Цонев, по време на дебатите по първо четене на предложените от неговата парламентарна група за промени в Закона за банковата несъстоятелност, предаде репортер на Агенция „Фокус”. „Искам да направя една хронология на събитията оттогава досега, защото имат пряко отношение към тези наши усилия и към онова, което пропусна да направи българският парламент, за да минимизира загубите от тази, наричана от много специалисти „кражба на века” – КТБ. Множество специалисти, компании, разследващи одитни органи, включително и нарочна парламентарна комисия, констатираха по какъв модел е действала КТБ”, посочи Цонев. По думите му важно е да бъдат проследени решенията на българския парламент по този казус. „След обявяването на банката под особен надзор, знаете че банковата система преживя много тежка криза, в която дори се стигна до дебат за това да бъде наложена банкова ваканция, за да се предотврати тотален срив на банковата система”, посочи Цонев. Според него е имало два пътя за развитие на казуса с КТБ. „Единият, по тогавашното банково и търговско законодателство, да изчакаме да минат сроковете и съответните оценки и да се движим към процедурите, записани в законодателството. Този път беше избран, но имаше и друг – този, който следваше европейският банков и финансов свят след кризата през 2007/2008г. Тогава Европа, изправена пред подобни проблеми, но по друг повод, а не поради злоупотреби, въведе механизъм за преструктуриране на банки с тежка ликвидна криза. Този механизъм беше внесен в законодателството на повечето европейски страни”, коментира Цонев.\r\nВ мотивите на законопроекта е записано, че предлаганите промени включват: забрана за квесторите, временните синдици и синдиците да заличават обезпечения, учредени в полза на банката в несъстоятелност; въвеждане на относителна недействителност на всяка сделка за прехвърляне на вземане с произход от банка, обявена в несъстоятелност, когато вземането е прехвърлено без реална насрещна престация и увеличаване на срока за предявяване на отменителните искове по несъстоятелност. \r\nИван ЛАЗАРОВ", "date": "2018.01.17", "title": "Йордан Цонев, ДПС: Внесеният от нас законопроект е продължение на усилията ни казусът „КТБ” да завърши с най-малко загуби за икономиката и хората"}
{"url": "http://www.focus-news.net/news/2018/01/17/2478072/sliven-okrazhniyat-sad-prizna-za-vinoven-nachalnik-na-sektor-bop-stara-zagora-za-sklonyavane-na-prokuror-da-narushi-svoe-sluzhebno-zadalzhenie.html", "text": "На 16 януари 2018 г. състав на Окръжен съд – Сливен призна за виновен Ивайло Димов, началник сектор БОП-Стара Загора в МВР за престъпление по против правосъдието /чл. 289 НК/ и му наложи наказание лишаване от свобода за срок от една година, изтърпяването на което е отложено за изпитателен срок от три години. Това съобщиха от пресцентъра на Прокуратурата на Република България.\r\nПрипомняме, че Ивайло Димов бе предаден на съд през м. ноември 2016 г. с обвинителен акт на Специализирано звено „Антикорупция“ – СГП за две престъпления - престъпление по служба, извършено от Димов, в качеството му на длъжностно лице, заемащо отговорно служебно положение и което е осъществено при условията на продължавано престъпление с две отделни деяния (чл. 282, ал. 2 във вр. ал. 1 във вр. чл. 26 ал. 1 от НК“ и за склоняване прокурор да наруши свое служебно положение във връзка с правораздаването (чл. 289 от НК). \r\nНа 1 август 2016 г. Окръжна прокуратура – Стара Загора е образувала досъдебно производство срещу Димов. С постановление на Главния прокурор Сотир Цацаров бе разпоредено разследването да се проведе от Специализираното звено „Антикорупция“ - СГП. \r\nПрез октомври 2015 г. в сградата на Съдебната палата Ивайло Димов отишъл при Окръжния прокурор на Стара Загора, при Зам.-окръжния прокурор, както и при председателя на Окръжния съд - Стара Загора, като поискал да се забави разследване срещу лице, което е било задържано при продажба на наркотици и да има „по-специално отношение“ към него. Димов поискал още и образуваното по случая дело да бъде решено със споразумение при благоприятни за криминалното лице условия. \r\nМагистратите заявили на Димов, че това, което иска е „нередно“ и че не могат да въздействат на наблюдаващия прокурор под каквато и да е форма как да реши делото си. \r\nНезависимо от това в периода октомври-ноември 2015 г. в Стара Загора, той е склонявал прокурора по делото срещу криминално проявеното лице (наблюдаващия прокурор) да наруши служебните си задължения във връзка с правораздаването - да изготви споразумение и то да приключи „благоприятно“ за обвиняемия. За това деяние на Димов е повдигнато обвинение за престъпление по чл. 289 НК. \r\nПрез периода март-април 2016 г. Димов отново се срещнал с административния ръководител на Окръжен съд - Стара Загора, както и с административния ръководител на Окръжна прокуратура - Стара Загора и отново поискал да бъде сключено споразумение със задържаното за продажба на наркотични вещества лице. Настоял и да се определи на обвиняемия по-леко наказание, тъй като досъдебното производство вече било внесено в Окръжен съд - Стара Загора. \r\nОкръжен съд – Сливен призна за невинен Димов за престъпление по служба и в тази част присъдата ще бъде протестирана от Софийска градска прокуратура.", "date": "2018.01.17", "title": "Сливен: Окръжният съд призна за виновен началник на сектор БОП-Стара Загора за склоняване на прокурор да наруши свое служебно задължение"}
{"url": "http://www.focus-news.net/news/2018/01/17/2478073/albanian-daily-news-prioritetite-na-balgarskoto-evropredsedatelstvo-byaha-predstaveni-v-tirana.html", "text": "Приоритетите на българското председателство на Съвета на ЕС бяха представени във вторник в албанската столица от временния управляващ българското посолство в Тирана Адела Пъшкова, съобщава Albanian Daily News. Пъшкова е отбелязала в своето резюме, че по време на шестмесечния период, в който България ще бъде главната движеща сила на дневния ред в Съюза, страната ще с старае да бъде посредник, координатор и политически лидер. Пъшкова също така подчерта важността на Западните Балкани в приоритетите на София по време на председателството. \r\nИзданието припомня, че София официално пое функциите си на церемония в българската столица, провела се на 11 януари, когато председателят на Европейския съвет Доналд Туск изнесе реч на български език.  : Цанко Цолов", "date": "2018.01.17", "title": "Аlbanian Daily News: Приоритетите на българското европредседателство бяха представени в Тирана"}
{"url": "http://www.focus-news.net/news/2018/01/17/2478074/shumen-okazana-e-pomosht-na-21-godishen-mazh-i-19-godishna-zhena-zakasali-s-avtomobil-v-gorata-po-patya-ot-stariya-grad-kam-selo-novosel.html", "text": "Тази нощ в 03:10 часа е приет сигнал за закъсали в гората по пътя от Стария град към село Новосел. На място бил насочен екип. Това съобщиха от ОДМВР-Шумен. Спасителите оказали съдействие като оказали техническа помощ на закъсалите с лек автомобил в снега 21-годишен мъж и 19-годишна жена.", "date": "2018.01.17", "title": "Шумен: Оказана е помощ на 21-годишен мъж и 19-годишна жена, закъсали с автомобил в гората по пътя от Стария град към село Новосел"}
{"url": "http://www.focus-news.net/news/2018/01/17/2478075/premierat-boyko-borisov-tryabva-da-otstoyavame-kategorichnostta-si-za-pravata-na-mediite-i-varhovenstvoto-na-zakona-v-turtsiya-no-v-sashtoto-vreme-pragmatichno-da-reshim-vaprosa-sas-sporazumenieto-za-bezhantsite.html", "text": "Трябва да отстояваме категоричността си за правата на медиите в Турция и върховенството на закона, а в същото време да се опитаме прагматично да решим въпроса по споразумението. Това каза премиерът Бойко Борисов по време на представянето на приоритетите на Българското председателство пред Европейския парламент в Страсбург, предаде репортер на Агенция „Фокус“. \r\n„Голяма чест е да бъда сред вас - хората които коват европейските закони, най-висшия орган на ЕС, с който следващите 6 месеца се надявам да работим максимално добре, а и в същото време съм убеден, че този европейски парламент има и малко и достатъчно време до следващите избори за основните закони, които трябва да се приемат да свърши много работа“, посочи Борисов. „Когато ви е необходима нашата експертиза и по Западните Балкани, и по кохезионната политика, и по миграционния въпрос, сме на ваше разположение да споделим нашия опит, а разбира се и да поемем ангажимент който вие бихте ни  вменили“, допълни той. Борисов представи 4-те приоритета на нашето председателство: бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето.\r\nОтносно справянето с миграционните процеси българския министър-председател отбеляза: „Смея да твърдя, че България успя в рамките на година да направи така, че миграционният натиск да е 0. Това се постигна с много работа, а и на българо-турската граница ние показахме как заедно с европейската помощ за техническите средства да сведем до минимум миграционния поток“. По думите на Борисов споразумението с Турция за бежанците трябва да продължи. „Трябва да отстояваме категоричността си за правата на медиите в Турция и върховенството на закона, а в същото време да се опитаме прагматично да решим въпроса по споразумението“, заяви Борисов.", "date": "2018.01.17", "title": "Премиерът Бойко Борисов: Трябва да отстояваме категоричността си за правата на медиите и върховенството на закона в Турция, но в същото време прагматично да решим въпроса със споразумението за бежанците"}
{"url": "http://www.focus-news.net/news/2018/01/17/2478076/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-yanuari.html", "text": "„Софийска вода” временно ще прекъсне водоснабдяването в някои части на столицата на 18 януари 2018 г. (четвъртък), съобщиха от пресцентъра на водоснабдителното дружество.\r\nВъв връзка с изграждане на сградно водопроводно отклонение на ул. „Шар планина“, Център, се налага спиране на водоподаването от 10:00  до 18:00 часа на клиентите на „Софийска вода”, живеещи в района на ул. „Шар планина“ от ул. „Цар Симеон“ до ул. „Свети Свети Кирил и Методий“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шар планина“ ъгъла с ул. „Цар Симеон“.\r\nВъв връзка с подмяна на водомерен възел в кв. „Димитър Миленков“, се налага спиране на водоподаването от 9:30  до 14:30 часа на клиентите на „Софийска вода”, живеещи в района на кв. „Димитър Миленков“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №202.\r\nВъв връзка с подмяна на сградно водопроводно отклонение до бл. 373, жк. „Младост“ 3, се налага спиране на водоподаването от 10:00  до 20:00 часа на клиентите на „Софийска вода”, живеещи в района на бл. 373.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 373.\r\nВъв връзка с подмяна на спирателен кран на ул. „Малобучински път“, с. Мало Бучино, се налага спиране на водоподаването от 9:00  до 21:00 часа на клиентите на „Софийска вода”, живеещи в района на местност „Манилов дол“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Малобучински път“ ъгъла с ул. „Бор“.\r\nВръзка с подмяна на сградно водопроводно отклонение на ул. „Царево“ , кв. „Орландовци“, се налага спиране на водоподаването от 9:00  до 19:00 часа на клиентите на „Софийска вода”, живеещи в района на ул. „Староселска“ от ул. „Царево“ до ул. „Одеса“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Царево“ ъгъла с ул. „Староселска“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.01.17", "title": "„Софийска вода” временно ще прекъсне водоснабдяването в някои части на столицата на 18 януари"}
{"url": "http://www.focus-news.net/news/2018/01/17/2478077/silistra-46-godishen-mazh-e-zadarzhan-v-grada-sled-kato-e-nanesal-udari-v-glavata-na-politsay.html", "text": "46-годишен мъж е задържан за грубо нарушение на обществения ред и съпротива срещу орган на властта. Това съобщиха от ОДМВР-Силистра. Вчера около 17.50 часа в областния град, отзовавайки се на сигнал за запален огън и шум в междублоково пространство, полицейски автопатрул установил на адреса петима мъже, видимо употребили алкохол. Вместо да изпълни дадените полицейски разпореждания, единият от мъжете  – на 46 г., започнал да отправя обиди, ругатни и заплахи към служителите на реда и нанесъл удари в областта на главата на един от тях. Мъжът е задържан за срок до 24 часа, срещу него е започнато бързо производство.", "date": "2018.01.17", "title": "Силистра: 46-годишен мъж е задържан в града, след като е нанесъл удари в главата на полицай"}
{"url": "http://www.focus-news.net/news/2018/01/17/2478078/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Приоритетите на българското председателство на Съвета на ЕС бяха представени във вторник в албанската столица от временния управляващ българското посолство в Тирана Адела Пъшкова, съобщава Albanian Daily News. Пъшкова е отбелязала в своето резюме, че по време на шестмесечния период, в който България ще бъде главната движеща сила на дневния ред в Съюза, страната ще с старае да бъде посредник, координатор и политически лидер. Пъшкова също така подчерта важността на Западните Балкани в приоритетите на София по време на председателството. \r\nИзданието припомня, че София официално пое функциите си на церемония в българската столица, провела се на 11 януари, когато председателят на Европейския съвет Доналд Туск изнесе реч на български език.  \r\n*** На входа на централата на водената от Оливер Иванович гражданската инициатива „Свобода, демокрация, справедливост“ има две охранителни камери, които най-вероятно са заснели убийството на лидера на косовските сърби, коментира сръбското издание Blic. От полицията обаче все още не са разкрили дали записите са прегледани. \r\nИванович бе убит във вторник от неизвестен нападател, открил огън срещу него от движещ се автомобил, който по-късно е намерен унищожен на около километър от местопрестъплението. \r\nКосовската полиция предложи награда от 10 хил. евро срещу предоставяне на информация, свързана с извършителя, припомня изданието.  \r\n*** Ратификацията на Договора за добросъседство между България и Македония предстои да бъде разгледана в сряда и от парламента в София, пише македонското издание Локално. Споразумението, което бе ратифицирано от македонските народни представители в понеделник, ще бъде разгледано от две комисии в България – тази за външната политика и Комисията за европейските въпроси и контрола на еврофондовете. \r\nСлед като с 61 гласа скопският парламент одобри подписания на първи август договор, българският премиер и македонският му колега  заявиха, че споразумението е основа за сътрудничество в региона, основана на европейските ценности. \r\n*** Специалният представител на ООН относно спора за името между Македония и Гърция Матю Нимиц разкри, че терминът „Македония“ ще бъде включен в неговото предложение за ново име на северната съседна на Гърция, пише гръцкото електронно издание Ekathimerini. Нимиц е направил коментара си по време на интервю за гръцка телевизия във вторник, часове преди в сряда да започне новият кръг от преговори, целящ решаването на дългогодишният проблем между Македония и Гърция. Специалният представител е заявил, че това е нормално, тъй като в сегашното официално име на югозападната ни съседка терминът е включен, като повече от 100 държави са признали страната при тези условия. „Ако чакаме още 25 години, проблемът само ще се влоши“, смята Нимиц. \r\n***", "date": "2018.01.17", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2018/01/17/2478079/nova-makedoniya-ratifikatsiyata-na-dogovora-za-dobrosasedstvo-vliza-v-balgarskiya-parlament.html", "text": "Ратификацията на Договора за приятелство, добросъседство и сътрудничество  между България и Македония днес влиза в две парламентарни комисии, пише на първа страница вестник „Нова Македония“. Министерският съвет на България внесе предложението на 8 ноември 2017 г. Изданието изтъква, че договорът ще бъде разгледан в Комисията за външна политика и  Комисията по европейските въпроси и контрол на европейските фондове европейсктие фондове. „Нова Македония“ припомня,  че Договорът за добросъседство беше подписан на 1 август 2017 г., а преди два дни, на 15 януари, македонският парламент с 61 гласа „за“ и 1 „въздържал се“ ратифицира договора.", "date": "2018.01.17", "title": "Нова Македония: Ратификацията на Договора за добросъседство влиза в българския парламент"}
{"url": "http://www.focus-news.net/news/2018/01/17/2478080/gabrovo-vsichki-uchenitsi-ot-naselenite-mesta-ot-obshtinata-sa-transportirani-do-uchilishtata-provezhda-se-normalen-ucheben-protses.html", "text": "Всички ученици, живеещи в населените места от община Габрово, са транспортирани до училищата. В учебните заведения се провежда нормален учебен процес. Това съобщиха за Радио „Фокус“ – Велико Търново от Общината. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност при зимни условия. Обработва се градската пътна мрежа и се извършва почистване на пътните участъци в към селата.\r\nОт Община Габрово съобщиха, че времето в момента е ясно и слънчево, духа слаб южен вятър. Температурата на въздуха е 1 градус, а влажността – 91%.\r\nПроходът Шипка е проходим при зимни условия, височината на снежната покривка е 5 см, температурата – минус 5 градуса. Пътното платно е обработено, почистено и опесъчено. Остава в сила забраната за движение на МПС с обща маса над 12 тона. Пътищата за град Севлиево, Трявна, Дряново са почистени, проходими при зимни условия.\r\nСнежната покривка в курортен комплекс Узана е 5-10 см., минус 3 градуса, времето е ясно и тихо. Видимостта е добра, пътят е проходим при зимни условия. Малките писти работят.\r\nНадежда КРЪСТЕВА", "date": "2018.01.17", "title": "Габрово: Всички ученици от населените места от общината са транспортирани до училищата, провежда се нормален учебен процес"}
{"url": "http://www.focus-news.net/news/2018/01/17/2478081/parlamentat-prie-na-parvo-chetene-predlozhenieto-na-dps-za-promeni-v-zakona-za-bankovata-nesastoyatelnost.html", "text": "С 96 гласа „За”, 10 – „Против” и 37 „въздържал се” парламентът прие на първо четене предложението за промени в Закона за Банковата несъстоятелност, предаде репортер на Агенция „Фокус”. Предложението идва от ПГ на ДПС, а становището на вносител бе представено от народния представител Хамид Хамид, който посочи, че със законопроекта се цели да се осигурят ефективни механизми за попълване на масата на несъстоятелността на банка, обявена в несъстоятелност, и да се противодейства на схеми за вторичното разграбване на нейните активи.\r\nПредлаганите промени включват: забрана за квесторите, временните синдици и синдиците да заличават обезпечения, учредени в полза на банката в несъстоятелност; въвеждане на относителна недействителност на всяка сделка за прехвърляне на вземане с произход от банка, обявена в несъстоятелност, когато вземането е прехвърлено без реална насрещна престация и увеличаване на срока за предявяване на отменителните искове по несъстоятелност.\r\nЗаконопроектът предвижда също обявяването за нищожни на всички заличавания на учредени обезпечения, извършени в периода от поставянето на банката под особен надзор до започване на осребряването нейното имущество. \r\nИван ЛАЗАРОВ", "date": "2018.01.17", "title": "Парламентът прие на първо четене предложението на ДПС за промени в Закона за банковата несъстоятелност"}
{"url": "http://www.focus-news.net/news/2018/01/17/2478082/premierat-boyko-borisov-edin-izstrel-v-kosovo-vzrivyava-tselite-balkani.html", "text": "Един изстрел в Косово буквално взривява целите Балкани и преговорния процес между Косово и Сърбия. Настроенията веднага стават други. Това каза премиерът Бойко Борисов по време на представянето на приоритетите на Българското председателство пред Европейския парламент в Страсбург, предаде репортер на Агенция „Фокус“.  „Знаем, че в мандата на тази ЕК няма да има нови държави членки от Балканите. Много ясно и честно трябва да им кажем какви надежди могат да хранят“, посочи той. „Познавайки региона, смея да твърдя, че това е точния момент, в който трябва да направим това“, коментира Бойко Борисов. „В момента народите от Балканите истински очакват и вярват, че бидейки географски и исторически в Европа, че накрая ще имат план за присъединяване към ЕС“, заяви премиерът. „България и Македония дадоха един изключителен пример, че има държави на Балканите, които със такт и добронамереност могат да решават проблеми и да не идват в ЕП с проблемите“, изтъкна Бойко Борисов. „Македонският парламент прие Договора за добросъседство между България и Македония, по който се работеше от десетилетия. Ратифцира го, надявам се следващата седмица това да направи и българският парламент“, посочи той. „Премиерът Зоран Заев беше доста храбър, както и ние, и истински се надяваме и между Скопие и Атина процесът за името да завърши. Това ще даде голяма перспектива на Скопие за НАТО и ЕС“, каза още Бойко Борисов.", "date": "2018.01.17", "title": "Премиерът Бойко Борисов: Един изстрел в Косово \"взривява\" целите Балкани"}
{"url": "http://www.focus-news.net/news/2018/01/17/2478083/smolyan-blizo-450-zhiteli-na-obshtinata-praznuvat-imen-den-na-antonovden.html", "text": "Близо 450 жители на община Смолян празнуват имен ден днес, когато православната църква почита Свети Антоний, съобщи за Радио „Фокус“ – Смолян Мария Топова от служба ГРАО в Община Смолян. 166 са мъжете, носещи името Антон. Антония са кръстени 82 дами, а с името Антоанета са 93 жени, живеещи в Смолян и околните населени места. Андон са наречени 31 мъже, а името Донка носят 56 жени. На Антоновден празнуват още и всички с имената Дончо, Тоня, Тончо и Антоан, които в община Смолян са общо 20 души.\r\nНели ГЕРГЬОВСКА", "date": "2018.01.17", "title": "Смолян: Близо 450 жители на общината празнуват имен ден на Антоновден"}
{"url": "http://www.focus-news.net/news/2018/01/17/2478084/sofiya-mobilni-punktove-shte-sabrat-stari-gumi-ot-domakinstvata-v-rayon-krasna-polyana-na-19-i-20-yanuari.html", "text": "Продължава акцията по събиране на стри гуми от домакинствата, на 19 и 20 януари в столичния район \"Красна поляна\". Това е четвъртата поредна инициатива на Столичния инспекторат, която е част от мерките за Подобряване качеството на атмосферния въздух в София и е насочена към намаляване на изхвърлянето на стари гуми до кофите за смет и минимизиране на възможността да бъдат изгаряни за отопление, съобщиха от пресцентъра на Столична община. В рамките на предходните две акции, проведени в районите Младост и Овча купел, бяха събрани близо 3000 гуми. На адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене. В рамките на предходните акции са събрани 3400 гуми, като само през последния уикенд в район \"Люлин\" и \"Връбница\" бяха събрани 800.\r\nАдресите на временните стационарни пунктове са следните:\r\n- Пункт на ъгъла на бул. \"Вардар\" с бул. \"Ал. Стамболийски\";\r\n- Пункт на ул. \"Освобождение\" №25 - паркинга югозападно от районната администрация на \"Красна поляна\".", "date": "2018.01.17", "title": "София: Мобилни пунктове ще събрат стари гуми от домакинствата в район \"Красна поляна\" на 19 и 20 януари"}
{"url": "http://www.focus-news.net/news/2018/01/17/2478085/dora-yankova-bsp-s-programata-za-sanirane-se-napraviha-neloshi-neshta-no-i-chastichno-izkriveni-i-nesolidarni.html", "text": "С програмата за саниране се направиха нелоши неща, но и частично изкривени и несолидарни. Това каза народният представител от ПГ на „БСП за България“ Дора Янкова по време на дебатите по създаване на Временна комисия, която да се занимае с всички факти и обстоятелства по изпълнението на програмата за саниране, предаде репортер на Агенция „Фокус“.  „Изказвам се и като вносител на решението и по подкрепа на мотивите с няколко основни аргумента. Още през 2015 г. при старта на програмата, ние от левицата поискахме програмата да бъде и национална и солидарна. Много ясно предложихме в дебат тук в парламента пътна карта, проект за решение да бъде обхванат и анализиран жилищният фонд  на страната и съответно да има наличието на финансов ресурс“, коментира Янкова. Според нея трябва да има анкетна комисия, тъй като има необходимост да бъде анализирано какво се е случило в страната като икономическо поведение.  \r\nДеница КИТАНОВА", "date": "2018.01.17", "title": "Дора Янкова, БСП: С програмата за саниране се направиха нелоши неща, но и частично изкривени и несолидарни"}
{"url": "http://www.focus-news.net/news/2018/01/17/2478086/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „Отделенията преливат  от болни“. Двете вътрешни и двете детски отделения в Областната болница се пукат по шевовете от пациенти с пневмонии, вероятно -  получени като усложнение от  грип. На сутрешните  рапорти  все по-често  се  говори  за опасността  местата  за  настаняване  да  свършат.  Има възможност да се добавят кушетки и никой болен няма да бъде върнат. Преди ден  в Първо детско  отделение  са  настанени 13 малчугани. Приемът в другите детски и вътрешни отделения също е голям. Ситуацията е такава  още  от  миналата седмица.\r\n„Майка от Пазарджик търси дъщеря си“, научаваме от втора страница на изданието. Елисавета  от  Пазарджик търси чрез  социалните мрежи  дъщеря си,  която  преди близо  43  години  оставила за  осиновяване.  Жената търси роденото си на 9 октомври  1975  година  момиче чрез групата. Търсим  се  във Фейсбук. Елисавета  разказва,  че е омъжена и има 2 деца и внуци, но цял живот не се е примирила с мисълта, че е  оставила  дъщеря  си  за осиновяване. Тя уточнява, че  семейството  знае  за това дете. Децата  знаят, че  имат  сестра,  и  я  подкрепят в търсенето, допълва майката.\r\n„Нова махала изнася продукция за Турция и Гърция“, ни информира от трета страница вестникът. Баташкото  село Нова махала изнася  продукция за Гърция и Турция.  Векове  наред  населението  тук  се препитава с дърводобив и дървопреработка.  Тук функционират  14  цеха  за дървен  материал.  След преработка  готовата  продукция  се  изнася  предимно  за  Турция. Жените  от  селото  работят  в  двата  шивашки цеха.  По-големият  цех често  работи  по  договори за  изпълнение  на  обществени  поръчки.  Миналата година в цеха са се шиели военни  униформи  за  Гърция.", "date": "2018.01.17", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/17/2478087/tv-21-makedoniya-zaev-i-borisov-razgovaryaha-po-dogovora-za-dobrosasedstvo-koyto-garantira-nashite-priyatelski-otnosheniya.html", "text": "Договорът за приятелство, добросъседство и сътрудничество гарантира дългосрочни приятелски отношения между България и Македония. Предава скопската  „ТВ 21“  като прави това заключение върху информацията за телефонен разговор между премиерите на двете страни Заев и Борисов. Според телевизията двамата са били единодушни, че договорът гарантира стабилно изграждане на приятелски отношения между България и Македония и е здрава основа за сътрудничество в региона на основата на европейските ценности. Скопската телевизия съобщава, че еврокомисарят по разширяването Йоханес Хан е подкрепил ратифицирането на договора между двете страни, след като е написал в профила си в „Туитър“: „Това е важна стъпка в правилната посока на страната към ЕС“. Договорът същевременно представлява важно преобръщане в добросъседските отношения в региона на Западните Балкани. \r\n„ТВ 21“ цитира и евродепутата Едуард Кукам, който заявява, че добрите новини от македонското събрание, където е ратифициран договора с България, са позитивна стъпка, която ще доведе до укрепване на регионалното сътрудничество.", "date": "2018.01.17", "title": "„ТВ 21“ (Македония): Заев и Борисов разговаряха по Договора за добросъседство, който гарантира нашите приятелски отношения"}
{"url": "http://www.focus-news.net/news/2018/01/17/2478088/deutsche-welle-prisastvashtite-na-sreshtata-vav-vankuvar-darzhavi-se-saglasiha-da-razgledat-vazmozhnostta-za-novi-sanktsii-sreshtu-severna-koreya.html", "text": "Присъстващите на срещата във Ванкувър 20 държави, се съгласиха да разгледат възможността за нови санкции срещу Северна Корея, съобщава Deutsche Welle. Новите наказателни действия, ако някои от страните реши да въведе такива, ще бъдат наложени отделно от общите санкции от страна на ООН. \r\nАмериканският държавен секретар Рекс Тилърсън изрази позицията на Вашингтон, като призова за „максимален натиск“ срещу севернокорейския режим. \r\n„Трябва да увеличим цената за поведението на Пхенян до момента в който Северна Корея не се съгласи да води заслужаващи доверие преговори“, заяви Тилърсън. Много от присъстващите дипломати призоваха за запазване на твърдата линия срещу Северна Корея, въпреки водещите се между Сеул и Пхенян преговори, касаещи севернокорейското участие на Зимните олимпийски игри в Пьончан. : Цанко Цолов", "date": "2018.01.17", "title": "Deutsche Welle: Присъстващите на срещата във Ванкувър държави се съгласиха да разгледат възможността за нови санкции срещу Северна Корея"}
{"url": "http://www.focus-news.net/news/2018/01/17/2478089/ruse-ezeroto-srebarna-zamrazna.html", "text": "В резултат на ниските температури през последните дни езерото Сребърна замръзна. Това съобщиха от Регионална инспекция по околната среда и водите (РИОСВ)-Русе. Дебелината на ледената покривка еколо 2-3 см. Все още има малки по площ незамръзнали участъци. Обстановката в резервата е спокойна. В момента в Поддържан резерват „Сребърна“  се наблюдават лебеди, пръснати по незъмръзналите локви. В колонията на къдроглавия пеликан има около 50-60 птици. Експерти на РИОСВ-Русе предупреждават посетителите на резервата да не предприемат ходене по леда или практикуване на риболов, за да се избегнат нежелателни инциденти.", "date": "2018.01.17", "title": "Русе: Езерото Сребърна замръзна"}
{"url": "http://www.focus-news.net/news/2018/01/17/2478090/premierat-boyko-borisov-shte-tarsim-normalizirane-na-otnosheniyata-s-rusiya-no-tova-nadskacha-vazmozhnostite-ni-zatova-reshenieto-shte-bade-obshtoevropeysko.html", "text": "Ще се опитаме да търсим нормализиране на отношенията с Русия. Това далеч надскача нашия праг на възможност, затова решението ще бъде общоевропейско. Това каза премиерът Бойко Борисов по време на представянето на приоритетите на Българското председателство пред Европейския парламент в Страсбург, предаде репортер на Агенция „Фокус“. „По темата Русия има страни, които искат падане на санкциите, а други са изключително остри и искат задълбочаването им“, посочи той. \r\n„Сега е моментът да дадем перспектива на Западните Балкани. Истински се надявам на подкрепата на Жан-Клод Юнкер, Антонио Таяни и на ЕП“, коментира Бойко Борисов. „Стабилността на Балканите пряко отговаря за стабилността на Европа“, заяви премиерът. „Там са идвали ислямски бойци, защото има много плодородна почва поради големият процент мюсюлманско население, което живее на Балканите“, обясни той. „Изходът е европейската перспектива, те го очакват. Така ще имаме необходимото влияние и сигурност в този регион“, изтъкна Бойко Борисов. \r\n„Изключително много разчитам на ЕП, защото бюджетът на една държава или на Европа, формира политиката и дава предизвикателствата. Чрез бюджета и финансирането на определени програми ще можем да защитим даден приоритет“, посочи премиерът и допълни, че кохезионната политика трябва да продължи.", "date": "2018.01.17", "title": "Премиерът Бойко Борисов: Ще търсим нормализиране на отношенията с Русия, но това надскача възможностите ни затова решението ще бъде общоевропейско"}
{"url": "http://www.focus-news.net/news/2018/01/17/2478091/veliko-tarnovo-prodalzhavat-proverkite-po-sluchaya-s-dvete-sestri-darzhani-ot-mayka-si-v-kashta-v-svishtov.html", "text": "Продължават проверките по случая с двете сестри, държани в къща в Свищов. Това съобщи за Радио „Фокус“ – Велико Търново Блага Георгиева, районен прокурор на Свищов. Вчера по обяд служители на ОДМВР – Велико Търново са започнали проверка по сигнал, за да установят при какви обстоятелства са живеели двете сестри. Проверява се тяхното минало и се разпитват съседи и близки на жените. Блага Георгиева подчерта, че по случая се работи приоритетно. Очаква се днес докладът на Полицията да пристигне в Прокуратурата.\r\nНадежда КРЪСТЕВА", "date": "2018.01.17", "title": "Велико Търново: Продължават проверките по случая с двете сестри, държани от майка си в къща в Свищов"}
{"url": "http://www.focus-news.net/news/2018/01/17/2478092/ria-novosti-balgarskiyat-ministar-predsedatel-prizova-es-da-podobri-otnosheniyata-si-s-rusiya.html", "text": "Българският премиер Бойко Борисов призова в сряда Европейския съюз да подобри отношенията си с Русия, предава РИА Новости. По време на пленарната сесия, на която Борисов ще представи пред европейския парламент в Страсбург приоритетите на българското европредседателство, премиерът заяви: „ние трябва да се опитаме да нормализираме отношенията си с Русия, която е нашият най-голям съсед“. : Цанко Цолов", "date": "2018.01.17", "title": "РИА Новости: Българският министър-председател призова ЕС да подобри отношенията си с Русия"}
{"url": "http://www.focus-news.net/news/2018/01/17/2478093/sliven-8220-kasa-tsigari-bez-aktsizen-banderol-sa-izzeti-pri-aktsiya-v-kvartal-nadezhda.html", "text": "Контрабандни цигари са иззети при акция на полицейски служители от участък \"Надежда\" в град Сливен. Това съобщиха от ОДМВР-Сливен. На 16 януари в хода на операция по линия \"Акцизи\" са извършени процесуално-следствени действия в частен имот в квартал \"Надежда\". Полицейските служители са намерили и иззели 8220 къса цигари без акцизен бандерол от различни марки. Образувано е досъдебно производство. Работата по случая продължава.", "date": "2018.01.17", "title": "Сливен: 8220 къса цигари без акцизен бандерол са иззети при акция в квартал \"Надежда\""}
{"url": "http://www.focus-news.net/news/2018/01/17/2478094/premierat-boyko-borisov-ostavyame-prezidentite-na-golemite-darzhavi-da-vzimat-resheniya-po-temi-s-koito-sled-tova-v-evropa-se-sblaskvame-sas-strashna-sila.html", "text": "Оставяме цели процеси да се развиват, а ние да бъдем зрители. Оставяме президентите на големите държави, на Русия, САЩ, Китай, Турция, Иран да взимат решения по теми, с които ние след това се сблъскваме със страшна сила. Това каза премиерът Бойко Борисов по време на представянето на приоритетите на Българското председателство пред Европейския парламент в Страсбург, предаде репортер на Агенция „Фокус“.  „В тези страхотни геополитически предизвикателства малко се вглеждаме в заплахите, обикновено реагираме много след като са станали“, посочи той и допълни, че от войните идват миграционните потоци. „Когато бяха банковите кризи след това Европа плати голямата цена. Европа вече има растеж и съм убеден, че няма по-добри от нас. Това е сигурно, когато Европа е единна и силна“, посочи Бойко Борисов. \r\n„Мисля, че Естония се справи прекрасно с Председателството. Положиха много усилия, бяха много модерни. Ще бъде радост за нас, ако можем да се доближим до доброто им представяне“, коментира премиерът. „С канцлера на Австрия Себастиан Курц, следващият председател на Съвета на ЕС, вече имаме 4-5 телефонни разговора. Много скоро ще дойде в София. Искаме така да работим по Българското и Австрийското председателство, че 2018 година всичките ни приоритети да не се прекъсват, а да продължат“, каза още той.", "date": "2018.01.17", "title": "Премиерът Бойко Борисов: Оставяме президентите на големите държави да взимат решения по теми, с които след това в Европа се сблъскваме със страшна сила"}
{"url": "http://www.focus-news.net/news/2018/01/17/2478095/v-melnik-e-zapochnalo-nereglamentirano-premahvane-na-kaldaramite-i-zamenyaneto-im-s-paveta.html", "text": "В Мелник  е започнало нерегламентирано премахване на калдъръмите и заменянето им с павета. За това сигнализираха десетки туристи и слушатели на Радио „Фокус“ – Пирин. Става дума за дясната улица, която се намира покрай реката, и е с автентичен възрожденски стил. Работниците, които работят в района, са обяснили дейността си с това, че извършват дейността по нареждане на кмета на града. „Фокус“ ще провери информацията защо се нарушава автентичният облик на Мелник и на какво основание калдъръмите се заменят с павета и ще потърси мнението на Министерство на културата.", "date": "2018.01.17", "title": "В Мелник е започнало нерегламентирано премахване на калдъръмите и заменянето им с павета"}
{"url": "http://www.focus-news.net/news/2018/01/17/2478096/sliven-politsiyata-e-razkrila-sluchay-na-palezh-na-zavedenie-v-selo-gavrailovo-izvarshen-ot-ot-10-godishno-momche.html", "text": "Служители на участък „Запад” в Сливен разкриха случай на палеж. Това съобщиха от ОДМВР-Сливен. Престъплението е извършено на 23 декември. В Районно управление на МВР-Сливен е получен сигнал за възникнал пожар в заведение в село Гавраилово, при който са унищожени техника и част от обзавеждането. В резултат на проведените оперативно-следствени действия е установен извършителят. Пожарът е предизвикан от 10-годишно момче от селото. Работата по досъдебното производство продължава.", "date": "2018.01.17", "title": "Сливен: Полицията е разкрила случай на палеж на заведение в село Гавраилово, извършен от от 10-годишно момче"}
{"url": "http://www.focus-news.net/news/2018/01/17/2478097/the-telegraph-hilyadi-shofyori-sa-blokirani-zaradi-obilen-snegovalezh-v-shotlandiya.html", "text": "Хиляди шофьори са прекарали нощна на 16 срещу 17 януари в своите автомобили по пътищата в Шотландия заради обилен снеговалеж, образувал повече от 30 сантиметра сняг, пише британското издание The Telegraph. Планински спасителни екипи са били изпратени по някои от пътищата в Шотландия след като снежната покривна на някои места е достигнала до 36 сантиметра. Няколко пътни артерии са затворени за движение двупосочно, включително път M74 в Ланаркшър. Жълт код за сняг и студено време и издаден също така за части от Англия и Уелс. : Цанко Цолов", "date": "2018.01.17", "title": "The Telegraph: Хиляди шофьори са блокирани заради обилен снеговалеж в Шотландия"}
{"url": "http://www.focus-news.net/news/2018/01/17/2478098/veliko-tarnovo-s-okolo-30-minuti-zakasnenie-e-zapochnala-rabotata-na-gkpp-svishtov-tazi-sutrin-nyama-kolona-ot-tezhkotovarni-avtomobili-na-punkta.html", "text": "С около 30 минути закъснение е започнала работата на ГКПП – Свищов тази сутрин. Това съобщи за Радио „Фокус“ – Велико Търново дежурната служителка на пункта. Трафикът в района не е интензивен. Няма образувала се колона от тежкотоварни автомобили. „Ако сега пристигнат по-малко ТИР-ове, ще влезем с график. Вероятно на следващия курс за изход колоната ще бъде изчерпана“, каза още дежурната.", "date": "2018.01.17", "title": "Велико Търново: С около 30 минути закъснение е започнала работата на ГКПП – Свищов тази сутрин, няма колона от тежкотоварни автомобили на пункта"}
{"url": "http://www.focus-news.net/news/2018/01/17/2478099/sport-zapochna-machat-na-grigor-dimitrov.html", "text": "Започна мачът на Григор Димитров, който атакува място в третия кръг на Australian Open. Българинът отново играе на най-големия корт в Мелбърн - \"Род Лейвър Арена\". Съперник на третия в света е американецът Макензи МакДоналд, който започна турнира от квалификациите.\r\nДимитров е категоричен фаворит в двубоя - букмейкърите на практика не дават никакъв шанс на 22-годишния американец. Той е сравнително нисък за съвременните стандарти на тениса - 178 сантиметра и доста слабичък със своите 66 кг. \r\nПобедителят от мача ще играе в третия кръг, в петък, срещу Андрей Рубльов (№39) или Маркос Багдатис (№103), които играят в момента на корт № 2. Руснакът спечели първия сет с 6:4.\r\nВенцислав ДРАГОМАНОВ", "date": "2018.01.17", "title": "Спорт: Започна мачът на Григор Димитров"}
{"url": "http://www.focus-news.net/news/2018/01/17/2478100/kriminalisti-ot-pleven-ustanoviha-dvama-uchastnitsi-v-telefonna-izmama.html", "text": "Криминалисти от Плевен установиха двама участници в телефонна измама. Това съобщиха от пресцентъра на МВР. Привлечени са в качеството на обвиняеми; единият изтърпява присъда „лишаване от свобода“ в Софийския централен затвор\r\nДействията по разследването стартирали, след като на 20 февруари миналата година 77–годишна жена от Плевен подала сигнал в полицията за измама. Пред разследващите потърпевшата разказала, че същия ден на стационарния и на мобилния ѝ телефон се обадил непознат, който се представил за полицейски служител. Сценарият в разговора продължил с провеждаща се полицейска операция по залавянето на телефонни измамници и убеждението, тя да съдейства на разследващите. Жената лековерно изтеглила от банковата си сметка 10 000 евро и оставила цялата сума под пейка в градинка в центъра на Плевен.\r\nПо случая било образувано досъдебно производство. В хода на разследването, предприето от служители на сектор \"Противодействие на криминалната престъпност\" при ОДМВР – Плевен и служители на Второ РУ – Плевен, под ръководството на прокурор от Районната прокуратура, установили мъжете, взели парите – 27-годишен мъж от Ихтиман, в момента изтърпяващ присъда \"лишаване от свобода\" в Софийски централен затвор, и негов 22-годишен съгражданин. Двамата са привлечени в качеството им на обвиняеми за извършено от тях престъпление по чл. 209, ал. І, във връзка с чл. 20, ал. І от НК и са разпитани в присъствието на упълномощени от тях защитници.\r\nРаботата по случая продължава.", "date": "2018.01.17", "title": "Криминалисти от Плевен установиха двама участници в телефонна измама"}
{"url": "http://www.focus-news.net/news/2018/01/17/2478101/dragomir-stoynev-bsp-za-balgariya-vazhno-e-da-ima-novo-upravlenie-votat-na-nedoverie-ne-e-matematika-a-e-politika.html", "text": "БСП има своя политическа позиция и я следва. Тя е много изчистена, откакто лидер на партията е Корнелия Нинова. Ние имаме конкретна управленска програма, която е готов инструмент за управление, ако има предсрочни избори. Неслучайно алтернативният бюджет, който предложихме, вече се изпълнява от управляващите. Това каза пред БНР зам.-председателят на ПГ на „БСП за България” Драгомир Стойнев, съобщиха от пресцентъра на партията. Той обясни, че допълнителните средства, които са дадени през последните дни на полицаите и болниците, са били предложение на левицата, още преди приемането на бюджета. „Изключително важно е този вреден мандат на ГЕРБ да бъде преустановен и да има изцяло ново управление, което да доведе до устойчив икономически растеж и справедливо разпределение на приходите”, каза Стойнев.  Той добави, че БСП е алтернативата на това управление. „Толкова много протести на най-различни съсловни организации, на които им се запушва устата с желаните от тях пари. Тово няма да доведе до стабилност”, категоричен бе той. „Вотът на недоверие не е математика, а е политика. Не е адекватно управляващите да са спокойни от мисълта- дали ще съберат гласове. Не е важно това. Вот по темата корупция  е първият подобен дебат в Народното събрание. Има само фасада на държавност\", каза Драгомир Стойнев. На обвинението на управляващите, че с искането на вот на недоверие, левицата саботира европредседателството, зам.-председателят на ПГ на „БСП за България” отговори, че това не е основание да се замита боклукът под килима. „Управляващите трябва да са притеснени, че се излагат пред българския народ и неслучайно многобройните протести го доказват. Европредседателството не е основание да си затваряме очите. Когато има несправедливост и проблем, ние, като опозиция, го известяваме”, заключи Драгомир Стойнев.", "date": "2018.01.17", "title": "Драгомир Стойнев, „БСП за България”: Важно е да има ново управление, вотът на недоверие не е математика, а е политика"}
{"url": "http://www.focus-news.net/news/2018/01/17/2478102/pg-na-bsp-za-balgariya-vnese-vot-na-nedoverie-za-nevazmozhnostta-na-kabineta-borisov-3-da-se-spravi-s-koruptsiyata.html", "text": "ПГ на „БСП за България“ внесе в деловодството на Народното събрание вота на недоверие към кабинета, предаде репортер на Агенция „Фокус“. В мотивите на партията се посочва, че поводът за искането за гласуване на вот на недоверие е невъзможността на избраното на 4 май 2017 г. правителство с министър-председател Бойко Борисов да се справи с основния проблем пред българската държавност – корупцията. В мотивите си опозицията посочва, че предложеният проект на решение не е самоволен опозиционен акт, а необходимост и се основава на разбирането, че корупцията е пропила цялата държава; че правителството на ГЕРБ и „Обединените патриоти“ не само не може, но и не иска да преустанови този процес; че правителство, което не се справя с този кардинален проблем, фактически е загубило правото си да управлява.  Според БСП фактът, че корупцията властва в България, не се нуждае от доказване. От ПГ на „БСП за България“ посочват, че за деветте месеца, през които е на власт, правителството на Бойко Борисов е употребило повече енергия да обяснява, че корупцията е несъществуващ проблем, отколкото да ѝ се противопоставя. Според БСП за сметка на своето бездействие по отношение на действащите корупционни схеми, през краткия период на съществуването си поредното правителство на Бойко Борисов е дало достатъчно примери за различни прояви на корупция и користно поведение на властта, всеки един от който - достатъчно основание да се гласува недоверие на Министерския съвет. \r\nОт партията дават и редица примери за корупция, сред тях: ремонтът на НДК, „Суджукгейт“, „Хасковогейт“, изпълнението на Националната програма за енергийна ефективност и други. \r\nДеница КИТАНОВА", "date": "2018.01.17", "title": "ПГ на БСП за България“ внесе вот на недоверие за невъзможността на кабинета „Борисов“ 3 да се справи с корупцията"}
{"url": "http://www.focus-news.net/news/2018/01/17/2478103/predsedatelyat-na-ek-zhan-klod-yunker-balgarskite-6-mesetsa-predsedatelstvo-shte-badat-ot-izklyuchitelno-znachenie-za-es-i-negovoto-badeshte.html", "text": "Радвам, че българското председателство е така добре подготвено за тези 6 месеца, защото тези български 6 месеца ще бъдат от изключително значение за Съюза и неговото бъдеще. Това каза председателят на Европейската комисия Жан-Клод Юнкер пред Европейския парламент в Страсбург, предаде репортер на Агенция „Фокус“.  Едно от най-приятните нещо в българското председателство е това, че ще имам възможност да виждам добрия си приятел Бойко по-често. Миналата седмица бяхме в София и това беше един специален момент за Европа, защото това е първото европейско председателство на България, но това беше важен момент и за мен. По време на люксембургкското председателство бях председател на Съвета и тогава взехме решението за лансирането на разширяването на Европа. Имах възможност и да подпиша договора за присъединяване на България към ЕС през април 2005 година. Спомням си този ден, като че беше вчера. Спомням си емоциите, които изпитвах тогава. Тогава историята и географията се съединиха. София отброяваше дните и часовете до присъединявате си към ЕС и тази картина е запечатана в паметта ми. Както Германците казват – „аз бях на предна линия“, за да усетя това щастие. Надеждата, радостта, която изпитахме тогава все още присъства в сърцата ни. Спомням си какви думи използвах онзи ден - в историята винаги има светлина и това беше важен ден в историята. Вие бяхте решителни и смели“, заяви Жан-Клод Юнкер. „С голяма гордост и големи очаквания ще преминем през следващите 6 месеца. Радвам, че българското председателство е така добре подготвено за тези 6 месеца, защото тези български 6 месеца ще бъдат от изключително значение за Съюза и неговото бъдеще. Аз установих миналата седмица, че председателството е добре подготвено. За българите, за всички нас основна задача е да финализираме работа са по основните залози – трябва да има европейско сътрудничество, защото е то е от решително значение, в областта на миграцията, цифровата, икономика и сигурността“, каза още председателят на ЕК.", "date": "2018.01.17", "title": "Председателят на ЕК Жан-Клод Юнкер: Българските 6 месеца председателство ще бъдат от изключително значение за ЕС и неговото бъдеще"}
{"url": "http://www.focus-news.net/news/2018/01/17/2478104/predsedatelyat-na-ek-zhan-klod-yunker-balgariya-e-primer-za-uspeh-i-shte-bade-iztochnik-na-vdahnovenie-za-stranite-ot-zapadnite-balkani.html", "text": "България може да бъде спокойно цитирана като пример за успех. Тя може да е източник на вдъхновение за страните от Западните Балкани и ще бъде такъв. Това каза председателят на ЕК Жан-Клод Юнкер след представянето на приоритетите на Българското председателство пред Европейския парламент в Страсбург, предаде репортер на Агенция „Фокус“. „С право българският министър-председател нарежда сред приоритетите на Българското председателство Западните Балкани и отношенията ни с тях“, заяви той. „В София ще приключи обиколката ми на балканските страни в края на февруари и началото на март. Искам на място да се запозная с очакванията на страните от региона“, обясни Жан-Клод Юнкер. „Отправям и посланието, че присъединяването към ЕС не е нещо естествено, а нещо, което трябва да бъде извоювано с много усилия. Всички конфликти между страните от Западните Балкани трябва да бъдат уредени още преди присъединяването“, председателят на ЕК.\r\n„България не веднъж е показвала, че може да допринесе за постигането на общоевропейски компромиси, за изграждането на мостове, както спрямо държавите членки на ЕС и страните от Западните Балкани“, коментира той. „България е предопределена за подобна роля, по силата на географското си положение, на културата и езика. България добре познава региона и е преминала през трудни процеси, подобно на други държави от него“, заяви Юнкер. „Миналата година българската икономика отбеляза ръст от 3.9%, добре се развива и заетостта. България отлично се справи с бюджетния си дълг, за разлика от не малко държави в еврозоната. Всичко това са отлични предпоставки за присъединяването ѝ към европейския курс на валутен обмен номер 2“, обясни той. „Номиналното сближаване е нещо добро, но трябва да се направи не малко за реалното сближаване, най-вече по отношение на борбата с корупцията. Знам, че българското правителство много активно работи в тази област“, каза още председателят на ЕК.", "date": "2018.01.17", "title": "Председателят на ЕК Жан-Клод Юнкер: България е пример за успех и ще бъде източник на вдъхновение за страните от Западните Балкани"}
{"url": "http://www.focus-news.net/news/2018/01/17/2478105/pazardzhik-protest-pod-mototo-da-spasim-pirin-shte-se-provede-v-grada-na-18-yanuari.html", "text": "Втори граждански протест под мотото „Пазарджик: Да защитим Пирин, да защитим България!“ ще се проведе в града, като част от националния протест „Да спасим Пирин!“, съобщи за Радио „Фокус“ – Пазарджик Костадин Деянов от Инициативния комитет за протеста. Той уточни, че протестът ще се проведе от 18.30 до 20.30 часа на 18 януари на площад „Константин Величков“ в Пазарджик, с искания за отмяна на решението на Министерски съвет от 28 декември 2017 г., позволяващо застрояване с писти, лифтове и хотели на 48 % от територията на Национален парк Пирин и оставка на министъра на околната среда и водите Нено Димов.„Фокус“ припомня, че първият протест в Пазарджик по същия повод бе проведен на 11 януари. Тогава на площад „Константин Величков“ се събраха около 50 души.\r\nВаня НИКОЛОВА", "date": "2018.01.17", "title": "Пазарджик: Протест под мотото „Да спасим Пирин!“ ще се проведе в града на 18 януари"}
{"url": "http://www.focus-news.net/news/2018/01/17/2478106/parlamentat-othvarli-predlozhenieto-za-sazdavane-na-vremenna-komisiya-koyato-da-proveryava-izpalnenieto-na-natsionalnata-programa-za-energiyna-efektivnost.html", "text": "Със 70 гласа „За”, 80 – „Против” и 14 – „Въздържал се” парламентът отхвърли предложението за създаване на Временна комисия за установяване на факти и обстоятелства, свързани с изпълнението на Националната програма за енергийна ефективност на многофамилни жилищни сгради, предаде репортер на Агенция „Фокус”. Предложението за това бе направено от ПГ на „БСП за България”, а в мотивите му се посочва, че целта на комисията е да се запознае с изпълнените цели на програмата, начина на определяне на цените на отделните строителни дейности, изразходваните финансови средства и ефекта от спестените разходи за енергия. Предложението предвиждаше комисията да се състои от 10 народни представители, по двама от всяка парламентарна група. \r\nВ мотивите си вносителите се позовават на доклад на Сметната палата за извършен одит на Отчета за изпълнението на държавния бюджет за 2016 година, оповестен преди месец, който констатира, че няколко първостепенни разпоредители с бюджетни средства не са спазили изискванията на Закона за публичните финанси. \r\nВносителите от „БСП за България” твърдят още, че липсата на контрол и харченето без предварително ясни критерии са довели до некачествено строителство и ограничена конкуренция. \r\nПо време на дебатите народният представител от ПГ на ГЕРБ Александър Ненков аргументира позоцията на управляващото мнозинство на да не създава такава комисия с факта, че темата е многократно разисквана, а програмата – обект на много парламентарни питания и нарочни заседание. „В крайна сметка смятам, че създаването на една такава комисия не би довела до нещо продуктивно”, подчерта Ненков. \r\nИван ЛАЗАРОВ", "date": "2018.01.17", "title": "Парламентът отхвърли предложението за създаване на временна комисия, която да проверява изпълнението на Националната програма за енергийна ефективност"}
{"url": "http://www.focus-news.net/news/2018/01/17/2478107/stara-zagora-tsentarat-za-karierno-orientirane-v-grada-premina-kam-obshtinata.html", "text": "От началото на тази година Центърът за кариерно ориентиране става част от дейностите на Център за подкрепа за личностно развитие към Община Стара Загора, каза Пенка Чавдарова, началник отдел „Образование“ в Общината. Центърът  за кариерно ориентиране в Стара Загора е създаден през октомври  2012 г. като част от мрежата от 28 центъра в цялата страна,  по проект „Система за кариерно ориентиране в училищното образование”, Оперативна програма \"Развитие на човешките ресурси\". Проектът приключи в края на 2017 г. Това съобщиха от пресцентъра на Община Стара Загора.\r\nОсновната насока  на кариерното консултиране е ориентирането на учениците от 1 до 12 клас към информиран избор на образование и професия.\r\nВ центъра се организират  групови обучения на ученици по теми, съобразени с възрастовите им особености; интерактивни форми на взаимодействие по кариерно ориентиране; обучения за самопознание- качества, умения, интереси, силни и слаби страни; обучения за вземане на решения, за справяне с конфликти; информационни кампании за професиите и специалностите в училищата в област Стара Загора.\r\nПровеждат се и индивидуални консултации с всеки ученик за определяне на интереси, способности, предпочитания и ценности и се съставя план за действия на всеки ученик, преминал индивидуална консултация.\r\nВсеки понеделник и сряда от 16.00 до 18.00 часа се предлагат консултации с психолог.\r\nВ Центъра се работи с информационната система www.orientirane.mon.bg; и се организират  форуми по кариерно ориентиране, тренинги, семинари, дискусии. \r\nРаботи се с учениците от училищата в Общината. Приоритет са ученици, на които предстои  преход от една образователна степен в друга или от училище към пазара на труда. Специалистите в Центъра консултират ученици и техните родители при избор на образование и професия; работи се и с учители, класни ръководители, педагогически съветници.\r\nЦентърът за кариерно развитие са помещава в сграда на бул. „Ал. Батенберг“ №19, тел. 042/622067, еmail:cplr_ko@abv.bg , Facebook Кариерно Ориентиране Стара Загора.", "date": "2018.01.17", "title": "Стара Загора: Центърът за кариерно ориентиране в града премина към Общината"}
{"url": "http://www.focus-news.net/news/2018/01/17/2478108/tass-rusiya-e-povdignala-obvinenie-na-dvama-mladezhi-vav-vrazka-s-napadenieto-v-uchilishte-v-perm.html", "text": "Русия е повдигнала обвинение на двама младежи, които по-рано тази седмица извършиха нападение в училище в руския град Перм, предава ТАСС. Това е съобщил представителят на следствената служба на Русия Светлана Петренко. Вследствие на извършената атака 15 души пострадаха, като двама от тях загинаха от раните си.  Агенция „Фокус“ припомня: В сутрешните часове на 15 януари, двама маскирани нахлуха в сградата на училището в руския град Перм. Въоръжените с хладно оръжие лица са ранили 15 души, сред които е и учителка. По-късно бе установено, че извършителите са десетокласник и негов малолетен приятел. Причините за нападението се изясняват. : Цанко Цолов", "date": "2018.01.17", "title": "ТАСС: Русия е повдигнала обвинение на двама младежи във връзка с нападението в училище в Перм"}
{"url": "http://www.focus-news.net/news/2018/01/17/2478109/kyustendil-bez-zabavyane-se-preminavana-prez-gkpp-gyueshevo-nyama-koloni-ot-chakashti.html", "text": "Без забавяне се извършва обработката и преминаването на моторни превозни средства на ГКПП – Гюешево. Това съобщи за Радио „Фокус” – Кюстендил дежурният на българо-македонския пункт. По думите му от началото на деня пунктът работи без проблеми и натоварване. Преминаването на леките автомобили и на тежкотоварните превозни средства става без забавяне, няма образували се колони от чакащи.\r\nВенцеслав ИЛЧЕВ", "date": "2018.01.17", "title": "Кюстендил: Без забавяне се преминаванa през ГКПП – Гюешево, няма колони от чакащи"}
{"url": "http://www.focus-news.net/news/2018/01/17/2478110/regionalna-zdravna-inspektsiya-razgrad-otcheteno-e-povishenie-na-ostrite-respiratorni-zabolyavaniya-stoynostite-sa-predepidemichni.html", "text": "Отчетено е повишение на острите респираторни заболявания в Разград. Заболеваемостта за изминалата седмица от 143,88 на 10 000 души население е по-висока е от предходната, когато е била 96,97 на 10 000, и малко по-ниска от средната за страната, съобщи за Радио „Фокус“-Шумен д-р Рени Кирякова от Регионална здравна инспекция-Разград. По думите и стойностите са предепидемични. Грипна епидемия се обявява при достигане на стойност 152, 79 на 10 000 души население, уточни д-р Кирякова. Тя посочи, че данните за заболеваемостта се следят ежедневно. Към момента няма съобщения от училищата за отсъстващи ученици над 30%, от Разград няма и изпращани проби за изследване за грип.\r\nИвелина ИВАНОВА", "date": "2018.01.17", "title": "Регионална здравна инспекция-Разград: Отчетено е повишение на острите респираторни заболявания, стойностите са предепидемични"}
{"url": "http://www.focus-news.net/news/2018/01/17/2478111/daily-sabah-zamestnik-generalniyat-sekretar-na-nato-shte-poseti-turtsiya.html", "text": "Заместник-генералният секретар на НАТО Роуз Гьотемюлер ще посети Турция следващата седмица, пише вестник Daily Sabah, като се позовава на информация от турски медии. \r\nИнформацията за това става на фона на коментарите на турския президент Реджеп Тайип Ердоган, направени във вторник, в които държавният глава призова НАТО да застане срещу плана на САЩ за създаване на 30 хил. военна част, съставена предимно от кюрди, която да охранява границите на Сирия. Точната дата на визитата не е посочена. : Цанко Цолов", "date": "2018.01.17", "title": "Daily Sabah: Заместник-генералният секретар на НАТО ще посети Турция"}
{"url": "http://www.focus-news.net/news/2018/01/17/2478112/vratsa-nivoto-na-dunav-se-e-povishilo-s-10-sm-pri-oryahovo.html", "text": "Нивото на Дунав се е повишило с 10 см при Оряхово за последното денонощие, като водният стоеж там е 423 см. Това съобщиха от Хидрометеорологична станция-Ново село. Равнището на реката в началото на българския участък - при Ново село, се е понижило с 22 см, а водният стоеж е 480 см. Нивото на Дунав край Лом е 549  см, като водният стоеж през последното денонощие се е повишил с  2 см. \r\nТемпературата на водата край Ново село е 4,1 градуса, а край Оряхово - 5,1  градуса.", "date": "2018.01.17", "title": "Враца: Нивото на Дунав  се е повишило с 10 см при Оряхово"}
{"url": "http://www.focus-news.net/news/2018/01/17/2478113/korneliya-ninova-bsp-atakuvame-pravitelstvoto-po-temite-zdraveopazvane-obshtestveni-porachki-stroitelstvo-sanirane-i-kontrabanda.html", "text": "Атакуваме правителството по темите здравеопазване, обществени поръчки, строителство и саниране и контрабандата. Това каза пред журналисти лидерът на БСП Корнелия Нинова, след като ПГ на „БСП за България“ внесе вот на недоверие към кабинета „Борисов“ 3, предаде репортер на Агенция „Фокус“. Нинова уточни, че мотивите към внесения вот на недоверие към кабинета са десет страници. „Днес е 17-ти януари, мотивите са факт, внесени са в деловодството официално. Надяваме се, че всякакви спекулации, че няма мотиви, че няма готовност, са затворени“, каза Нинова. Тя поясни, че БСП засяга няколко сектора в тях, а конкретиката остава за дебата и дните около дебата. „В едни мотиви не може да бъде изписано всичко. Мотивите са политическата аргументация“, заяви Нинова. Тя уточни, че по правилник вотовете на недоверие се внасят срещу правителството и че вотът е за провала на правителството в борбата с корупцията. „Не приемаме вота за саботаж на европредседателството, а за отговор на 83% от българките граждани, които считат, че това е проблем № 1“, подчерта лидерът на БСП. Според нея борбата с корупцията и всички прояви като вот на недоверие е проевропейска политика. \r\nДеница КИТАНОВА", "date": "2018.01.17", "title": "Корнелия Нинова, БСП: Атакуваме правителството по темите здравеопазване, обществени поръчки, строителство, саниране и контрабанда"}
{"url": "http://www.focus-news.net/news/2018/01/17/2478114/dobrich-obshtinata-organizira-bazar-martenitsi-2018.html", "text": "Община град Добрич организира базар „Мартеници 2018“ на площад „Свобода“, по бул. „25 септември - пешеходна зона, на ул. „Христо Ботев” и на площад „Стария орех”. Той ще започне на 12 февруари и ще продължи до 3 март. Това съобщиха от пресцентъра на Общината. Търговската  дейност  по  време  на  базара  ще се  осъществява  по  схема  за  разполагане, утвърдена от Главния архитект върху места, всяко с площ  1.5 кв. м. За местата в района на пл. „Свобода” и бул. „25-ти септември” – пешеходна зона дейността ще се извършва от еднотипни нестационарни съоръжения за търговия на открито с унифициран дизайн. Допустимият стоков асортимент е предлагане на мартеници, поздравителни картички и знамена. Местата по схемата на базара ще се предоставят чрез теглене на жребий на 5 февруари 2018 г. от 10.30 часа в Голяма заседателна зала на Община град Добрич, на база подадени заявления за участие. Със заповедта на кмета, регламента за участие и чертежа на съоръжението можете да се запознаете на сайта на Община Добрич www.dobrich.bg.", "date": "2018.01.17", "title": "Добрич: Общината организира базар „Мартеници 2018“"}
{"url": "http://www.focus-news.net/news/2018/01/17/2478115/korneliya-ninova-bsp-po-dobre-sami-sreshtu-koruptsiyata-otkolkoto-kato-chast-ot-statukvoto-koeto-ya-brani.html", "text": "По-добре сами срещу корупцията, отколкото като част от статуквото, което я брани. Това каза пред журналисти лидерът на БСП Корнелия Нинова, след като ПГ на „БСП за България“ внесе вот на недоверие към кабинета „Борисов“ 3, предаде репортер на Агенция „Фокус“. Нинова заяви, че вотът е подписан от 80-те депутати от ПГ на „БСП за България“ и подчерта, че от гласуването на вота ще си проличи кой иска да се бори с корупцията и кой не. Във връзка с контрааргументи на ГЕРБ, че и БСП е била корумпирана, Нинова заяви, че това е изключително грешна позиция. „Да, по време на всички управления, е имало случаи на корупционни практики и никой не отрича това. Разликата и въпроса днес е друг – осъзнаваме ли, че ножът е опрял до кокала и на това трябва да се сложи край. Осъзнаваме ли, че това е бич номер едно за България и за бедността, и за доходи, и за всичко. Ние го осъзнаваме и искаме всички мерки“, заяви лидерът на БСП. Според нея управляващите го осъзнават, но искат да се продължи по същия начин. \r\nДеница КИТАНОВА", "date": "2018.01.17", "title": "Корнелия Нинова, БСП: По-добре сами срещу корупцията, отколкото като част от статуквото, което я брани"}
{"url": "http://www.focus-news.net/news/2018/01/17/2478116/makfaks-makedoniya-balgarskiyat-premier-zayavi-che-balgariya-i-makedoniya-sa-primer-za-reshavane-na-problemite.html", "text": "България и Македония представляват пример, който показва как се решават проблемите, това заяви българският премиер Бойко Борисов по време на обръщение към Европейския парламент в Страсбург в сряда, предава македонската агенция Макфакс. \r\n„Договорът, който беше забавян в продължение на години, скоро бе ратифициран от македонския парламент, като се надявам тази седмица това да бъде направено и в българския“, отбелязва Борисов, говорейки за Договора за добросъседство между двете страни, ратифициран от македонските народни представители по-рано тази седмица. \r\nПремиерът представи пред Европейския парламент приоритетите на българското председателство на Съвета на Европейския съюз, един от който са Западните Балкани. : Цанко Цолов", "date": "2018.01.17", "title": "\"Макфакс\" (Македония): Българският премиер заяви, че България и Македония са пример за решаване на проблемите"}
{"url": "http://www.focus-news.net/news/2018/01/17/2478117/veliko-tarnovo-gradat-shte-otbelezhi-nastapvaneto-na-kitayskata-nova-godina-s-atraktiven-spektakal-po-tozi-povod-v-obshtonata-shte-se-proved-preskonferentsiya-na-18-yanuari.html", "text": "Велико Търново ще отбележи настъпването на Китайската Нова година с атрактивен спектакъл, който ще бъде поставен на сцената на МДТ \"Константин Кисимов\" на 28 януари (неделя). Това съобщиха от пресцентъра на Община Велико Търново. Повече информация ще бъде представена на пресконференция утре (четвъртък, 18 януари) от 11,00 ч., в Зала 302 в Общината.", "date": "2018.01.17", "title": "Велико Търново: Градът ще отбележи настъпването на Китайската Нова година с атрактивен спектакъл, по този повод в общоната ще се провед пресконференция на 18 януари"}
{"url": "http://www.focus-news.net/news/2018/01/17/2478118/korneliya-ninova-bsp-nyama-da-ima-nuzhda-ot-debat-za-vot-na-nedoverie-ako-stanat-publichni-dokladite-na-dans-i-prokuraturata-za-prihodnite-agentsii.html", "text": "Няма да има нужда от дебат за вот на недоверие, ако станат публични докладите на ДАНС и прокуратурата за приходните агенции. Това каза пред журналисти лидерът на БСП Корнелия Нинова след като ПГ на „БСП за България“ внесе вот на недоверие към кабинета „Борисов“ 3, предаде репортер на Агенция „Фокус“. „Много вярвам тези доклади да видят бял свят. Там ще откриете много от конкретиката, за която ме питате. Има тежки констатации, че системите на приходните агенции са пробити, че в тях се влиза от множество точки, че се заличават данни на акцизни стоки, поради което не се внася акциз и ДДС на определени стойности, които не мога да ви споделя, защото е класифицирана информация“, посочи лидерът на БСП. Според нея това трябва да стане ясно чрез разсекретяване на докладите или на закрито заседание. \r\nДеница КИТАНОВА", "date": "2018.01.17", "title": "Корнелия Нинова, БСП: Няма да има нужда от дебат за вот на недоверие, ако станат публични докладите на ДАНС и прокуратурата за приходните агенции"}
{"url": "http://www.focus-news.net/news/2018/01/17/2478119/manfred-veber-enp-balgarskoto-predsedatelstvo-e-golyam-shans-za-es-zashtoto-za-parvi-pat-go-rakovodi-strana-koyato-granichi-s-turtsiya.html", "text": "Българското председателство е голям шанс за Европейския съюз, защото за първи път страна, която граничи с Турция, ръководи Европейския съюз. Това каза председателят на групата на ЕНП в ЕП Манфред Вебер след представянето на приоритетите на Българското председателство пред Европейския парламент в Страсбург, предаде репортер на Агенция „Фокус“. \"Защитата на нашите граници е един от най-важните въпроси, а България има опит в това\", каза още Вебер. \"България е решена да задълбочи и да направи по-здрав Европейския съюз, защото България - под ръководството на Бойко Борисов - иска да се присъедини към еврозоната и иска да бъде член на Шенген, така че България иска повече и по-дълбок Европейски съюз\", отбеляза той.  По думите му представянето на Бойко Борисов и амбициозният подход на българското председателство дават на Европа свежа енергия.", "date": "2018.01.17", "title": "Манфред Вебер, ЕНП: Българското председателство е голям шанс за ЕС, защото за първи път го ръководи страна, която граничи с Турция"}
{"url": "http://www.focus-news.net/news/2018/01/17/2478120/kmetat-na-sandanski-kiril-kotev-otreche-v-melnik-kaldaramite-da-se-zamenyat-s-paveta-opravda-se-che-zad-informatsiyata-stoi-opozitsiyata.html", "text": "Кметът на Община Сандански Кирил Котев отрече в Мелник калдъръмите да се заменят с павета, оправда се, че зад информацията стои опозицията. За Радио „Фокус“ – Пирин Котев заяви, че в момента в град Мелник се извършва ремонт на настилката. „Там правим ремонт на настилката, но не се махат калдъръмите, за да се заместят с павета“, каза още Котев. На въпрос дали компрометираните участъци се заменят с нови павета, кметът на Сандански каза следното: „Където липсват и са отнесени от дъждовете - да, попълваме ги“, добави Котев. Според него цялата настилка в Мелник е за пренареждане. „Миналата година пренаредихме една част, сега продължаваме“, заяви Кирил Котев. Той добави, че освен ремонта на настилката се прави и възстановяване на подпорната стена на канала, тъй като миналата година на фестивала  „Златен грозд“ една кола е пропаднала, защото се е срутила стената. „Местните жители даже настояваха тези неща да се случат и с радват. Аз не мисля, че информацията, която Ви дават е от местни жители, а са хора от някоя от двете опозиционни партии, които просто излизат със становище, че са туристи“, подчерта Котев. \r\nЛивия НИНОВА", "date": "2018.01.17", "title": "Кметът на Сандански Кирил Котев отрече в Мелник калдъръмите да се заменят с павета, оправда се, че зад информацията стои опозицията"}
{"url": "http://www.focus-news.net/news/2018/01/17/2478121/vidin-s-normalna-intenzivnost-e-trafikat-na-granichen-punkt-dunav-most-2-nyama-obrazuvali-se-opashki-ot-tezhkotovarni-avtomobili.html", "text": "С нормална интензивност е трафикът на граничен пункт „Дунав мост 2“, няма образували се опашки от тежкотоварни автомобили, каза за Радио „Фокус“ – Видин дежурният служител пункта. Той посочи, че работят и трите трасета на граничния пункт. Спокойно се преминава и през другите два гранични пункта в областта – „Връшка чука“ и „Брегово“, трафикът е слаб и от двете страни на границата.\r\nАнна ЛОЗАНОВА", "date": "2018.01.17", "title": "Видин: С нормална интензивност е трафикът на граничен пункт „Дунав мост 2“, няма образували се опашки от тежкотоварни автомобили"}
{"url": "http://www.focus-news.net/news/2018/01/17/2478122/sport-grigor-dimitrov-zagubi-parviya-set-ot-makenzi-makdonald-s-46.html", "text": "Григор Димитров загуби първия сет от Макензи МакДоналд с 4:6. Мачът за третия кръг на Australian Open се играе на \r\nнай-големия корт в Мелбърн - \"Род Лейвър Арена\".", "date": "2018.01.17", "title": "Спорт: Григор Димитров загуби първия сет от Макензи МакДоналд с 4:6"}
{"url": "http://www.focus-news.net/news/2018/01/17/2478124/andrey-kovachev-gerbenp-evropeyskata-integratsiya-e-nay-dobroto-lekarstvo-za-zazdravyavaneto-na-otvorenite-rani-na-balkanite.html", "text": "Европейската интеграция е най-доброто лекарство за историческите и идеологическите разделения, за заздравяването на отворените рани на Балканите. Това каза евродепутатът от ГЕРБ/ЕНП Андрей Ковачев след представянето на приоритетите на Българското председателство пред Европейския парламент в Страсбург, предаде репортер на Агенция „Фокус“. „За първи път премиер на България е в дома на европейската демокрация. България застава начело на Съвета е не лек за ЕС момент - миграционна криза, Брекзит, популизъм и несигурност около външните ни граници“, посочи той. „България ще бъде не само добър посредник, но и добър лидер при намирането на решения на настоящите предизвикателства“, заяви Андрей Ковачев. „Приветствам решението един от основните приоритети на Българското председателство да бъдат Западните Балкани. Трябва да затворим раните, не да се конкурираме кой е най-велик, а да вървим заедно в общия ни европейски дом“, каза още евродепутатът.", "date": "2018.01.17", "title": "Андрей Ковачев, ГЕРБ/ЕНП: Европейската интеграция е най-доброто лекарство за заздравяването на отворените рани на Балканите"}
{"url": "http://www.focus-news.net/news/2018/01/17/2478125/kyustendil-borislav-kostadinov-shte-zameni-naznacheniya-za-zam-oblasten-upravitel-d-r-matey-popnikolov-v-obshtinski-savet-dupnitsa.html", "text": "Борислав Костадинов ще замени назначения за зам.-областен управител на Кюстендил д-р Матей Попниколов в Общински съвет-Дупница. Това съобщи за Радио „Фокус” – Кюстендил Мария Чомакова, председател на Общинска избирателна комисия – Дупница. По думите й в комисията вече е постъпило заявление за напускане на д-р Матей Попниколов на Общинския съвет. „В петък комисията ще се събере, ще разгледа заявлението и ще излезе с решение за обявяване на избран за общински съветник на следващия в листата на ПП ГЕРБ, а това е Борислав Костадинов”, каза Мария Чомакова. След издаване на удостоверението за общински съветник, Борислав Костадинов ще положи клетва пред Общински съвет.\r\nВенцеслав ИЛЧЕВ", "date": "2018.01.17", "title": "Кюстендил: Борислав Костадинов ще замени назначения за зам.-областен управител д-р Матей Попниколов в Общински съвет-Дупница"}
{"url": "http://www.focus-news.net/news/2018/01/17/2478126/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Заместник-генералният секретар на НАТО Роуз Гьотемюлер ще посети Турция следващата седмица, пише вестник Daily Sabah, като се позовава на информация от турски медии. \r\nИнформацията за това става на фона на коментарите на турския президент Реджеп Тайип Ердоган, направени във вторник, в които държавният глава призова НАТО да застане срещу плана на САЩ за създаване на 30 хил. военна част, съставена предимно от кюрди, която да охранява границите на Сирия. Точната дата на визитата не е посочена. \r\n*** Хиляди шофьори са прекарали нощна на 16 срещу 17 януари в своите автомобили по пътищата в Шотландия заради обилен снеговалеж, образувал повече от 30 сантиметра сняг, пише британското издание The Telegraph. Планински спасителни екипи са били изпратени по някои от пътищата в Шотландия след като снежната покривна на някои места е достигнала до 36 сантиметра. Няколко пътни артерии са затворени за движение двупосочно, включително път M74 в Ланаркшър. Жълт код за сняг и студено време и издаден също така за части от Англия и Уелс. \r\n*** Специалният представител на ООН относно спора за името между Македония и Гърция Матю Нимиц разкри, че терминът „Македония“ ще бъде включен в неговото предложение за ново име на северната съседна на Гърция, пише гръцкото електронно издание Ekathimerini. Нимиц е направил коментара си по време на интервю за гръцка телевизия във вторник, часове преди в сряда да започне новият кръг от преговори, целящ решаването на дългогодишният проблем между Македония и Гърция. Специалният представител е заявил, че това е нормално, тъй като в сегашното официално име на югозападната ни съседка терминът е включен, като повече от 100 държави са признали страната при тези условия. „Ако чакаме още 25 години, проблемът само ще се влоши“, смята Нимиц. \r\n***", "date": "2018.01.17", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2018/01/17/2478127/d-r-hristo-dimitrov-regionalno-sdruzhenie-na-obshtopraktikuvashtite-lekari-vse-oshte-nyama-gripna-obstanovka-vav-veliko-tarnovo.html", "text": "Все още няма грипна обстановка във Велико Търново. Това каза за Радио „Фокус“ – Велико Търново д-р Христо Димитров, председател на Регионалното сдружение на общопрактикуващите лекари. Той посочи, че в момента се отчитат обичайните за сезона вирусни инфекции. Пациентите нямат типичните за грипа симптоми като висока температура, втрисане, отпадналост, започнали внезапно. „Възможно е някой от тези заболели наши пациенти, които са преминали през кабинета, да са били с лека форма на грип, но няма как да го до кажем. Категорично няма грипна обстановка. Има респираторни заболявания, които са типични за сезона, но не и грип“, посочи д-р Христо Димитров. Той препоръча да се избягват помещения с много хора и контакти с болни лица. Добре би било хората да приемат повече топли напитки, да се обличат с подходящи за сезона дрехи, да проветряват редовно помещенията и да не прекаляват и мазните храни и алкохола, които са типични за сезона.\r\nНадежда КРЪСТЕВА", "date": "2018.01.17", "title": "Д-р Христо Димитров, Регионално сдружение на общопрактикуващите лекари: Все още няма грипна обстановка във Велико Търново"}
{"url": "http://www.focus-news.net/news/2018/01/17/2478128/toma-bikov-gerb-votat-na-nedoverie-e-seriozna-greshka-ot-strana-bsp-a-tselta-mu-e-korneliya-ninova-da-ya-davat-v-novinite.html", "text": "БСП направиха много сериозна грешка с този вот. Това е лошо изиграна тактическа грешка и съм сигурен, че те ще понесат всички политически негативи на тази своя позиция. Една от основните цели на този вот, според мен, е Корнелия Нинова да я дават в новините. Това заяви пред журналисти в парламента народният представител от ПГ на ГЕРБ Тома Биков, който коментира внесения от „БСП за България” вот на недоверие към правителството по темата за корупцията, предаде репортер на Агенция „Фокус”. „Докато цяла Европа приветства Българското председателство, в лицето на българската делегация, която е водена от премиера Борисов, тук ставаме свидетели на едни самоцелни действия, които целят да имитират дейност. Това е имитация на политическа дейност. Внася се вот на недоверие без мотиви. След дълги преговори и закани, получаваме един вот, който е обречен на загуба”, посочи Биков. По думите целите на един вот на недоверие би следвало да бъдат три. „Първата е да се свали правителството. Очевидно няма да успее. България бележи най-добрите си политически показатели през последните години”, аргументира се той. По думите му втората възможна цел би могла да бъде корекция на определена политика. „Нямаме такова нещо. Корупцията е една обща тема, която дава възможност за разтягане на локуми, за патетика, за морализаторстване, но нищо конкретно. Аз, доколкото разбирам, вотът на недоверие до момента е насочен срещу Делян Добрев, който нито е министър-председател, нито е министър в правителството”, коментира още Тома Биков. „На трето място, една от възможните цели на вота, е да се обедини опозицията. Тази цел не е постигната. Имаме вот, който щеше да бъде внесен от двете опозиционни партии, вече е внесен само от едната. Другата, с различни мотиви, ще гласува против правителството”, допълни още той.\r\nИван ЛАЗАРОВ", "date": "2018.01.17", "title": "Тома Биков, ГЕРБ: Вотът на недоверие е сериозна грешка от страна БСП, а целта му е Корнелия Нинова да я дават в новините"}
{"url": "http://www.focus-news.net/news/2018/01/17/2478129/haskovo-zhena-e-zaginala-na-myasto-a-druga-e-s-opasnost-za-zhivota-sled-katastrofata-v-mestnostta-hodzheva-cheshma-ot-tazi-sutrin.html", "text": "53- годишна жена е загинала на място в тежката катастрофа в местността Ходжева чешма, която стана тази сутрин. Това съобщиха от ОДМВР-Хасково. В катастрофата два автомобила са се удари челно, а причината е несъобразената скорост при гъста мъгла. 21-годишна жена е с опасност за живота, а 20-годишната й спътничка е в хасковската болница за операция. Образувано е досъдебно производство. Движението по пътя вече е отворено.", "date": "2018.01.17", "title": "Хасково: Жена е загинала на място, а друга е с опасност за живота след катастрофата в местността Ходжева чешма от тази сутрин"}
{"url": "http://www.focus-news.net/news/2018/01/17/2478130/pleven-mazh-e-otkradnal-pari-i-lotariyni-bileti-sled-kato-e-zaplashil-s-orazhie-sluzhitel-na-benzinostantsiya-v-selo-totleben.html", "text": "На 17 януари 2018 година в 01:35 часа чрез ЕЕН 112 в полицията е постъпил сигнал за мъж, отнел пари и лотарийни билети от бензиностанция в село Тотлебен. Това съобщиха от ОДМВР-Плевен. По първоначална информация нападателят е заплашил с оръжие служител на обекта. Местопроизшествието е посетено от полицейски служители и е извършен оглед. Под ръководството на прокурор от Плевенската прокуратура се извършват процесуално-следствени действия и издирвателни мероприятия за установяване и задържане на извършителя.", "date": "2018.01.17", "title": "Плевен: Мъж е откраднал пари и лотарийни билети, след като е заплашил с оръжие служител на бензиностанция в село Тотлебен"}
{"url": "http://www.focus-news.net/news/2018/01/17/2478131/afp-velikobritaniya-i-frantsiya-shte-sklyuchat-novo-sporazumenie-zasyagashto-migrantite.html", "text": "Френският президент Еманюел Макрон и британския премиер Тереза Мей ще излязат с ново споразумение, засягащо мигрантите, съобщава AFP. \r\nНовото споразумение ще „допълва договора от Льо Туке“, съобщиха от пресцентъра на френското президентство, говорейки за споразумението, който позволява на Великобритания да има гранични пунктове отвъд Ламанша. Според разпространената информация, „детайлите все още се уточняват“, но споразумението ще разглежда съдбата на мигрантите, които искат да преминат във Великобритания, но не биват допуснати от британските гранични служби, което ги принуждава да стоят във Франция. : Цанко Цолов", "date": "2018.01.17", "title": "AFP: Великобритания и Франция ще сключат ново споразумение, засягащо мигрантите"}
{"url": "http://www.focus-news.net/news/2018/01/17/2478132/evrodeputatat-petar-kurumbashev-okaza-se-che-demokratsiyata-i-chlenstvoto-v-es-ne-sa-zastrahovka-sreshtu-zloupotrebata-s-vlast-i-koruptsiyata.html", "text": "За моето поколение присъединяването към европейското демократично семейство беше мечта. Мечтата стана реалност, но някак си неусетно разбрахме, че нито демокрацията, нито членството в Европейския съюз са застраховка срещу злоупотребата с власт и срещу корупцията. Това заяви евродепутатът от Групата на социалистите и демократите в ЕП Петър Курумбашев по време на заседанието на Европейския парламент в Страсбург, в рамките на което българският министър-председател Бойко Борисов представи приоритетите на предстоящото европредседателство, съобщиха от пресофиса на евродепутата.\r\n“През 2005 г. България беше на 30-о място в класацията на “Репортери без граници” за медийна свобода, а днес е на 109-о място. България в началото на прехода имаше 9 милиона души население, сега сме 7 милиона. Надявам се, че под председателството на България ние ще имаме своя принос да не говорим за обезлюдяващи се райони, а още по-малко – за обезлюдяващи се държави”, каза още Курумбашев.\r\n“Надявам се, че след шест месеца моите колеги в Европейския парламент ще могат да кажат, че България е бил един достен и работещ председател на Съвета на ЕС”.", "date": "2018.01.17", "title": "Евродепутатът Петър Курумбашев: Оказа се, че демокрацията и членството в ЕС не са застраховка срещу злоупотребата с власт и корупцията"}
{"url": "http://www.focus-news.net/news/2018/01/17/2478133/haskovo-opashki-ot-po-7-km-ot-tovarni-avtomobili-ima-na-vhod-i-na-izhod-na-gkpp-kapitan-andreevo.html", "text": "Опашки от по 7 км от товарни автомобили има на вход и на изход на ГКПП \"Капитан Андреево\". Това съобщиха за Агенция \"Фокус\" шофьори на товарни автомобили, които изчакват на границата.", "date": "2018.01.17", "title": "Хасково: Опашки от по 7 км от товарни автомобили има на вход и на изход на ГКПП \"Капитан Андреево\""}
{"url": "http://www.focus-news.net/news/2018/01/17/2478134/burgas-obshtinata-obyavyava-konkurs-za-logo-na-novata-profesionalnata-gimnaziya-za-kompyutarno-programirane-i-inovatsii.html", "text": "Професионалната гимназия за компютърно програмиране и иновации е най-новото училище в страната, което ще отвори врати през учебната 2018/2019 г. в Бургас. То ще бъде с интензивно изучаване на английски и немски език и ще подготвя специалисти в професионално направление \"Компютърни науки\", професия \"Програмист\", специалности \"Програмно осигуряване\" и \"Приложен програмист\", със срок на обучение 5 години и прием след завършен седми клас. За да получи новото Училище своя идентификация, Община Бургас обявява конкурс за изработване на лого. Това съобщиха от пресцентъра на Общината.\r\nВ гимназията ще се изучават съвременните програмни езици Java, C, C++, JavaScript, .NET. В учебните програми ще бъде заложено придобиването на знания и умения за обектно ориентирано програмиране в алгоритмите и структурите от данни, в областта на разработване на софтуер и уеб дизайн, технология на програмирането, системи за управление на бази данни, интернет програмиране. Учениците ще придобият специфични знания и умения в сферата на роботика, изкуствен интелект, хардуерен дизайн, кибер сигурност, облачни технологии.\r\nОбучението ще се осъществява в обособен образователен кампус, отговарящ на най-новите световни стандарти - с учебен корпус, общежитие, помещение за учебна фирма и програмиране. След приключване на обучението си учениците ще получат диплома за средно образование, сертификат за владеене на чужд език и документ за професионална квалификация по компютърни науки, съответно за \"програмист\" и \"приложен програмист\".\r\nИзискванията към участниците в конкурса за лого на училището са следните:\r\n- Няма ограничения за възраст и образование на участниците;\r\n- Всеки потенциален участник,  който има идея, трябва да я визуализира и изпрати като предложение;\r\n- Да изработят проект на лого във векторен и png формат;\r\n- Да представят цветен и черно-бял вариант на изображението на български и английски език;\r\n- Да изпратят предложението си на следния адрес: zh.georgieva@burgas.bg, с копие до: v.atanasova@burgas.bg, в срок до 17:00 часа на 16 февруари 2018 г.\r\nПолучените предложенията ще бъдат оценявани от жури, съставено от представители на някои от най-големите ИТ компании в България, които ще бъдат част от Училищното настоятелство на Гимназията. Журито ще излъчи петте най-добри проекта в срок до 19 февруари 2018 г.\r\nОдобрените от журито предложения ще бъдат качени в сайта на Община Бургас - www.burgas.bg. Чрез електронно гласуване ще се определи победителят, а именно кандидатът, събрал най-много гласове. Периодът за гласуване е от 20 февруари 2018 г. до 05 март 2018 г., включително.\r\nСпечелилият конкурса за изработване на лого на Професионалната гимназия по компютърно програмиране и иновации ще бъде обявен на 6 март 2018 г., след обработка на резултатите от електронното гласуване. Наградата за победителя, избран чрез електронното гласуване в сайта на Община Бургас, ще бъде iPhone X. Други четирима участници, освен победителя, чиито предложения са номинирани от журито и са получили най-много гласове, също ще получат награди.", "date": "2018.01.17", "title": "Бургас: Общината обявява конкурс за лого на новата Професионалната гимназия за компютърно програмиране и иновации"}
{"url": "http://www.focus-news.net/news/2018/01/17/2478135/evrodeputatat-nikolay-barekov-kam-premiera-boyko-borisov-deystvayte-s-perspektiva-no-ot-vas-ochakvame-i-vazmezdie.html", "text": "Това каза евродепутатът от групата на Европейските консерватори и реформисти Николай Бареков след представянето на приоритетите на Българското председателство от страна на премиера Бойко Борисов пред Европейския парламент в Страсбург, предаде репортер на Агенция „Фокус“. \"Г-н премиер, чудесно е, че говорите за перспективата, защото мнозинството от българските граждани не я виждат. Те са губещи от Европейския съюз за сметка на шепа хора. Говорим за бедността, опасната симбиоза с корупцията. В България тази симбиоза е смъртоносна за обществото. Нека като европейските бюрократи на г-н Юнкер да не си заравяме главите в пясъка като щрауси. Действайте с перспектива, но от вас очакваме и възмездие, г-н премиер\", обърна се Бареков към министър-председателя Борисов. \"Опасното е, че шепа олигарси, известни у нас и в чужбина, обогатени от европейските фондове и праватизацията, станаха морални ментори на нашето общество от името на Европейския съюз, приключиха със свободата. Сега или никога г-н Борисов винаги съм бил откровен с вас. Все още нямаме вкаран в затвора за корупция политик или олигарх, бандити, като Иво Прокопиев, Огнян Донев, заедно с някои бивши ваши министри чакат присъди от съда за стотици милиони обществени кражби. Кога ще ги видим в затвора? Действайте, защото подобни индивиди не могат да бъдат символ на европейските ценности. Обещахте ни перспектива, пожелавам ви, да не остане само красива приказка\", каза още Бареков.", "date": "2018.01.17", "title": "Евродепутатът Николай Бареков към премиера Бойко Борисов: Действайте с перспектива, но от вас очакваме и възмездие"}
{"url": "http://www.focus-news.net/news/2018/01/17/2478136/tanjug-sarbiya-politsiyata-v-kosovo-e-vzela-zapisite-ot-videokamerite-koito-mozhe-da-sa-zapisali-ubiystvoto-na-oliver-ivanovich.html", "text": "Полицията в Косово е взела материалите от охранителните камери, разположени в близост до мястото, където във вторник бе убит Оливер Иваночив, съобщава сръбската информационна агенция Tanjug. Това е съобщил началникът на полицейското управление в Косовска Митровица Желко Боич. \r\nИванович, който е известен като един от лидерите на косовските сърби, бе убит във вторник от неизвестен нападател, открил огън срещу него от движещ се автомобил, който по-късно е намерен унищожен на около километър от местопрестъплението.: Цанко Цолов", "date": "2018.01.17", "title": "Tanjug (Сърбия): Полицията в Косово е взела записите от видеокамерите, които може да са записали убийството на Оливер Иванович"}
{"url": "http://www.focus-news.net/news/2018/01/17/2478137/blagoevgrad-normalno-se-osashtestvyava-preminavaneto-prez-gkpp-kulata-i-ilinden.html", "text": "Нормално се осъществява преминаването през граничните пунктове между България и Гърция на територията на Област Благоевград – „Кулата“ и „Илинден“. Това съобщиха за Радио „Фокус“ – Пирин от пресцентъра на МВР. Трафикът и на останалите пунктове в страната, които са на българо-гръцката граница, се извършва без проблеми.", "date": "2018.01.17", "title": "Благоевград: Нормално се осъществява преминаването през ГКПП „Кулата“ и „Илинден“"}
{"url": "http://www.focus-news.net/news/2018/01/17/2478138/api-vazstanoveno-e-dvizhenieto-po-pat-i-5-v-rayona-na-haskovo-pri-km-289.html", "text": "Възстановено е движението по път I-5 в района на Хасково, при км 289. Това съобщиха от пресцентъра на Агенция \"Пътна инфраструктура\" (АПИ).", "date": "2018.01.17", "title": "АПИ:  Възстановено е движението по път I-5 в района на Хасково, при км 289"}
{"url": "http://www.focus-news.net/news/2018/01/17/2478139/ilhan-kyuchuk-aldedps-po-vreme-na-predsedatelstvoto-mozhe-da-bade-izgotvena-patna-karta-za-darzhavite-ot-zapadnite-balkani-za-da-postignat-istinski-napredak.html", "text": "За да постигнат истински напредък, държавите от Западните Балкани имат нужда от ясно разписана пътна карта. Тя може да бъде изготвена по време на Българското председателство, като в нея се заложи предложеният от ЕК срок от 2025 година. Това каза евродепутатът от АЛДЕ/ДПС Илхан Кючук след представянето на приоритетите на Българското председателство пред Европейския парламент в Страсбург, предаде репортер на Агенция „Фокус“.  „Оценявам факта, че темата за Западните Балкани се придвижи на едно по-високо ниво в европейския дневен ред. Само по себе си това няма да реши проблемите на региона. Шестте държави се нуждаят от системна, политическа и финансова подкрепа“, обясни тя. „Европа не трябва да се притеснява от Западните Балкани, а да провежда политика за тях. Само с интеграция на региона можем да заявим, че сме завършили проекта на Европа като зона свободна от етнонационализми“, обясни Илхан Кючук. „Г-н Борисов, нека не се заблуждаваме, тези каузи могат да бъдат обречени ако продължавате да разчитате на крайните националисти в България и да водите Европа с тях“, се обърна евродепутатът към премиера Бойко Борисов. „Изпълнете със съдържание кредита на доверие, който ви даде Жан-Клод Юнкер. Бъдете демократ, освободете се от тях и от оковите на крайния национализъм. Направете го не само за България, но и за Европа“, призова той.", "date": "2018.01.17", "title": "Илхан Кючук, АЛДЕ/ДПС: По време на Председателството може да бъде изготвена пътна карта за държавите от Западните Балкани, за да постигнат истински напредък"}
{"url": "http://www.focus-news.net/news/2018/01/17/2478140/yambol-stroitelnite-deynosti-po-obnovyavaneto-na-profesionalnata-gimnaziya-po-zemedelie-hristo-botev-shte-zapochnat-na-19-yanuari.html", "text": "На 19 януари в Професионална гимназия по земеделие „Христо Ботев“ ще бъде даден официален старт на строителните дейности по обновяване базата на учебното заведение. Това съобщиха от пресцентъра на Община Ямбол. Строителните дейности се реализират по проект „Комплексни мерки за обновяване на Професионална гимназия по земеделие „Христо Ботев“. Преди церемонията по „първа копка“, в сградата на професионалната гимназия ще бъде дадена пресконференция, на която ще бъдат представени целите, дейностите и очакваните резултати от изпълнението на проекта. Началото на пресконференцията е в 14.30 часа. Проектът се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз, чрез Европейски фонд за регионална развитие.", "date": "2018.01.17", "title": "Ямбол: Строителните дейности по обновяването на Професионалната гимназия по земеделие „Христо Ботев“ ще започнат на 19 януари"}
{"url": "http://www.focus-news.net/news/2018/01/17/2478141/premierat-boyko-borisov-balgarskata-priroda-e-v-ogromna-stepen-zashtitena-ot-nasheto-pravitelstvo-v-bansko-osven-vtori-lift-nyama-da-se-slozhi-i-edna-keremida-poveche.html", "text": "Българската природа е в огромна степен защитена от нашето правителство, в Банско освен втори лифт няма да се сложи и една керемида повече. Това каза премиерът Бойко Борисов по време на представянето на приоритетите на Българското председателство пред Европейския парламент в Страсбург в отговор на въпрос на евродепутата от Европейски свободен алианс Ска Келер за опазването на Пирин и втория лифт на Банско, предаде репортер на Агенция „Фокус“. \"Аз самият съм \"зелен\" човек. Опазването на българската природа е, мисля в огромна степен, защитена от нашето правителство. Аз изпитвам голямо уважение към нашите природозащитни организации и само преди 10 дни съм се срещнал с тях. Спирал съм инфраструктурни проекти с години, заради едно щъркелово гнездо. Карал съм министрите да пренасят лично блатни кокичета, за да не остане нито един стрък, смачкан от валяк. Всичките ни европейски инфраструктурни проекти са с тунели за мечки, за вълци, за костенурки. Трасета сме променяли и мисля, че те към мен нямат претенции\", заяви Борисов. \r\n\"Става въпрос за втори лифт - един, единствен лифт на курорта в десетката на Европа - Банско. Сега има само един лифт и с часове туристите чакат на опашка. Мога да Ви подпиша и да гарантирам тук, че става въпрос само за втори лифт. Защо е нужен? Не само заради туристите. Сега тези хиляди туристи се качват по път с автомобилите си до върха на планината и от там се спускат. За да поддържаме този път с възможност да минават автомобилите, ние го осоляваме непрекъснато, както и в Страсбург предполагам. Десетки дървета около него загиват. Аз Ви гарантирам, че не само няма да се допусне незаконна сеч\", каза още българският премиер.\r\nТой заяви, че през последните години България е първа в Европа по нови гори и единствената може би, която е разширила горите си от всички европейски държави. \"Ние водим такава битка с това\", добави Борисов.\r\n\"Имате моята гаранция, че освен втори лифт, една керемида повече няма да се сложи там\", каза още българският премиер.", "date": "2018.01.17", "title": "Премиерът Бойко Борисов: Българската природа е в огромна степен защитена от нашето правителство, в Банско освен втори лифт няма да се сложи и една керемида повече"}
{"url": "http://www.focus-news.net/news/2018/01/17/2478142/parlamentat-othvarli-predlozhenieto-na-bsp-za-premahvane-na-limita-na-bezvazmezdno-dostavyanoto-kolichestvo-krav-za-patsienti-s-hematologichni-zabolyavaniya.html", "text": "Парламентът отхвърли предложението на БСП за промени в Закона за кръвта, кръводаряването и кръвопреливането на първо четене, предаде репортер на Агенция „Фокус“.  „За“ промените гласуваха 55 народни представители, „против“ – 5 и „въздържали се“ – 79, с което бе отхвърлено. Със законопроекта се предлагаше премахване на лимита на безвъзмездно доставяното количество кръв и кръвни съставки за пациенти с хематологични заболявания. Вносителите посочват, че при такива пациенти преливането на кръв е основен елемент от лечението им. \r\nДеница КИТАНОВА", "date": "2018.01.17", "title": "Парламентът отхвърли предложението на БСП за премахване на лимита на безвъзмездно доставяното количество кръв за пациенти с хематологични заболявания"}
{"url": "http://www.focus-news.net/news/2018/01/17/2478143/premierat-boyko-borisov-razgovarya-s-kosovskiya-prezident-hashim-tachi.html", "text": "Министър-председателят Бойко Борисов проведе телефонен разговор с президента на Косово Хашим Тачи по повод убийството вчера на един от лидерите на косовските сърби Оливер Иванович. Това съобщиха от правителствената информационна служба. Борисов остро осъди убийството и изрази съболезнованията си към близките и съмишлениците на политика.\r\nБългарският премиер изрази надежда, че трагичният случай няма да попречи за нормализирането на отношенията между Прищина и Белград и настоя за личната ангажираност на косовския президент за възстановяване на диалога. „В Страсбург темата за интеграцията на Западните Балкани е приоритет. Запознах членовете на Европейския парламент с мотивите ни защо страните от региона заслужават европейска перспектива, но усилия трябва да се полагат от всички. Разчитам и на Вашата помощ случаят в Косовска Митровица да не ни отклонява от голямата цел“, посочи Бойко Борисов и призова за активна работа за разкриване на убийството.\r\nПрезидентът Тачи подчерта, че правоохранителните органи в Косово ще направят всичко възможно да бъде открит убиецът и поръчителите. „Няма да позволим този инцидент да ни отклони от нашата цел за нормализация на отношенията ни със Сърбия“, каза той.", "date": "2018.01.17", "title": "Премиерът Бойко Борисов разговаря с косовския президент Хашим Тачи"}
{"url": "http://www.focus-news.net/news/2018/01/17/2478144/afp-katalunskiyat-parlament-provezhda-parvo-zasedaniya-sled-predsrochnite-izbori-v-oblastta.html", "text": "Каталунския парламент откри в сряда първото си заседание след предсрочните избори в областта, проведени на 21 декември, съобщава AFP. Вотът бе свикан от премиера Мариано Рахой след като регионалното правителство се опита да обяви независима република, което доведе до разпускането на Женералитета. Партиите, които са се обявили за отделяне на Каталуния от Испания разполагат с пълно мнозинство. \r\nНародните представители ще гласуват за нов председател на Женаралитета, който изпълнява функциите на лидер на областта. : Цанко Цолов", "date": "2018.01.17", "title": "AFP: Каталунският парламент провежда първо заседания след предсрочните избори в областта"}
{"url": "http://www.focus-news.net/news/2018/01/17/2478145/sofiyska-rayonna-prokuratura-obrazuva-dosadebno-proizvodstvo-za-huliganstvo-sreshtu-lekarya-yavil-se-v-netrezvo-sastoyanie-po-vreme-na-dezhurstvo.html", "text": "Софийска районна прокуратура образува досъдебно производство за хулиганство, срещу Ангел Асенов, който се явил в нетрезво състояние по време на дежурство на 15 януари. Това съобщиха от пресцентъра на Прокуратурата. След подаден сигнал на телефон 112 от присъстващи в 18-то ДКЦ пациенти на място незабавно пристигнали служители на 05 РУ СДВР. Лекарят е започнал да отправя на висок глас обидни и нецензурни реплики и заплахи. След задържането му Ангел Асенов продължил да обижда, както полицейските служители, така и присъстващите на място свидетели. Преписката е докладвана днес на наблюдаващия прокурор в СРП. След преценка на събраните материали е направен изводът, че са налице достатъчно данни за извършено престъпление от общ характер. По случая е образувано производство за извършено престъпление по чл. 325, ал. 1 НК. Разследването е възложено на 05 РУ СДВР, като предстои приключването му в максимално кратък срок.", "date": "2018.01.17", "title": "Софийска районна прокуратура образува досъдебно производство за хулиганство, срещу лекаря, явил се в нетрезво състояние по време на дежурство"}
{"url": "http://www.focus-news.net/news/2018/01/17/2478146/sport-grigor-dimitrov-vze-vtoriya-set-i-izravni-rezultata-11.html", "text": "Григор Димитров спечели втория сет с 6:2 и изравни резултата - 1:1. Този път българинът постигна два пробива в подаването на МакДоналд и уверено затвори сета. За американеца това е едва второ участие на турнир от Големия шлем, докато за третия в световната ранглиста българин, това е 30-и турнир.", "date": "2018.01.17", "title": "Спорт: Григор Димитров взе втория сет и изравни резултата 1:1"}
{"url": "http://www.focus-news.net/news/2018/01/17/2478147/nasko-petev-kmet-na-melnik-v-momenta-postavyame-paveta-no-ne-na-kaldaram.html", "text": "В момента в Мелник поставяме павета, но не на калдъръм. Това заяви за Радио „Фокус“ – Пирин кметът на населеното място Наско Петев. Според него калдъръмът е много далеч от паветата. „Павета се поставиха преди 5 години, преди 1 година в района до хранителния магазин. В момента продължаваме поставянето им, но не на калдъръм, а на пясък“, добави Петев. \r\nЛивия НИНОВА", "date": "2018.01.17", "title": "Наско Петев, кмет на Мелник: В момента поставяме павета, но не на калдъръм"}
{"url": "http://www.focus-news.net/news/2018/01/17/2478148/navarshvat-se-158-godini-ot-rozhdenieto-na-general-leytenant-georgi-vazov.html", "text": "Навършват се 158 години от рождението на българския пълководец генерал-лейтенант Георги Вазов. Това съобщи за Радио „Фокус”-Пловдив доц. д-р Петър Ненков. Генерал-лейтенант Георги Вазов е роден на 17 януари (5-ти по стар стил) 1860 г. в Сопот, в многолюдното семейство на Съба и Минчо Вазови. Още от малък е закърмен със здрав възрожденски морал, който помага за формирането му като личност с ярка индивидуалност. \r\nПред 1866 г. Георги постъпва в Сопотското училище при изтъкнатия даскал Начо Труфчев от Клисура. Силната му любов към знанията са причина той да продължи образованието си в прочутата Априловска гимназия, където учи заедно с бъдещите генерали от българската армия Иван Фичев, Михаил Савов, Матей Андреев и други будни юноши.\r\nСлед разгрома на Априлското въстание, баща му решава да го изпрати при своя брат Кирко в град Олтеница, Румъния. След обявяването на Руско-турската война 1877-1878г. и преминаването на Дунава от руските войски той е назначен за писар, заедно с Алеко Константинов, в българско губернаторство в Свищов при губернатора Найден Геров. Тук Георги посреща вестта за подписания Сан Стефански мирен договор между Русия и Високата порта, с който България възкръсва от пепелищата на петвековното робство.\r\nСлед Освобождението заминава с десет български момчета да учи в Одеското юнкерско училище. През 1880 г. Вазов завършва с пълно отличие училището и завръщайки се в България, постъпва в княжеската войска. Руските военни възпитаници са поставени в неравностойно положение спрямо своите съвипускници от военното училище в София. Този епизод кара Георги Вазов да подаде рапорт за преместване в Източнорумелийската милиция. Отначало е зачислен в 2-ра рота на учебния батальон, а впоследствие турският генерал губернатор Алеко Богориди го взема за свой трети адютант. Непрестанният му стремеж към усъвършенстване е причина да подаде рапорт за постъпване в Николаевската военноинженерна академия в Русия.\r\nСлед извършеното на 6 септември 1885 г. Съединение, всички български офицери, командировани за обучение в руските военни училища и академии тръгват за своята родина, за да изпълнят свещения си дълг към нея. Поради липса на свободни командирски длъжности, Вазов е изпратен от командващия южнобългарските войски подполковник Данаил Николаев при инженера на корпуса – капитан Велчев със задача да му окаже помощ при фортификационното оборудване на предната позиция при Търново сеймен /Симеоновград/. Малко по-късно поручик Вазов е изпратен в Елхово и Тополовград, за да ръководи изграждането на позициите. От там той заминава за Котленския проход, за да го превърне в непревземаема крепост за врага, в случай, че той достигне до него.\r\nУдарът обаче идва не от юг, а от запад. Сръбският крал Милан обявява война на младата българска държава, уж с мотива, че Съединението правело България прекалено голяма държава и нарушавало статуквото на Балканите, породено от Берлинския конгрес на Великите сили. На запад се отправят всички българи, годни да носят оръжие, за да се наредят под знамената на застрашеното Отечество. Със своя кон Мартагон поручик Вазов пристига в Пловдив и от там с двамата си братя – Иван и Владимир тръгват към Сливница, от където се чува тътенът на битката. Макар и позакъснял поручик Вазов успява да се включи във финалните акорди на войната и взема участие в битката за Пирот. С гола сабя в ръка той повежда пехотинците във вихрена атака и със своя личен пример увлича бойците си напред . За този си подвиг той е награден с орден за храброст и произведен предсрочно в чин- капитан.\r\nПрез 1886 г. участва в детронирането на княз Александър Батенберг.\r\nВследствие на контрапреврата, организиран от Стефан Стамболов и началника на Пловдивския гарнизон, подполковник Сава Муткуров, Вазов и останалите съзаклятници са принудени да емигрират в Турция.\r\nСкита се немил и недраг в Скопие и Одрин и най-накрая се установява в Цариград. Тук се разболява тежко от ревматизъм и четири месеца престоява в болницата. По това време у нас са смазани жестоко офицерските бунтове в Русе и Силистра, а техните организатори са екзекутирани. След известен престой в Бурса, капитан Вазов заминава с параход за Одеса, където продължава да се лекува.\r\nПочувствал се вече здрав той заминава за Петербург, за да продължи прекъснатото си обучение във военноинженерната академия. Завършва я блестящо и научава, че е назначен на служба в затънтената Закаспийска губерния. Много негови колеги го карат да се откаже, но той заминава в пустинята, където построява крепостта Кушка.\r\nСлед 11 години, при затопляне на отношението между Русия и България, Вазов получава възможност да се завърне в своята родина, за да отдаде силите си за организационното укрепване на българската армия.\r\nНа 29 януари 1898 г. Вазов е назначен като офицер за особени поръчки при военно-инженерната инспекция. Междувременно той е назначен за началник на инженерните работи във военно-инженерната инспекция. За да бъде произведен в по-горен чин капитан Георги Вазов е назначен за командир на 2 инженерна дружина.\r\nПрез 1900 г. е произведен в чин полковник, след като изкарва 10 години като капитан и е назначен за началник на инженерните войски на българската армия. Оглавява комисия от генералщабни офицери, която посещава Австро-Унгария, Германия и Франция, за да се запознае на място с организацията на техните военно-инженерни войски и въздухоплавателното дело. Снабдяването на българската армия с нова инженерна техника, както и фортификационното оборудване на държавните граници са пряко свързани с неговото име.\r\nВ началото на 1906 г. като инспектор на инженерните войски той е произведен в чин генерал майор. През месец декември 1909 г. му е устроен позорен съдебен процес, от който генерал Вазов излиза като победител. Въпреки това, той е осъден на пет дена домашен арест, офицерската му чест е уязвена до смърт, приятелите ме се отдръпват от него, за да не гневят Двореца, вследствие на което той изпада в тежка депресия и подава рапорт да напускане на армията .\r\nНо времето и историята не са се си казали още тежката дума за онеправдания пълководец. Те му готвят нови изпитания, които ще му отредят място сред фалангата на най-изтъкнатите български военноначалници.\r\nДеятелната натура на генерала не се примирява с бездействието. Той закупува два автомобила от чужбина и открива с тях първата автомобилна линия у нас – София – Самоков. Поставя началото на автомобилното дело у нас и основава първото българско автомобилно дружество. Основава и Българския колоездачен съюз. Пише много статии за българските военни списания.\r\nНастъпва тревожната 1912 г.. Балканските християнски държави създават съюз насочен срещу Османската империя. Цар Фердинанд е принуден да повика отново под знамената незаслужено низвергнатия генерал. Той е назначен за началник на военните съобщения и етапи в българската армия. Под лозунга за освобождението на поробените братя и сестри в Македония и Тракия започва трескава подготовка за бъдещата война. Обявяването на войната на 5 октомври 1912 г. е посрещнато с неописуем възторг у нас. Зареждат се тежките срещни сражения при Гечкенли, Селиолу, Петра , Ериклер.В битките при Лозенград, Люлебургаз и Бунар хисар е пречупен гръбнака на Източната турска армия. В края на октомври българските войски достигат подстъпите на укрепената линия Чаталджа, която е последната преграда към Цариград. Падишахът изпраща молба за мир.\r\nФердинанд издава заповед бойните действия да продължат до победен край. Последва неуспешната атака на Чаталджа, където от турските куршуми и снаряди и от избухалата холерна епидемия умират хиляди български войници.\r\nТова дава кураж на младотурците, които извършват през зимата на 1913 г. военен преврат и продължават войната, опитвайки се да извършат коренен прелом в хода на бойните действия . Пораженията им при Шаркьой и Булаир обаче ги отрезвяват, а паметната победа на българското оръжие при Одрин слага точката на войната.\r\nНа 13 март 1913 г. телеграфните агенции разнасят по света една потресаваща вест: ”Одрин – непревземаемата крепост, фортът от световно значение падна само след 48 часа под напора на българския войник”. Генерал-майор Георги Вазов е безспорният герой и душа на тази безсмъртна епопея. На този ден комендантът на Одринската крепост – Шукри паша свежда покорно глава и предава своята сабя на генерал Георги Вазов.\r\nВ края на месец юни 1913 г. генерал Вазов е назначен за министър на войната. Неговото 55-дневно министерстване съвпада с едни от най-трагичните моменти в новата българска история – Междусъюзническата война.\r\nНе можейки да понесе шока, след Букурещкия мирен договор, разкъсал жестоко България, генерал Вазов преминава в запаса, но продължава отблизо да следи обществено политическия живот у нас.\r\nЗаедно с брат си – народният поет Иван Вазов застава начело на делегация от изтъкнати български военноначалници и общественици, които отправят апел към Фердинанд да не присъединява страната ни към Централните сили през Първата световна война и да не воюваме с Русия.\r\nИзпълненият с постоянно напрежение живот оказва своето въздействие върху иначе железния му организъм. На 13 август 1934г. генерал-лейтенант Георги Вазов със сетни усилия се мъчи да стане от леглото.\r\n74-годишният генерал умира така, както падат войниците на бойното поле – прав.\r\nЦветана ТОНЧЕВА", "date": "2018.01.17", "title": "Навършват се 158 години от рождението на генерал-лейтенант Георги Вазов"}
{"url": "http://www.focus-news.net/news/2018/01/17/2478149/sofiya-arhimandrit-vasiliy-oglavi-praznichna-sv-liturgiya-v-paraklisa-sv-antoniy-veliki-na-kremikovskiya-manastir.html", "text": "На 17 януари всяка година Православната църква прославя основателя на монашеството св. Антоний Велики - Антоновден\r\nПо този повод във всички епархии на Българската православна църква се отслужва празнична св. Литургия, предаде репортер на Агенция \"Фокус\". С благословението на Негово светейшество Българския патриарх и Софийски митрополит Неофит, Негово Високопреподобие архимандрит Василий - протосингел на Софийска епархия, оглави св. Литургия в зимния параклис на Кремиковския манастир \" Св. вмчк Георги\", който е посветен на св. Антоний Велики.  \r\nНикола ПЕТКОВ", "date": "2018.01.17", "title": "София: Архимандрит Василий оглави празнична св. Литургия в параклиса \"Св. Антоний Велики\" на Кремиковския манастир"}
{"url": "http://www.focus-news.net/news/2018/01/17/2478150/dha-pvo-sistemite-patriot-v-turskata-voenna-baza-indzhirlik-sa-v-aktiven-rezhim.html", "text": "Испанските ПВО системи „Патриот”, базирани в турската ВВС база „Инджирлик” край град Адана, са приведени  в активен режим на работа, предаде информационната агенция Догу хабер ажансъ (ДХА). По молба на Турция към НАТО през 2013 год. бяха разположени ПВС системи „Патриот”  на три места в страната – в Адана, Кахраманмараш и Газиантеп. Задачата им е да реагират при евентуална заплаха по въздуха, идваща от района на Сирия.  \r\nПо-специално ВВС базата „Инджирлик” край град Адана е съвместено турско-американско военно съоръжение. Първоначално там бяха базирани ПВО системи „Патриот” от Холандия. През 2015 год. бойното дежурство бе поето от Испания и понастоящем техните ПВО системи осигуряват противоракетната отбрана на Турция посочва още ДХА.Агенция „Фокус” припомня:\r\nВВС базата „Инджирлик” съществува от 64 години. Започва да функционира през 1954 година като съвместен военен обект на турските въоръжени сили и ВВС на САЩ. Управлението и контролът й се осъществяват от турските въоръжени сили. Същевременно „Инджирлик” е една важна регионална складова база и по линия на НАТО. Намира се в източните покрайнини на град Адана и отстои на 56 километра от Средиземно море.: Георги Димов", "date": "2018.01.17", "title": "ДХА: ПВО системите „Патриот” в турската военна база „Инджирлик” са  в активен режим"}
{"url": "http://www.focus-news.net/news/2018/01/17/2478151/ministerstvoto-na-kulturata-e-razporedilo-proverka-vav-vrazka-s-informatsiyata-che-e-zapochnalo-premahvane-na-kaldaramite-i-zamenyaneto-im-s-paveta-v-melnik.html", "text": "Министерството на културата е разпоредило проверка във връзка с информацията, че е започнало премахване на калдъръмите и заменянето им с павета в Мелник. Това съобщиха за Агенция „Фокус“ от пресцентъра на министерството. От там уточняват, че ще излязат с позиция по казуса, едва след като изяснят фактите около него.", "date": "2018.01.17", "title": "Министерството на културата е разпоредило проверка във връзка с информацията, че е започнало премахване на калдъръмите и заменянето им с павета в Мелник"}
{"url": "http://www.focus-news.net/news/2018/01/17/2478152/dots-d-r-petar-nenkov-prevzemaneto-na-odrinskata-krepost-e-zvezdniyat-mig-v-zhivota-na-general-georgi-vazov.html", "text": "Превземането на Одринската крепост е звездният миг в живота на генерал Георги Вазов. Това каза за Радио „Фокус”-Пловдив доц. д-р Петър Ненков. На 13 март 1913 г. телеграфните агенции разнасят по света една потресаваща вест: ”Одрин – непревземаемата крепост, фортът от световно значение падна само след 48 часа под напора на българския войник”. „Генерал-майор Георги Вазов е безспорният герой и душа на тази безсмъртна епопея“, заяви Петър Ненков.\r\n„На този ден комендантът на Одринската крепост – Шукри паша свежда покорно глава и предава своята сабя на генерал Георги Вазов, добави той. Довчерашният роб проявява учудваща за турския паша воинска етика и въпреки ненавистта си към турските поробители, му връща сабята с думите: ”С удоволствие приемам сабята от ръцете на един храбър противник!”\r\nВоините от 2-ра българска армия са пияни от възторг. Над окопите летят шапки. Военната музика свири “Шуми Марица окървавена” и викове „Ура” се носят навсякъде из превзетия град. С развети бойни знамена българските полкове преминават в церемониален марш пред началника на Източния сектор, генерал Георги Вазов и командващия 2-ра българска армия, генерал Никола Иванов.\r\n„За организиране на ефикасна атака на крепостта трябва желязна ръка, която да обедини всички усилия, голям ум, който да обмисли всички детайли на битката и едно горещо сърце, което да запали войниците, разказа още Петър Ненков. При така създалата се обстановка главното командване на Българската армия решава да назначи на 19 януари 1913 г. за началник на Източния сектор на 2 армия генерал майор Георги Вазов, който с пълно право се счита за най-големият специалист по крепостната война у нас. Изоставяйки своите задължения като Лозенградски военен губернатор, той се заема с цялото си сърце за осъществяване плана за атака на крепостта. Особено оригинална е подготовката за атаката на крепостта, изготвена от него.\r\nКато руски военен възпитаник, той е последовател не на сляпото подражание, а на разумния творчески подход. Затова той препоръчва началниците на родове войски и отдели да бъдат преки организатори на боя, да работят със сметка и план, а не да чакат „дванадесетият час”, за да се подготвят за борбата. Такива началници, които допускат небрежно отношение към служебните си задължения той счита за предатели. Те не заслужават високото доверие на своите бойци, за да ги водят в боя. Това творческо начало той проявява като началник на Източния сектор при Одрин.\r\nПо негова инициатива започва двумесечна тренировка на бойците на специално подготвен макет-полигон, съоръжен с изкуствено създадени препятствия . На тях те се запознават с характера на противниковите отбранителни съоръжения и с метода за преодоляване на телени мрежи, вълчи ями и фортове.\r\nБалонът, който купува през 1906 г. също е използван най-рационално, като средство за въздушно наблюдение на противника идеята 1-во аеропланното отделение придадено към 2-а армия, да извърши заснемане от въздуха на турските укрепления.\r\nТой изисква непрекъснато да се усъвършенства бойното майсторство и умението на войниците му да си служат с поверената им бойна и свързочна техника.\r\nГенерал-майор Вазов разпорежда да се сформират групи от бомбиери и телорезачи и работни команди, които да се окомплектоват и усилват с всичко необходимо, за да могат самостоятелно да преодоляват противниковите телени и минно-взривни заграждения. За целта се набавят ножици за рязане на бодлива тел, изработват се специални чували, напълнени с пясък за запълване на вълчите ями, снабдяват се инженерите с пироксилинови заряди за направа на проходи в минните полета, изработват се необходимите стълби, които ще се поставят при атаката на фортовете, изработват се и железни щитове да предпазване на бойците от вражеския пушечен огън и други необходими неща. По същество тези групи са зародишът на съвременните щурмови групи.\r\nГенерал-майор Георги Вазов обръща сериозно внимание на взаимодействието при щурма на крепостта между артилерията, пехотата и пионерните подразделения. Той изисква всеки боец от поверените му войски да знае сигналите за искане на артилерийски огън, за обезпечаване предния край на собствените войски и за пренасяне на огъня в дълбочина.\r\nГенерал Вазов лично определя новите огневи позиции на поверената му обсадна тежка артилерия и разпорежда тя да се подготви за водене на артилерийски огън нощем. Уточнено е, че управлението на боя ще се извършва от специално устроени командни пунктове, изнесени пред бойния строй на пехотните части, или чрез балона на връх Сингу тепе. Така се получава по-добра координация в хода на боя между родовете войски и артилерията добре осигурява настъплението на пехотата . Вземат се мерки да се хвърлят димки срещу турските позиции, с което се заблуждава противника за разположението на обстрелващите го български батареи.\r\nТой заповядва да се проведат мероприятия за повдигане бойния дух на воините и за противодействие на вражеската деморализаторска пропаганда.\r\n„Такава щателна подготовка, каквато извършва началникът на Източния сектор на 2-ра армия преди атаката на Одринската крепост са извършвали много малко командващи в света. И тази подготовка не само гарантира успеха при щурма, но и доразвива военното изкуство. Крепостта устояла преди това 9 пъти в различни войни на щурм, сега е превзета за два дни с атака на нож, което няма аналог в света”, разказа още Петър Ненков.\r\nОт далечна Япония, от Америка от цяла Европа пристигат военни делегации, за да видят с очите си българското чудо.\r\nЦветана ТОНЧЕВА", "date": "2018.01.17", "title": "Доц. д-р Петър Ненков: Превземането на Одринската крепост е звездният миг в живота на генерал Георги Вазов"}
{"url": "http://www.focus-news.net/news/2018/01/17/2478153/veliko-tarnovo-mazh-e-bil-prostrelyan-v-zhilishtna-sgrada-v-grada-snoshti-nyama-opasnost-za-zhivota-mu.html", "text": "На 16 януари в 23.09 часа е получен сигнал за прострелян мъж в жилищна сграда. Това съобщиха от ОДМВР-Велико Търново. На адреса незабавно са изпратени екипи на полицията и Спешна помощ. Пострадалият е настанен е за лечение във великотърновската болница, без опасност за живота. По случая е започнато досъдебно производство. Разследват се причините за причиняването на телесната повреда.", "date": "2018.01.17", "title": "Велико Търново: Мъж е бил прострелян в жилищна сграда в града снощи, няма опасност за живота му"}
{"url": "http://www.focus-news.net/news/2018/01/17/2478154/sliven-imen-den-praznuvat-366-mazhe-s-imeto-anton-i-150-dami-s-imeto-antoniya-v-obshtinata.html", "text": "366 мъже с постоянен адрес в община Сливен носят името Антон. От тях 306 са от Сливен. Това сочи справка в отдел „Гражданско състояние“, суобщиха от Община Сливен. Мъжете с името Андон в общината са 425, от тях 249 с постоянен адрес в града. Антония се казват 150 жени с постоянен адрес в общината. 128 от тях са от града. Антоанета се казват 286 дами с постоянен адрес в общината. 233 от тях са от Сливен. Името Донка в обкина Сливен носят 1012 дами, като 621 от тях са с постоянен адрес в град Сливен.", "date": "2018.01.17", "title": "Сливен: Имен ден празнуват 366 мъже с името Антон и 150 дами с името Антония в общината"}
{"url": "http://www.focus-news.net/news/2018/01/17/2478155/imen-i-rozhden-den-otbelyazva-zapadno-i-srednoevropeyskiyat-mitropolit-antoniy.html", "text": "Негово Високопреосвещенство Западно и Средноевропейският митрополит Антоний е роден на 17 януари, Антоновден, 1978 г. в Стара Загора, предаде репортер на Агенция \"Фокус\". Основното си образование завършва в родния си град. През есента на 1993 г. постъпва като ученик в Пловдивската духовна семинария \"Св. св. Кирил и Методий\". След завършването на семинарията е приет за редовен студент в Богословския факултет на Софийския университет \"Св. Климент Охридски\". През пролетта на 2002 г. постъпва като послушник в Клисурския манастир \"Св. св. Кирил и Методий\" край град Вършец, Видинска епархия. На 5 август 2002 г. в навечерието на празника Преображение Господне приема монашеско пострижение. На 18 октомври 2002 г. е ръкоположен за йеродякон от Негово Високопреосвещенство Видински митрополит Дометиан, а на 17 януари 2003 г. е ръкоположен за йеромонах. \r\nСлед завършването на Богословския факултет при СУ, от 1 април 2003 г. е назначен, по решение на Св. Синод на Българската православна църква за ефимерий и преподавател в Пловдивската духовна семинария \"Св. св. Кирил и Методий\". На 21 ноември 2006 г., по решение на Св. Синод, в храма на Пловдивската семинария е възведен в архимандритско достойнство от Негово Високопреосвещенство Русенския митрополит Неофит - тогава председател на Просветната комисия към Светия Синод, а днес патриарх Български. От 1 май 2007 г. е назначен от Негово Високопреосвещенство Пловдивски митрополит Николай за протосингел на Пловдивска света митрополия. На 23. 03. 2008 г. по решение на Св. Синод на БПЦ е ръкоположен за епископ с титлата Константийски и след въдворяването му в гр. \r\nСмолян на 19.04.2008 г. е поставен да обгрижва духовно жителите на Родопите. От 15 юни 2010 г. е назначен за викарен епископ на Негово Високопреосвещенство Западно и Средноевропейския митрополит Симеон. На 27 октомври 2013 г. е избран от Св. Синод на БПЦ за Западно- и Средноевропейски митрополит. Млад и енергичен митрополит Антоний е добре приет от нашите сънародници в Европа и има заслуги за възраждането на църковната дейност в много от родните ни общини зад граница. Никола ПЕТКОВ", "date": "2018.01.17", "title": "Имен и рожден ден отбелязва Западно и Средноевропейският митрополит Антоний"}
{"url": "http://www.focus-news.net/news/2018/01/17/2478156/kukeri-izgoniha-zlite-sili-ot-parlamenta.html", "text": "Фотографска изложба „Духът на Сурва“, разположена в Северното фоайе на Народното събрание, представи колорита и красотата на фестивала на маскарадните игри “Сурва”, предаде репортер на Агенция „Фокус”. Тя бе открита от председателя на парламента Цвета Караянчева и домакина на фестивала – кметът на Перник Вяра Церовска.  \r\n„Тези 25 фотографии ще ни помогнат да осмислим колко е богато нашето културно наследство. Ще осмислим колко сме големи, колко сме важни и какво може да покажем на съвременна Европа в Европредседателството. Надявам се тези кукери да ни помогнат да изгоним всички зли сили и тази година да бъде много успешна”, заяви председателят на парламента Цвета Караянчева. \r\nОт своя страна кметът на Перник покани всички желаещи да постят града по време на фестивала и заяви: „Радвам се, че дори за миг, през тези картини можете да усетите колко голяма е радостта на тези, които подготвят празника. Колко силна е традицията, която в най-голяма степен се показва в Перник”. \r\nВъв фотоизложбата „Духът на Сурва“ са включени 25 снимки на 14 автори, а в нейното представяне взеха участие и кукери, участници във фестивала.  Тя е организирана от Община Перник по повод ХХVII Международен фестивал на маскарадните игри “Сурва”, който предстои да бъде открит на 26 януари. \r\nИван ЛАЗАРОВ", "date": "2018.01.17", "title": "Кукери изгониха злите сили от парламента"}
{"url": "http://www.focus-news.net/news/2018/01/17/2478157/vratsa-50-godishen-mazh-ot-selo-butan-e-otkrit-martav-v-doma-si.html", "text": "50-годишен мъж от село Бутан е открит мъртъв в дома си, съобщиха от кметството на селото. Трупът на Едуард Тодоров е открит от негов приятел вечерта във вторник, 16 януари. На главата на мъжа е имало огромна рана. Повикана е полиция, която е започнала разследване. Мъжът е живеел сам в къщата си. Една от версиите е мъжът да е паднал и да се е наранил сам, като следствие на удара да е починал.\r\nАнна ЛОЗАНОВА", "date": "2018.01.17", "title": "Враца: 50-годишен мъж от село Бутан е открит мъртъв в дома си"}
{"url": "http://www.focus-news.net/news/2018/01/17/2478158/rumen-petkov-ot-abv-provede-sreshta-s-direktora-na-ruskoto-razuznavane-sergey-narishkin.html", "text": "Румен Петков, член на Изпълнителното бюро на АБВ проведе среща с председателя на Руското историческо общество и директор на руското разузнаване Сергей Наришкин. Двамата са обсъдили междудържавните отношения България - Русия. Това съобщиха от пресцентъра на ПП АБВ. По време на разговора Петков е отправил официална покана към представителите на Руското историческо общество за участие в честванията посветени на 140-та годишнина от Руско-турската освободителна война. Сергей Наришкин е изразил специална благодарност за изключителната организация на проведените в началото на декември миналата година тържества, посветени на Плевенската епопея. Той бе силно впечатлен от подарената му, в два тома, книга „Руските паметници в България от Освободителната война 1877-1878 г.“. Автор на предговора към първата книга е президентът Георги Първанов. Встъпителната част на втория том е изготвена от княз Николай Романов. Всеки от томовете на изданието представя по 365 паметника.", "date": "2018.01.17", "title": "Румен Петков от АБВ проведе среща с директора на руското разузнаване Сергей Наришкин"}
{"url": "http://www.focus-news.net/news/2018/01/17/2478159/reuters-cheshkoto-pravitelstvo-shte-podade-ostavka-sled-neuspeshniya-vot-na-doverie.html", "text": "Чешкото правителство, водено от премиера Андрей Бабиш, ще подаде оставката след като не успя да спечели вота на доверие във вторник, съобщава Reuters. Бабиш разкри, че ще поиска среща с президента Милош Земан, за да му даде лично оставката си, въпреки че по-рано президентът обеща да даде втори шанс за формиране на правителство на чешкия милионер. Говорителят на Земан обяви, че президентът ще приеме оставката в периода до края на седмицата. \r\nПравителството на Бабиш ще продължи да действа докато не бъде сформиран кабинет, което може да отнеме няколко седмици. \r\nЛидерът на АНО бе принуден да формира правителство на малцинството, след като опозиционните партии отказаха да влязат в коалиция с обвинеия за злоупотреби с европейски средства чешки милионер. : Цанко Цолов", "date": "2018.01.17", "title": "Reuters: Чешкото правителство ще подаде оставка след неуспешния вот на доверие"}
{"url": "http://www.focus-news.net/news/2018/01/17/2478160/premierat-boyko-borisov-kakto-sme-se-zaeli-sega-s-koruptsiyata-do-2-3-godini-nie-shte-se-spravim-i-to-dobre.html", "text": "Както сме се заели сега с корупцията, до 2-3 години ние ще се справим и то добре. Това каза премиерът Бойко Борисов по време на представянето на приоритетите на Българското председателство пред Европейския парламент в Страсбург в отговор на въпрос корупцията в страната, предаде репортер на Агенция „Фокус“. „Корупция има навсякъде“, заяви българският премиер. Той попита как, ако има такава корупция, за която се твърди, ще има такъв ръст на икономиката, инвестиции и такъв растеж. „Как ще ни избират хората все нас на първо място?“, попита Борисов. \r\n„Аз съм избиран 10 или 11 пъти заедно с моята партия като победители на избори в България. И от опозиция сме тръгнали, и от нулата сме тръгнали. София имаше безпрецедентна криза с боклука, когато станах кмет. Нямаше завод, нямаше преработка, нямаше нищо - изхвърляше се в деретата в Суходол. Заехме се, сега София е най-добре организираната, мисля, че след Цюрих, благодарение на вашата европейска солидарност - с изцяло компостиране, преработка, със завод за битови отпадъци, с депа, всичко както пише в европейските книги“ коментира българският премиер. \r\n„Аз Ви гарантирам, че така, както сме се заели сега, както с боклука на София, до 2-3 години ние ще се справим и ще се справим добре - и с новото законодателство, и с волята и вашата помощ и усилия\", заяви Бойко Борисов във връзка с корупцията.\r\n„Тези наши приятели, които протестират, те ми бяха и коалиционни партньори. Те се разделиха на изборите на три партии, да имат три вожда и не можаха да влязат в парламента само преди 6 месеца. Те са нашият най-естествен партньор. Аз не съм им виновен, че се разделиха на три партии, за да има трима лидери и не съм виновен, че спечелих изборите. И то в правителство на избрания от социалистите президент те проведоха изборите, и ги победихме. Извинявайте, не съм виновен“, каза още Борисов.", "date": "2018.01.17", "title": "Премиерът Бойко Борисов: Както сме се заели сега с корупцията, до 2-3 години ние ще се справим и то добре"}
{"url": "http://www.focus-news.net/news/2018/01/17/2478161/mvr-normalno-se-osashtestvyava-preminavaneto-prez-granichnite-punktove-zlatograd-termes-kapitan-petko-voyvoda-ormenion-i-makaza-nimfeya.html", "text": "Нормално се осъществява преминаването през граничните пунктове \"Златоград – Термес\", \"Капитан Петко войвода – Орменион\" и \"Маказа – Нимфея\", съобщиха за Радио „Фокус“ – Смолян от пресцентъра на МВР. Без проблеми се осъществява преминаването и по останалите гранични контролно-пропускателни пунктове на българо-гръцката граница.\r\nНели ГЕРГЬОВСКА", "date": "2018.01.17", "title": "МВР: Нормално се осъществява преминаването през граничните пунктове \"Златоград – Термес\", \"Капитан Петко войвода – Орменион\" и \"Маказа – Нимфея\""}
{"url": "http://www.focus-news.net/news/2018/01/17/2478162/iliyana-ilieva-ministerstvo-na-ikonomikata-oblekchavane-na-administrativnata-protsedura-be-vavedeno-pri-kandidatstvaneto-po-novata-protsedura-na-op-inovatsii-i-konkurentosposobnost.html", "text": "Облекчаване на административната процедура бе въведено при кандидатстването по новата процедура на ОП „Иновации и конкурентоспособност“. Това каза за Радио „Фокус“ – Велико Търново Илияна Илиева, зам.-главен директор на Дирекция „Европейски фондове за конкурентоспособност“ към Министерство на икономиката. Подаването на проектите предложения и този път се извършва само и единствено по електронен път, чрез системата ИСУН – 2020. \r\n„Там се попълва един електронно базиран формуляр, към който се прикрепят придружителни документи. Новият момент по тази процедура е, че се опитахме да намалим административният момент за кандидатите. Вече тези придружителни документи, не ги изискваме да са подписани с кепове, а да са подписани на хартия, сканирани и прикачени. И единствено формулярът трябва да е подписан от законния представител на кандидата или от изрично упълномощено лице“, поясни експертът. Тя уточни, че практиката се въвежда за пръв път, но ще бъде продължена, ако покаже добри резултати.\r\n„Фокус“ припомня, че новата процедура бе отворена през декември и крайният срок за кандидатстване е 23 април, 16.00 часа. За допълнителна информация можете да пишете на имейл адрес: resursna@mi.government.bg.\r\nЛуиза ТРАНЧЕВА", "date": "2018.01.17", "title": "Илияна Илиева, Министерство на икономиката: Облекчаване на административната процедура бе въведено при кандидатстването по новата процедура на ОП „Иновации и конкурентоспособност“"}
{"url": "http://www.focus-news.net/news/2018/01/17/2478163/pregled-na-mezhdunarodnite-novini-do-13-chasa-agentsiya-fokus.html", "text": "Чешкото правителство, водено от премиера Андрей Бабиш, ще подаде оставката след като не успя да спечели вота на доверие във вторник. Бабиш разкри, че ще поиска среща с президента Милош Земан, за да му даде лично оставката си, въпреки че по-рано президентът обеща да даде втори шанс за формиране на правителство на чешкия милионер. Говорителят на Земан обяви, че президентът ще приеме оставката в периода до края на седмицата. \r\nПравителството на Бабиш ще продължи да действа докато не бъде сформиран кабинет, което може да отнеме няколко седмици. \r\nЛидерът на АНО бе принуден да формира правителство на малцинството, след като опозиционните партии отказаха да влязат в коалиция с обвинеия за злоупотреби с европейски средства чешки милионер. \r\n*** Каталунския парламент откри в сряда първото си заседание след предсрочните избори в областта, проведени на 21 декември. Вотът бе свикан от премиера Мариано Рахой след като регионалното правителство се опита да обяви независима република, което доведе до разпускането на Женералитета. Партиите, които са се обявили за отделяне на Каталуния от Испания разполагат с пълно мнозинство. \r\nНародните представители ще гласуват за нов председател на Женаралитета, който изпълнява функциите на лидер на областта. \r\n*** Полицията в Косово е взела материалите от охранителните камери, разположени в близост до мястото, където във вторник бе убит Оливер Иваночив. Това е съобщил началникът на полицейското управление в Косовска Митровица Желко Боич. \r\nИванович, който е известен като един от лидерите на косовските сърби, бе убит във вторник от неизвестен нападател, открил огън срещу него от движещ се автомобил, който по-късно е намерен унищожен на около километър от местопрестъплението.\r\n*** Френският президент Еманюел Макрон и британския премиер Тереза Мей ще излязат по-късно в сряда с ново споразумение, засягащо мигрантите. \r\nНовото споразумение ще „допълва договора от Льо Туке“, съобщиха от пресцентъра на френското президентство, говорейки за споразумението, който позволява на Великобритания да има гранични пунктове отвъд Ламанша. Според разпространената информация, „детайлите все още се уточняват“, но споразумението ще разглежда съдбата на мигрантите, които искат да преминат във Великобритания, но не биват допуснати от британските гранични служби, което ги принуждава да стоят във Франция. \r\n*** Заместник-генералният секретар на НАТО Роуз Гьотемюлер ще посети Турция следващата седмица, според турски медии.\r\nИнформацията за това става на фона на коментарите на турския президент Реджеп Тайип Ердоган, направени във вторник, в които държавният глава призова НАТО да застане срещу плана на САЩ за създаване на 30 хил. военна част, съставена предимно от кюрди, която да охранява границите на Сирия. Точната дата на визитата не е посочена. \r\n*** Русия е повдигнала обвинение на двама младежи, които по-рано тази седмица извършиха нападение в училище в руския град Перм. Това е съобщил представителят на следствената служба на Русия Светлана Петренко. Вследствие на извършената атака 15 души пострадаха, като двама от тях загинаха от раните си.  \r\nАгенция „Фокус“ припомня: \r\nВ сутрешните часове на 15 януари, двама маскирани нахлуха в сградата на училището в руския град Перм. Въоръжените с хладно оръжие лица са ранили 15 души, сред които е и учителка. По-късно бе установено, че извършителите са десетокласник и негов малолетен приятел. Причините за нападението се изясняват. \r\n*** Присъстващите на срещата във Ванкувър 20 държави, се съгласиха да разгледат възможността за нови санкции срещу Северна Корея. Новите наказателни действия, ако някои от страните реши да въведе такива, ще бъдат наложени отделно от общите санкции от страна на ООН. \r\nАмериканският държавен секретар Рекс Тилърсън изрази позицията на Вашингтон, като призова за „максимален натиск“ срещу севернокорейския режим. \r\n„Трябва да увеличим цената за поведението на Пхенян до момента в който Северна Корея не се съгласи да води заслужаващи доверие преговори“, заяви Тилърсън. Много от присъстващите дипломати призоваха за запазване на твърдата линия срещу Северна Корея, въпреки водещите се между Сеул и Пхенян преговори, касаещи севернокорейското участие на Зимните олимпийски игри в Пьончан. \r\n*** Военновъздушните сили на САЩ ще изпратят шест бомбардировача B-52H в базата на остров Гуам в следващите дни. Това са разкрили от Вашингтон, като съгласно разпространената официална информация, предназначените за мисии на дълги разстояние бомбардировачи ще сменят до сега разположените на острова B-1B „Лансър“. Това прави значителни промени в Гуам, тъй като B-52H има нужните технически характеристики да носи и използва атомни бомби, като това се случва на фона на повишено напрежение между САЩ и Северна Корея, отбелязва изданието. \r\n*** Гърция и Македония започват в сряда нов кръг от преговорите засягащи т.нар. спор за името, провеждан под егидата на ООН и с участието на специалния представител на организацията по въпроса Матю Нимиц. \r\nГърция не е съгласна северната ѝ съседка да включва в името си термина „Македония“, като проблемът не е решен в продължение на вече 27 години, което пречи на Скопие да стане член на НАТО и Европейския съюз. \r\nНимиц обяви по-рано, че вижда определен „позитивен развой“, като представители на ООН не изключиха възможността за постигане на пробив. Разговорите ще се проведат в Ню Йорк. Към 13:00 часа местно време Нимиц ще даде пресконференция, на която ще разкрие резултатите от преговорите. \r\n***", "date": "2018.01.17", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/01/17/2478164/boris-yachev-obedineni-patrioti-shte-glasuvame-sreshtu-vota-na-nedoverie-na-bsp-motivite-im-sa-smehotvorni.html", "text": "ПГ на \"Обединени патриоти\" ще гласува срещу вота на недоверие на БСП- мотивите им са смехотворни. Това каза Борис Ячев, секретар на ПГ на „Обединени патриоти“ пред журналисти във връзка с внесения от ПГ на „БСП за България“ вот на недоверие към кабинета „Борисов“ 3, предаде репортер на Агенция „Фокус“.  „Няма как да очакваме изненади в поведението на „Обединени патриоти“  в следващата седмица, когато вотът ще бъде гласуван. Имаме предварително решение, че ще гласуваме срещу този вот“, заяви той. „Мотивите, които внесе днес Корнелия Нинова са смехотворни. Половината от ръководството на БСП и колеги от ПГ на „БСП за България“ чуха за тези мотиви от парламентарната трибуна днес“, коментира Борис Ячев. „Факт е, че БСП се люшка в продължение на месец и половина за тези мотиви. Имаше залитане към здравеопазване, към саниране, към какво ли не, но в крайна сметка се спряха на проблема с антикорупцията. Това доказва, че желанието за този вот е изцяло политически стремеж на Корнелия Нинова да си даде допълнително един час политическо говорене и да реши донякъде свои вътрешни проблеми, свързани с нейното укрепване като лидер“, заяви секретарят на ПГ на „Обединени патриоти“. Според него мотивите за този вот са съчинени в политическата канцелария на Кирил Добрев и Корнелия Нинова. Той призова, че ако Корнелия Нинова има уличаващи документи за корупция, да ги внесе. \r\nБорис Ячев заяви, че БСП упорито не иска да даде възможност на Антикорупционния закон да заработи. „Факт е, е добър или лош, този закон беше приет с едно добро парламентарно мнозинство. Новото антикорупционно бюро може от понеделник да започне да се конструира. Да видим дали ще има резултат от него. Явно от БСП имат притеснение, че това бюро ще работи по-активно от досегашните органи за борба с корупицята“, коментира той. \r\nПо отношение на искането на Корнелия Нинова за разсекретяване на доклада на ДАНС и прокуратурата за приходните агенции, депутатът изрази надежда в тези документи да изкочи нещо, свързано с техни колеги от ръководството и парламентарната им група. Той изтъкна, че проблем с корупицята има във всяка една държава. \r\nДеница КИТАНОВА", "date": "2018.01.17", "title": "Борис Ячев, \"Обединени патриоти\": Ще гласуваме срещу вота на недоверие на БСП- мотивите им са смехотворни"}
{"url": "http://www.focus-news.net/news/2018/01/17/2478165/smolyan-navarshvat-se-140-godini-ot-osvoboditelniya-pohod-na-gen-pyotr-cherevin-i-vlizaneto-mu-s-kazashkata-kavaleriyska-brigada-v-kvartal-ustovo.html", "text": "На 17 януари се навършват 140 години от Освободителния поход на ген. Пьотр Черевин и влизането му с Казашката кавалерийска бригада в смолянския квартал \"Устово\", където е посрещнат от местното население като освободител. Това съобщиха за Радио „Фокус“ – Смолян от Регионалния исторически музей „Стою Шишков“ в Смолян.\r\nПрез януари 1878 г. в подстъпите на Родопите се водят последните решителни боеве за изхода на освободителната Руско-турска война. След разбиването на армията на Сюлейман паша при Пловдив и освобождението на града на 4 януари 1878 г. започва настъпателният поход на руските войски в Родопския масив. Боевете при с. Брестник  на 4 и 5 януари имат голямо оперативно значение за по-нататъшното развитие на военните действия. Пресечен е пътят на турската армия за отстъпление към равнината. Оттук нататък отстъпващите турски табори се насочват в две основни посоки: източно от Асеновград-Хасково-Кърджали, и втората  – по поречието на Чепеларска река към Гюмюрджина.\r\nНа 12 януари 1878 г. Казашката кавалерийска бригада на генерал Черевин, в състав от осем сотни, потегля от Асеновград в посока Бачково-Павелско-Хвойна-Чепеларе-Устово-Рудозем-Златоград-Димотика.\r\nВ Павелско русите влизат на 14 януари късно вечерта. Ген. Черевин е приет в къщата на Бялиолу, но решава да продължат още същия ден към Чепеларе. Но на Бухлийца ги настига снежна буря. Черевин се връща в Павелско и през нощта свиква съвет. Решават павелци, хвойненци и малевци да излязат рано сутринта на 16-и с лопата да чистят пътя, затрупан от снежни преспи. Гологлави и въодушевени, с викове „Свубодна България” хората в ранната утрин разчистват снега пред Селище. Колоната минава и по пътя за Чепеларе настига отстъпващия враг.\r\nНа 16 януари са в Чепеларе. „По тесния и заледен присоен път между Лещювица и Долна махала – пише Васил Дечов в книгата си „Миналото на Чепеларе” – полека се движела една дълга черна верига, прилична и на реденица от ели, и на огромна черна засукана връв. Тая верига била руска конна войска…Влизането и настаняването на казаците в махалите и по къщите внесло голямо оживление в ограбеното село и неописуема радост в душите и сърцата на християнското население. Жени и деца с кръстене и плачене ( от радост ) въвеждали „братушките” в оголените и полуразрушените къщи, но мъчно им било, че не могли да ги нагостят, защото нищо друго нямало в къщи за ядене, освен овесена и арпова каша”. Населението на с. Забърдо изпраща представители на Заградската чука да гледат кога ще се задават русите. По дадения от тях сигнал мало и голямо се събират да посрещнат „москофа”.\r\nНа 17 януари 1878 г. камбаните на двете устовски църкви известяват навлизането на русите, които са посрещнати възторжено от местното население. „Радостта беше неописуема – разказва Стою Шишков – миналото се забрави. Това бе за първи път от векове, когато руски крак стъпваше в сърцето на Родопите”. Командващият с щаба си е настанен в дома на родолюбеца Хаджи Иван, а казаците – по къщите на селото. След освобождението на \"Устово\" се сформира временна българска администрация. На 18 януари конен отряд с 30 конници се отправя за Долно Райково и Смолян.\r\nРуският отряд от \"Устово\", минавайки през Кавгаджик, продължава по долината на р. Арда. В Рудозем настига колоната на отстъпващия Фауд паша и я атакува. Загиват около 300 души и са пленени  бойни турски знамена. След 50-километров тежък поход в снежната буря стигат Златоград. В кореспонденцията на грузинския журналист Георгий Гремели, служил като капитан в казашката бригада, преминала през Родопите, се казва: „….. На 19-и наближаваме селото Даръдере и долината на река Даръдере …сред трудностите, преживени от конницата през тази война, най-трудно беше тук. Нямаше и стотина крачки прав път, катерихме се и се спускахме по заледените скатове, на места тъпчихме в преспи …”.\r\nДенят 19 януари 1878 г. остава трайно в народната памет на златоградчани. Идването на руските войски е възпято в народната песен:\r\n„ …  Москофън се е настанил\r\nВ Шипка и Плевен седене\r\nОчине му са в Едерне\r\nВ Едерне и Даръ-дере …”.\r\nРуската армия първоначално прекосява Родопите само по направление Хасково-Кърджали-Момчилград и Асеновград-Смолян-Златоград. Гарнизони тя не оставя в нито едно селище. В по-голямата част от средната и цялата западна част от Родопите руските войски не стъпват. Причините за това са две: Първо – поради развоя на военните действия на изток, и второ  – поради зима и трудностите при движение, управление и битово устройване на войската. Това има и съдбоносни последствия за населението на голямата планина.\r\nИзкуствено и несправедливо установената граница съгласно Берлинския договор, която разделя еднородното българско население на две части, довежда до постоянния копнеж и поражда нова борба на хората от двете страни на границата за пълното обединение на Родопската област. Този процес завършва, макар и непълно, с Балканската война.", "date": "2018.01.17", "title": "Смолян: Навършват се 140 години от Освободителния поход на ген. Пьотр Черевин и влизането му с Казашката кавалерийска бригада в квартал \"Устово\""}
{"url": "http://www.focus-news.net/news/2018/01/17/2478166/premierat-boyko-borisov-shte-polozha-vsichki-usiliya-istanbulskata-konventsiya-da-mine-v-balgarskiya-parlament.html", "text": "Ще положа всички усилия  Истанбулската конвенция да мине в българския парламент. Това каза премиерът Бойко Борисов по време на представянето на приоритетите на Българското председателство пред Европейския парламент в Страсбург в отговор на въпрос корупцията в страната, предаде репортер на Агенция „Фокус„. „Искам да отговоря за Истанбулската конвенция, която миналата сряда българското правителство в мое лице приехме, но именно българските социалисти на пленум в неделя взеха решение да не я подкрепят в парламента. Аз ще положа всички усилия да мине в парламента и да я подкрепим, защото насилието над жените и децата е чудовищно не само в България, но и в цяла Европа. За това може да разчитате“, заяви Борисов.  \r\n„С българските патриоти работим така и ясно сме се разбрали, че етническата толерантност, етническият модел и това, което България десетилетия наред, благодарение и на Вас, е постигнала, ние ще го пазим като зеницата на окото си, защото така България е пример за подражание на целите Балкани със своята етническа толерантност“, каза още българският премиер.\r\n„С Мишел Барние по Брекзит също поемам ангажимент да работя“, заяви Бойко Борисов.", "date": "2018.01.17", "title": "Премиерът Бойко Борисов: Ще положа всички усилия  Истанбулската конвенция да мине в българския парламент"}
{"url": "http://www.focus-news.net/news/2018/01/17/2478167/arh-dora-ivanova-fondatsiya-proekt-buzludzha-pametnikat-na-vrah-buzludzha-e-sred-12-te-nay-zastrasheni-obekta-ot-kulturnoto-nasledstvo-v-evropa.html", "text": "Паметникът на връх Бузлуджа е сред 12-те най-застрашени обекта от културното наследство в Европа. Това каза за Радио „Фокус“ арх. Дора Иванова, директор на Фондация „Проект Бузлуджа“ и автор на проекта за реставрация на паметника. Тя обясни, че класацията е част от Програма „Седемте най-застрашени“ на обществено движение „Европа Ностра“, а програмата е подкрепена от Института на Европейската инвестиционна банка. „Става въпрос за едно отличие и е призив за действие от наша страна. Това е полуфиналът“, посочи арх. Иванова и допълни, че финалът ще бъде на 15 март, когато ще бъдат съобщени седемте най-застрашени обекта на културното наследство в Европа. „Ако Бузлуджа бъде част от тях, „Европа Ностра“ ще се погрижи да бъде изготвен цялостен план за спасение на сградата, ще бъдат направени план за действие и предложения за бъдещо предназначение, ще бъдат посочени възможности за финансиране“, заяви тя. „Опазването на паметника ще бъде подкрепено на едно много високо европейско ниво“, изтъкна арх. Иванова. \r\nДали сградата ще бъде част от седемте най- застрашени в Европа обекти, зависи и от реакциите и желанието за опазването и тук на място, в България. „Имайки предвид, че „Европа Ностра“ е представена в над 40 държави, за тази програма са кандидатствали стотици проекти. Това, че Бузлуджа е избрана за една от 12-те най-застрашени сгради, трябва да ни говори, че тук в България имаме едно много ценно бижу на културното наследство. И ако тук я виждаме като политически разделителен обект, то за Европа е пределно ясно, че този паметник е ценност на европейско ниво. Смятам, че този нов контекст, че Бузлуджа е европейска ценност е най-важното в тази номинация“, обясни\r\nказа арх. Дора Иванова.\r\nПредложението за паметника на връх Бузлуджа към Програмата на „Европа Ностра“ за седемте най-застрашени обекта на културното наследство е изпратено от Фондация „Проект Бузлуджа“, а документацията е изготвена от арх. Дора Иванова. Предложението е разгледано и оценено от екип от експерти в различни области.\r\nАрх. Иванова изрази задоволството си от факта, че Областна управа Стара Загора и Община Казанлък са активни партньори на фондацията в дейностите за опазване на паметника на Бузлуджа. Благодарение на усилията на Областния управител Гергана Микова е осигурена денонощна охрана на паметника, като по този начин е спрян вандализмът на това място. „Ангажираността на местно ниво много ме радва и смятам, че трябва да се използва този момент, в който имаме партньори, подкрепа и признание и на европейско ниво. Мисля, че в този момент и държавата със своите решаващи действия трябва да поеме отговорност и да действа в правилната посока в България“, каза в заключение арх. Дора Иванова.\r\nСлавяна ГАЙДАРОВА", "date": "2018.01.17", "title": "Арх. Дора Иванова, Фондация „Проект Бузлуджа“: Паметникът на връх Бузлуджа е сред 12-те най-застрашени обекта от културното наследство в Европа"}
{"url": "http://www.focus-news.net/news/2018/01/17/2478168/kriminalisti-na-sdvr-razkriha-oranzheriya-za-otglezhdane-na-marihuana-spetsializiranata-operatsiya-e-realizirana-pod-nablyudenieto-na-sofiyska-gradska-prokuratura.html", "text": "Специализираната полицейска операция по противодействие на наркоразпространението е проведена вчера на територията на Панчарево. Това съобщиха от пресцентръра на МВР. Действията са осъществени от служители на участък „Панчарево“ към Осмо Районно управление-СДВР и техни колеги от сектор „Наркотици“ в СДВР, под наблюдението на Софийска градска прокуратура. При претърсване на къща, обитавана от 25-годишния Д.К., криминалистите  установили, че таванското помещение било приспособено в оранжерия за отглеждане на марихуана. Иззети са 72 растения, достигнали различен стадий на растеж. За тяхното развитие било осигурено модерно оборудване - вентилация, нагревателни лампи и химикали, подпомагащи растежа на насажденията.  В оранжерията са открити три чувала зелена тревиста маса и пластмасова кутия, съдържаща суха тревиста маса.  \r\nСрещу задържания Д.К., криминално проявен за престъпления свързани с наркотици, е образувано досъдебно производство. Предстои доклад на събраните материали в Софийска градска прокуратура.", "date": "2018.01.17", "title": "Криминалисти на СДВР разкриха оранжерия за отглеждане на марихуана, специализираната операция е реализирана под наблюдението на Софийска градска прокуратура"}
{"url": "http://www.focus-news.net/news/2018/01/17/2478169/sliven-provede-se-tarzhestvena-tseremoniya-po-sluchay-140-godini-ot-osvobozhdenieto-na-grada.html", "text": "Тържествена церемония по случай 140 години от освобождението на Сливен от османско иго се проведе в града, предаде репортер на Радио „Фокус“ – Сливен. Ритуалът се състоя пред паметната плоча на площад „17 януари”. В приветственото си слово кметът Стефан Радев заяви, че трябва да помним и да предаваме на поколенията саможертвата на предците ни, за да живеем днес свободни. „Днес сме благодарни, но и задължени, да пазим и почитаме паметта на тези наши герои. И като нашите най – смели съграждани да търсим възраждане на ценностите, на силата и достойнството на нашия град“, заяви кметът Радев.\r\nДесетки граждани, ученици и представители на държавни и регионални институции се събраха на едноименния площад, за да отдадат почит към хората, дали живота си за освобождението на Сливен.\r\nЦветя в знак на признателност бяха поднесени и пред бюст-паметника на ген. Скобелев. По-рано в храм „Св. Николай Чудотворец“ в кв. „Клуцохор“ беше отслужена заупокойна молитва в памет на загиналите и благодарствен молебен по повод освобождението на града. Отбелязването на годишнината продължава изложба „13 безсмъртни българи“ на фондация „Безсмъртни българи“, която е експонирана във фоайето на зала „Май“. Ще бъдат наградени и участниците в ученическия конкурс за доклад, реферат и историческо есе „140 години от освобождението на Сливен“.\r\nОрганизатори на проявите са Община Сливен, Сливенската митрополия, Военно формирование 22220, РУО-Сливен, Народно читалище „Зора-1860“, фондация „Безсмъртни българи“.", "date": "2018.01.17", "title": "Сливен: Проведе се тържествена церемония по случай 140 години от освобождението на града"}
{"url": "http://www.focus-news.net/news/2018/01/17/2478170/boris-yachev-obedineni-patrioti-ako-noviyat-prevod-na-istanbulskata-konventsiya-ni-udovletvoryava-shte-ya-podkrepim.html", "text": "Ако новият превод на Истанбулската конвенция ни удовлетворява, ще я подкрепим. Това каза Борис Ячев, секретар на ПГ на „Обединени патриоти“, пред журналисти във връзка с Истанбулската конвенция, предаде репортер на Агенция „Фокус“.  Попитан дали \"Обединени патриоти\" ще подкрепят новия превод на конвенцията, ако им хареса, Ячев заяви, че не вижда причина да не го направи. „Това ще бъде нов превод на съществуващ документ. Няма как да се пренапише наново конвенцията“, допълни Ячев. Той припомни, че още, когато се заговори за проблема в Истанбулската конвенция, те са обявили, че става въпрос за некоректен превод. Ячев заяви, че патриотите са казали още в началото на дебата, че  ще подкрепят конвенцията, ако към нея има уточняваща декларация или нов превод. \r\nДеница КИТАНОВА", "date": "2018.01.17", "title": "Борис Ячев, „Обединени патриоти“: Ако новият превод на Истанбулската конвенция ни удовлетворява, ще я подкрепим"}
{"url": "http://www.focus-news.net/news/2018/01/17/2478171/dobrich-priklyuchiha-landshaftnite-deynosti-za-podobryavane-sastoyanieto-na-voennoto-grobishte-muzey.html", "text": "Приключили са ландшафтните дейности за подобряване състоянието на Военно гробище – музей. Това каза Надежда Иванова, уредник в Регионалния исторически музей (РИМ) в Добрич и ръководител на международния проект, по който музеят е партньор, предаде кореспондентът на Радио „Фокус” – Варна. „Военното гробище беше почистено от саморасла храстовидна и дървесна растителност, бе извършена частична вертикална планировка, вследствие улягане на терена и са подменени малък брой амортизирани биологични видове. Посадени са нови над 100“, обясни тя. Там, където е било нужно, теренът е изравнен, а някои алеи са премахнати, тъй като е установено, че под тях също има гробове. \r\nНационалният институт за недвижимо културно наследство (НИНКН) е информиран за графика и провеждането на дейностите. Предстои реновиране на силно увредени съществуващи надгробия във Военното гробище, почистване на стелите с имената на загиналите войни. Ще бъде оформено пространство за организиране на възпоменателни тържества и чествания. Ще бъдат подменени пилоните за знамена, ще бъде обновено мястото за вечния огън. \r\nУсвоени са малко над 60 000 лева за всички тези дейности. „Не е много сумата, но е едно добро начало. Аз се надявам този обект да промени статута си и да стане недвижима културна ценност с национално значение. А защо не, да бъде вписан и в листа на ЮНЕСКО, защото той има потенциала да бъде такъв. Мисля, че е добре да бъде предизвикан един обществен дебат, една гражданска инициатива“, коментира Надежда Иванова. „Имаме реалната възможност да кандидатстваме по други големи инфраструктурни обекти. Военното гробище – музей се намира на площ почти 10 дка. Всичко – от оградата до последното нещо там, има нужда от ремонт“, посочи тя и отбеляза, че музеите в страната не разполагат с огромни средства и голям по обем целеви бюджет, за да се справят. Освен това идеята е чрез всички тези дейности музеят да бъде адаптиран като обект за културен туризъм. По този начин ще бъде съхранена паметта за културното наследство от времето на Първата световна война. С решение на Европейския парламент и Съвета на Европа 2018-та бе обявена за Европейска година на културното наследство. „Специфичните цели са споделяне и популяризиране на това културно наследство и в този контекст проектът, по който РИМ – Добрич е партньор на още няколко европейски страни, е един от малкото, имащи честта да носят логото на европейската инициатива“, подчерта Надежда Иванова. \r\nЖулиета НИКОЛОВА", "date": "2018.01.17", "title": "Добрич: Приключиха ландшафтните дейности за подобряване състоянието на Военното гробище – музей"}
{"url": "http://www.focus-news.net/news/2018/01/17/2478172/parlamentat-othvarli-predlozhenieto-za-spirane-na-izdavaneto-na-razresheniya-za-lechebna-deynost-do-utvarzhdavaneto-na-natsionalnata-zdravna-karta.html", "text": "Със 58 гласа „За”, 57 „Против” и  36 „Въздържал се” парламентът отхвърли предложението на БСП за спиране на издаването на разрешения за осъществяване на лечебна дейност по чл. 46 от Закона за лечебните заведения до утвърждаването на Националната здравна карта на Република България, предаде репортер на Агенция „Фокус”. В мотивите на предложението си, вносителите го аргументират с диспропорционалното разпределение на лечебни заведения за болнична помощ в страната, изразяващо се в недостиг от такива в някои области и в прекомерност в други. С него вносителите целят заличаване на диспропорцията и осигуряване на равен достъп на всички български граждани до болнична медицинска помощ. \r\nПо време на дебатите д-р Даниела Дариткова – народен представител от ПГ на ГЕРБ и председател на Комисията по здравеопазване, коментира: „Предложението не дава решение на проблемите, които ние не отричаме, че във времето са настъпили диспропорция в отделните региони на страната във възможността за достъп до медицински услуги. По отношение на Националната здравна карта, нейните параметри, начинът на изработване и съдържанието ѝ не са плод на визия на една или друга политическа сила, а са ясно регламентирани в Закона за лечебните заведения”. Даниела Дариткова подчерта, че така формулирано предложението не решава проблемите на гражданите, свързани с еднаквия достъп до здравеопазване и подчерта, че ПГ на ГЕРБ няма да го подкрепи. \r\nВ реплика Георги Йорданов от „БСП за България” заяви: „Националната здравна карта е ограничителен механизъм, който разпределя ресурсите на здравната система на територията на страната, надявам се правилно. Ако приемем вашата теза, то няма нужда от Национална здравна карта, защото ние ограничаваме свободната инициатива. Всичките 380 болници в страната ще ги струпаме до Партийния дом в София и който може от Силистра да дойде и има пари, ще се лекува, който няма – няма да се лекува”. \r\nВ дуплика Даниела Дариткова посочи: „В никакъв случай не съм заявила, че не вярвам в Националната здравна карта. Просто ви моля да прочетете законите. Ние изхождаме от законодателната рамка и сме длъжни да я спазваме”.\r\nИван ЛАЗАРОВ", "date": "2018.01.17", "title": "Парламентът отхвърли предложението за спиране на издаването на разрешения за лечебна дейност до утвърждаването на Националната здравна карта"}
{"url": "http://www.focus-news.net/news/2018/01/17/2478173/nova-makedoniyamakedoniya-vitsepremierat-na-makedoniya-e-na-poseshtenie-v-albaniya.html", "text": "Вицепремиерът на Македония Буяр Османи ще посети в сряда Албания. В рамките на еднодневна визита, Османи ще проведе срещи с президента на страната Илир Мета, председателят на парламента, министърът по европейските въпроси и външните работи, както и с лидера на Демократическата партия, пише вестник “Нова Македония“. \r\nОсновната тема в дневния ред ще бъдат двустранните отношения и връзките на Европейския съюз и Западните Балкани. Визитата на Османи е част от неговата балканска обиколка, която започна този месец с посещение в Атина и която ще продължи с пътувания до Белград и София. : Цанко Цолов", "date": "2018.01.17", "title": "„Нова Македония“(Македония): Вицепремиерът на Македония е на посещение в Албания"}
{"url": "http://www.focus-news.net/news/2018/01/17/2478174/rumyana-karadzhova-smg-balgarskite-uchenicheski-otbori-pokazaha-seriozni-rezultati-na-zhautikovskata-olimpiada-v-kazahstan.html", "text": "Участниците от България на Жаутиковската олимпиада показаха сериозни резултати. Това каза в предаването „Всички в час“ на Радио „Фокус“ Румяна Караджова, един от ръководителите на отбора от Софийската математическа гимназия, по повод участието на български възпитаници, завърнали се у нас с 16 медала от 14-тото издание на олимпиадата. „Децата се готвят за олимпиадата дълго време. Тази подготовка тече още от малките класове, когато учениците се учат на последователно мислене, постепенно натрупват знания, а след това идва и опита. Участниците и от 5-те български отбора от различни училища в страната, се представиха много добре, въпреки трудностите – те се адаптираха бързо. За мен децата са герои“, заяви тя. Румяна Караджова поясни, че в олимпиадата се състезават ученици от различни страни, където има специализирани училища, притежаващи школи по математика, физика и информатика.  А в тях образованието е на много по-високо ниво и по трите дисциплини. Тя каза още, че българчетата поддържат добро ниво и са си изградили име и винаги са посрещани с уважение на олимпиадата. \"България стои добре и на международно ниво\", подчерта тя.", "date": "2018.01.17", "title": "Румяна Караджова, СМГ: Българските ученически отбори показаха сериозни резултати на Жаутиковската олимпиада в Казахстан"}
{"url": "http://www.focus-news.net/news/2018/01/17/2478175/sport-grigor-dimitrov-specheli-tretiya-set-i-povede-s-21.html", "text": "Григор Димитров взе втори пореден сет и поведе с 2:1 срещу Макензи МакДоналд в мач от втория кръг на „Аустрелиън Оупън“. Този сет отново мина през обрат. Григор Димитров допусна пробив в петия гейм, но веднага отговори с рибрейк. Доста напрегнат, българинът направи непредизвикани грешки в следващия гейм, но успя да го спечели от 0:40.\r\nВ този момент младият американец показа здрава психика и продължи с гейм „на нула“, но не успя да удържи атаките на Димитров. Мачът продължава след 4:6, 6:2, 6:4.", "date": "2018.01.17", "title": "Спорт: Григор Димитров спечели третия сет и поведе с 2:1"}
{"url": "http://www.focus-news.net/news/2018/01/17/2478176/evtim-stefanov-agentsiya-za-regionalno-razvititie-vidin-letene-s-balon-v-transgranichnata-zona-mezhdu-vidin-montana-i-rumanskata-oblast-olteniya-e-atraktsiya-predlagana-ot-npo.html", "text": "Летене с балон в трансграничната зона между Видин, Монтана и румънската област Олтения е туристическа атракция, предлагана от неправителствени организации (НПО), каза на пресконференция Евтим Стефанов, ръководител на Агенцията за регионално развитите с бизнес център-Видин, предаде репортер на Радио „Фокус“ – Видин. По проекта, който изпълняват организациите, са закупени два топловъздушни балона. Има обучени екипажи и с тях туристите ще могат да извършват летене с балон. „Разработена е маркетингова стратегия за промоция на новия трансграничен туристически продукт. Проведени са полети в рамките на общо 200 часа за България и Румъния. Организирана е и петдневна Балон фиеста на летище Ерден, Монтана“, обясни Евтим Стефанов. Атракцията – летене с балон, ще бъде включена в туристическите на оферти на градовете от трансграничната зона между България и Румъния.\r\nАнна ЛОЗАНОВА", "date": "2018.01.17", "title": "Евтим Стефанов, Агенция за регионално развититие-Видин: Летене с балон в трансграничната зона между Видин, Монтана и румънската област Олтения е атракция, предлагана от НПО"}
{"url": "http://www.focus-news.net/news/2018/01/17/2478177/dzhumhuriet-bivsh-poslanik-na-sasht-v-ankara-turtsiya-podkrepya-svarzana-s-pkk-grupirovka-v-siriya-v-borbata-y-s-daesh.html", "text": "Бившият посланик на САЩ в Анкара Джеймс Джефри заяви, че Турция и лично президентът Реджеп Тайип Ердоган заемат двойствена позиция и конкретни действия по повод борбата на оглавяваната от САЩ международна коалиция срещу ДАЕШ в Сирия, пише вестник „Джумхуриет”. По време на научна конференция във Вашингтон посланик Джеймс Джефри обърна внимание на „съюзническите отношения между САЩ и Турция, които имат голямо значение, особено на фона на трудните времена в съвременния свят”. Според него, това се налага „независимо от напрежението напоследък в двустранните връзки и сериозните проблеми на Турция в областта на демокрацията.” \r\n„В борбата си срещу ДАЕШ, САЩ подкрепят групировка (подразбира се – въоръжените отряди на сирийските кюрди), която е във връзка с Кюрдската работническа партия (ПКК). Всеки ден Турция реагира остро срещу това. На практика обаче, много голяма част от оказващите подкрепа на тази групировка самолети излитат от бази в Турция. Всеки ден лично Ердоган дава разрешение за това.”, посочва още американският посланик, цитиран от „Джумхуриет”.: Георги Димов", "date": "2018.01.17", "title": "Джумхуриет: Бивш посланик на САЩ в Анкара: Турция подкрепя свързана с ПКК групировка в Сирия, в борбата й с ДАЕШ"}
{"url": "http://www.focus-news.net/news/2018/01/17/2478178/veselin-mareshki-volya-votat-na-nedoverie-e-piar-aktsiya-ne-priemame-formatsiya-zatanala-do-ushi-v-koruptsiya-da-se-pravi-na-moralen-stozher.html", "text": "Вотът на недоверие е пиар акция - не приемаме формация, \"затънала до уши\" в корупция да се прави на морален стожер. Това каза лидерът на \"Воля\" Веселин Марешки пред журналисти в Народното събрание след като ПГ на \"БСП за България\" внесе вот на недоверие към кабинета \"Борисов\" 3, предаде репортер на Агенция \"Фокус\".  Според него тази акция ще има обратен ефект за вносителите. Марешки подчерта, че \"Воля\" няма да участва в този цирк. Той уточни, че ПГ на \"Воля\" ще гласуват \"против\" или  с \"въздържал се\" по вота. \r\nДеница КИТАНОВА", "date": "2018.01.17", "title": "Веселин Марешки, \"Воля\": Вотът на недоверие е пиар акция - не приемаме формация, \"затънала до уши\" в корупция да се прави на морален стожер"}
{"url": "http://www.focus-news.net/news/2018/01/17/2478179/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo-gkpp-lesovo-i-gkpp-dunav-most-ruse.html", "text": "На българо-турската граница граница на ГКПП \"Капитан Андреево\" и ГКПП \"Лесово\" има интензивен трафик на изход за товарни автомобили, по данни към 13.30 часа. Това съобщиха за Агенция \"Фокус\" от ГД \"Гранична полиция\". Интензивен на изход за товарни автомобили е и трафикът на ГКПП \"Дунав мост-Русе\" българо-румънската граница границите със Сърбия, Македония и Гърция трафикът е нормален на всички контролно-пропускателни пунктове.", "date": "2018.01.17", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\", ГКПП \"Лесово\" и ГКПП \"Дунав мост-Русе\""}
{"url": "http://www.focus-news.net/news/2018/01/17/2478180/burgas-vazpitanitsi-na-matematicheskata-gimnaziya-v-grada-postignaha-mezhdunarodni-uspehi.html", "text": "Между 10 и 15 януари в гр. Алмати, Република Казахстан, се проведе XIV Международна Жаутиковска олимпиада по физика, математика и информатика за ученици от средните училища. В нея участваха 482 състезатели, разпределени в 72 отбора от 15 държави. Това е едно от най-престижните световни състезания, което се провежда едновременно по трите дисциплини. Това съобщиха от Община Бургас.\r\nЧаст от българската група бяха и ученици от бургаската ППМГ „Акад. Никола Обрешков“, с ръководител Динко Раднев. Равносметката им е следната:\r\n- Математика: Атанас Динев – златен медал, Константин Гаров – златен медал, Орлин Кучумбов – бронзов медал;\r\n- Физика: Стефан Иванов – сребърен медал;\r\n- Информатика: Радостин Чонев – сребърен медал, отлично се представи и Иво Карагьозов.\r\nБургаските математици спечелиха и почетна грамота за отборно представяне.", "date": "2018.01.17", "title": "Бургас: Възпитаници на Математическата гимназия в града постигнаха международни успехи"}
{"url": "http://www.focus-news.net/news/2018/01/17/2478181/el-pais-katalunskiya-parlament-opredeli-srok-ot-10-dni-za-izlachvane-na-nominatsii-za-nov-lider-na-oblastta.html", "text": "Каталунския парламент определи срок от 10 дни за излъчване на номинации за нов лидер на областта по време на първото заседание на регионалното народно събрание в сряда, пише El Pais. Парламентарната сесия, която трябва да гласува новия премиер на областта ще се проведе на 31 януари. Междувременно за председател на парламента бе определен член на една от партиите, подкрепящи обявяването на независимост на Каталуния. : Цанко Цолов", "date": "2018.01.17", "title": "El Pais: Каталунския парламент определи срок от 10 дни за излъчване на номинации за нов лидер на областта"}
{"url": "http://www.focus-news.net/news/2018/01/17/2478183/tass-dvete-momcheta-koito-napadnaha-uchilishte-v-perm-sa-opitali-da-se-samoubiyat.html", "text": "Двете момчета, които в понеделник нападнаха училище в руския град Перм, са опитали да се самоубият, предава ТАСС. Едното от момчетата има незначителна рана в областта на врата, но според лекари, състоянието на другото е доста по-сериозно. \r\nПо-рано в сряда срещу тях бяха повдигнати обвинения за убийство на двама или повече души, след като в понеделник двете момчета нападнаха с нож и раниха около 15 души в учлище в руския град Перм, като двама от пострадалите вследствие починаха от раните си. : Цанко Цолов", "date": "2018.01.17", "title": "ТАСС: Двете момчета, които нападнаха училище в Перм, са опитали да се самоубият"}
{"url": "http://www.focus-news.net/news/2018/01/17/2478184/petar-mladenov-ministerstvo-na-mladezhta-i-sporta-neobhodimo-e-da-se-razrabotvat-programi-i-politiki-koito-kasayat-pravata-na-mladezhite.html", "text": "Необходимо е да се разработват програми и политики, които касаят правата на младежите. Това каза в интервю за Радио „Фокус“ за рубриката „България обича младите“ Петър Младенов, главен експерт в дирекция „Младежки политики“ на Министерството на младежта и спорта. Той уточни, че тази година правителството е поставило младежта като един от своите приоритети в програмата за управление за периода 2017-2021 година, което се случва за първи път. \r\nПо думи на Петър Младенов в разработените проекти обаче се набляга повече на нуждите на младите, отколкото са самите проблеми. „Защото ние искаме да погледнем по-позитивно на нещата и как може да даваме възможности на младите хора. За първи път се прави и прозрачен подбор на обществен съвет към министъра на младежта и спорта, като целта е този съвет да дава идеи и препоръки как младежката политика на държавно ниво да бъде развита. Състоя се и през декември първата среща на Обществения съвет, в която се включиха повече от 50 организации, дискутирайки европредседателството. Радващо е, че и на европейско ниво се разпознава ролята на младите хора“ коментира той.\r\nПетър Младенов допълни, че ще се работи за превенция на всякакви форми на агресия, а световната политическа обстановка е повод акцент в бъдещите дискусии с останалите страни-членки на ЕС да се постави акцент върху радикализацията и езика на омразата.", "date": "2018.01.17", "title": "Петър Младенов, Министерство на младежта и спорта: Необходимо е да се разработват програми и политики, които касаят правата на младежите"}
{"url": "http://www.focus-news.net/news/2018/01/17/2478185/iliyana-ilieva-ministerstvo-na-ikonomikata-informatsionnite-sreshti-za-novite-protseduri-po-otpuskane-na-evropeyski-sredstva-sa-izklyuchitelno-polzotvorni.html", "text": "Информационните срещи, които се организират при отваряне на нови процедури за отпускане на европейски средства, са изключително ползотворни. Това каза за Радио „Фокус“ – Велико Търново Илияна Илиева, зам.-главен директор на Дирекция „Европейски фондове за конкурентоспособност“ към Министерство на икономиката. Тя уточни, че в тях в зависимост от самата програма се включват различни заинтересовани частни и юридически лица, фирми и компании. „Това е много полезно за тях, защото освен че ние презентираме самата процедура, след това оставяме възможност самите кандидати да задават конкретни въпроси с подготовката на тяхното конкретно предложение“, коментира специалистът. Илиева подчерта, че всички процедури, които Министерство на икономиката обявява чрез Оперативна програма „Иновации и конкурентоспособност“, са с екологична насоченост. Такава е и последната, която е свързана с намаляване на отпадъците при дадено производство и осигуряване на оптимални начини за тяхната преработка.\r\nЛуиза ТРАНЧЕВА", "date": "2018.01.17", "title": "Илияна Илиева, Министерство на икономиката: Информационните срещи за новите процедури по отпускане на европейски средства са изключително ползотворни"}
{"url": "http://www.focus-news.net/news/2018/01/17/2478186/sport-grigor-dimitrov-zagubi-s-06-chetvartiya-set.html", "text": "Григор Димитров загуби с 0:6 четвъртия сет, резултат толкова неочакван, колкото и трите пробива, допуснати от българина в рамките на един сет.\r\nИзненадана е голяма, дори за 196-ия в класирането американец, който едва ли e очаквал толкова изразителна победа на „Род Лейвър Арина“, срещу третия в света.\r\nЗапочна петият решаващ гейм, след 4:6, 6:2, 6:4, 0:6.", "date": "2018.01.17", "title": "Спорт: Григор Димитров загуби с 0:6 четвъртия сет"}
{"url": "http://www.focus-news.net/news/2018/01/17/2478187/silistra-tri-partii-sa-podali-zayavleniya-v-oik-kaynardzha-za-uchastie-chastichnite-izbori-za-kmet-na-kmetstvo-sredishte-nasrocheni-za-18-fevruari-2018-g.html", "text": "Три партии вече са подали заявления в ОИК - Кайнарджа за участие в частичните избори за кмет на кметство Средище, насрочени на 18 февруари. Това съобщи за Радио „Фокус“ - Шумен Иван Антонов, председател на Общинска избирателна комисия - Кайнарджа. Това са ГЕРБ, БСП и ДПС. Крайният срок за подаване на заявления за участие в частичните избори изтича на 18 януари. В срок до 23 януари се регистрират и кандидатските листи. Със заповед на кмета на Община Кайнарджа в село Средище са образувани две избирателни секции. За 17 януари от 17.00 часа в сградата на Общинска администрация - Кайнарджа са насрочени консултации за съставите на секционните избирателни комисии. С кметска заповед са определени и местата за обявяване на избирателните списъци.\r\nИвелина ИВАНОВА", "date": "2018.01.17", "title": "Силистра: Три партии са подали заявления в ОИК - Кайнарджа за участие частичните избори за кмет на кметство Средище, насрочени за 18 февруари 2018 г."}
{"url": "http://www.focus-news.net/news/2018/01/17/2478188/pazardzhik-okrazhniyat-sad-shte-zasedava-po-iskaneto-za-ostavane-v-aresta-na-na-zadarzhaniya-s-blizo-polovin-kilogram-kokain.html", "text": "Окръжният съд в Пазарджик ще разгледа искане на Окръжна прокуратура за вземане мярка за неотклонение „задържане под стража“ по отношение на мъж, който е привлечен като обвиняем за държане с цел разпространение на 516,66 гр кокаин и разпространение на 1,7 гр на 2 лица. Това съобщи за Радио „Фокус“ – Пазарджик Маринела Георгиева от администрацията на съда. Началото на съдебното заседание е в 14.00 часа, а съдия-докладчик по делото е Коста Стоянов.„Фокус“ припомня, че 46-годишният мъж, известен с прякора „Мечката“, бе задържан при акция на полицията на 14 януари. Мъжът е криминално проявен, с множество регистрации в полицията за блудство, изнасилвания, притежаване на наркотични вещества. При проведеното претърсване в къщата му, намираща се в пазарджишкото село Огняново, полицаите са открили в няколко разфасовки над половин килограм кокаин.\r\nВаня НИКОЛОВА", "date": "2018.01.17", "title": "Пазарджик: Окръжният съд ще заседава по искането за оставане в ареста на на задържания с близо половин килограм кокаин"}
{"url": "http://www.focus-news.net/news/2018/01/17/2478189/dha-novi-petima-turski-biznesmeni-sa-zadarzhani-za-vrazki-s-tnar-fetopds.html", "text": "При операция в югоизточния турски град Газиантеп са задържани нови петима бизнесмени по подозрение за връзки с т.нар. Терористична организация на гюленистите/Паралелна държавна структура (ФЕТО/ПДС), предаде информационната агенция Догу хабер ажансъ (ДХА). В рамките на разследване на Главната републиканска прокуратура в Газиантеп са извършени обиски в домовете на петимата заподозрени, чийто имена се съобщават само с инициали. Задържаните са откарани за разпити в полицията, посочва още ДХА.: Цанко Цолов", "date": "2018.01.17", "title": "ДХА: Нови петима турски бизнесмени са задържани за връзки с т.нар. ФЕТО/ПДС"}
{"url": "http://www.focus-news.net/news/2018/01/17/2478190/sliven-selata-stoil-voyvoda-mlekarevo-byal-kladenets-i-radetski-sa-bez-voda-zaradi-avariya.html", "text": "Четири села в община Нова Загора са без вода заради авария, съобщиха от ВиК-Сливен. До отстраняването й е прекъснато водоподаването в селата Стоил войвода, Млекарево, Бял кладенец и Радецки.\r\nПри възможност водоподаването ще бъде възстановено по-рано, като след това може да се повиши мътността на водата.", "date": "2018.01.17", "title": "Сливен: Селата Стоил войвода, Млекарево, Бял кладенец и Радецки са без вода заради авария"}
{"url": "http://www.focus-news.net/news/2018/01/17/2478191/plovdiv-visoko-e-nivoto-na-zabolevaemost-ot-ostri-respiratorni-zabolyavaniya-v-oblastta.html", "text": "Задържа се високо нивото на заболеваемост от остри респираторни заболявания в Пловдив и областта. Това съобщи за Радио „Фокус” - Пловдив д-р Моника Троянчева от РЗИ. „Всички данни показват, че не става въпрос само за грип, а за остри респираторни заболявания”, заяви Троянчева. По думите ѝ все още няма потвърдени проби за грип от Националната референтна лаборатория в София. Ситуацията в областта продължава да се следи. За момента не се налага някаква ваканция за учениците.\r\nВ инспекцията продължават да се получават съобщения от детските и учебни заведения за болни деца. „При най-малка промяна ще информираме обществеността”, каза още д-р Троянчева.\r\nЦветана ТОНЧЕВА", "date": "2018.01.17", "title": "Пловдив: Високо е нивото на заболеваемост от остри респираторни заболявания в областта"}
{"url": "http://www.focus-news.net/news/2018/01/17/2478192/burgas-akademiyata-za-mladi-dami-zapoznava-grazhdanite-s-pravata-na-deteto.html", "text": "Първото събитие за 2018-та година на Академията за млади дами в Бургас е на тема „Моите права“ и ще се проведе утре, от 19.30 часа в Културен център „Морско казино“. Това съобщиха от Община Бургас. Целта на лекцията, която ще бъде с вход свободен, е да запознае децата и техните родители с правата, които има всяко дете у нас и които са регламентирани със специален закон.\r\nВ нашата страна за дете се приема всеки човек на възраст под 18 години. Децата също имат права. Правата са това, което ти е необходимо за да оцелееш, да се развиваш и да постигнеш пълния си потенциал. Всички права са еднакво важни и са свързани помежду си. Всеки се ражда с тях и никой не може да му ги отнеме.\r\nОсвен родителите или настойниците, държавата също трябва да се грижи за детето и да го закриля. Всички видове закрила, които то може да получи са описани в Закона за закрила на детето.\r\nЛектор на събитието ще бъде председателят на държавна Агенция „Закрила на детето“ – Офелия Кънева, която ще разкаже пред бургазлии за правата, регламентирани в закона и ще им предостави полезна информация.\r\nЛекцията „Моите права“ се организира от Зонта клуб Бургас, с подкрепата на Община Бургас и е част от ежемесечните семинари, които Академията за млади дами провежда в КЦ „Морско казино“.\r\nФорматът „Академия за млади дами“ стартира преди близо три години с ясната идея пред младите момичета в Бургас да има възможност за по-добър старт на развитие. Така Морското казино се превърна в притегателен център за провеждане на водещи лекции и събития на най-разнообразни и важни теми, свързани с агресията, насилието, пътят към успеха, здравето, спортът, модата, общуването и други.", "date": "2018.01.17", "title": "Бургас: Академията за млади дами запознава гражданите с правата на детето"}
{"url": "http://www.focus-news.net/news/2018/01/17/2478193/kyustendil-kukerskata-grupa-ot-selo-yabalkovo-specheli-vtoro-myasto-za-babugerska-maska-na-festivala-v-simitli.html", "text": "Кукерската група от село Ябълково спечели второ място за бабугерска маска на фестивала в Симитли. Това каза пред Радио „Фокус” – Кюстендил кметът на село Ябълково Бисер Златков. По думите му групата участва във фестивала от 7 години, тя се е състезавала с участници от цялата страна. „В нашата група участват много младежи, без тях не може да се продължи традицията”, каза Бисер Златков. По думите му в групата участват десетки жители на селото. „Най-голяма е конкуренцията на фестивала в Перник. Ние сме имали най-голямата награда от този фестивал. Предстои на 28 януари отново да се представим”, каза Бисер Златков. По думите му кукерството се предава от поколение на поколение, а най-младият участник в група е на възраст 3 месеца.\r\nВенцеслав ИЛЧЕВ", "date": "2018.01.17", "title": "Кюстендил: Кукерската група от село Ябълково спечели второ място за бабугерска маска на фестивала в Симитли"}
{"url": "http://www.focus-news.net/news/2018/01/17/2478194/afp-emanyuel-makron-i-angela-merkel-shte-se-sreshtnat-v-parizh-v-petak.html", "text": "Френският президент Еамнюел Макрон и германският канцлер Ангела Меркел ще се срещнат в петък, 19 януари, в Париж. Това са  съобщили от Елисейския дворец в сряда, предава AFP. Съгласно разпространената информация, двамата ще обсъдят „бъдещето на Европа, както и предстоящите приоритети“. \r\nСрещата ще се проведе два дни преди Германската социалдемократическа партия да гласува за или против одобрението на предварителното коалиционно споразумение със Съюза (ХДС/ХСС). : Цанко Цолов", "date": "2018.01.17", "title": "AFP: Еманюел Макрон и Ангела Меркел ще се срещнат в Париж в петък"}
{"url": "http://www.focus-news.net/news/2018/01/17/2478195/kantslerat-na-germaniya-angela-merkel-shte-obsadi-v-sofiya-s-premiera-borisov-prioritetite-na-balgarskoto-predsedatelstvo-na-saveta-na-evropeyskiya-sayuz.html", "text": "Канцлерът на Германия Ангела Меркел ще бъде на работно посещение в София в събота, 20 януари, по покана на министър-председателя Бойко Борисов. Това съобщиха от правителствената информационна служба. При срещата си двамата ще обсъдят приоритетите на Българското председателство на Съвета на Европейския съюз, както и актуални политически теми.", "date": "2018.01.17", "title": "Канцлерът на Германия Ангела Меркел ще обсъди в София с премиера Борисов приоритетите на Българското председателство на Съвета на Европейския съюз"}
{"url": "http://www.focus-news.net/news/2018/01/17/2478196/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "15-ото юбилейно издание на фестивалът „Симитлия – Древната земя на кукерите“, което се проведе на 13 януари на стадион „Септември“ в Симитли, вече е в историята. Въпреки това още дълго време ще се говори за грандиозното шоу, което сътвориха над 5 000 кукери от страната и чужбина, които дефилираха на маскарадните игри. Заради големия брой участници и многото хубави нещата, които се случиха на фестивала, в това издание на предаването „Симитли – минало, настояще и бъдеще“ на Радио „Фокус“ – Пирин и в още няколко от следващите ни предавания ще говорим за „Симитлия – Древната земя на кукерите“. Във времето от 15.00 до 16.00 часа предстои да Ви срещнем с кмета на Симитли Апостол Апостолов, с който разговаряхме непосредствено след фестивала за неговата равносметка от събитието. Освен това ще чуете и с някои от ръководителите на кукерските групи, които дефилираха в Симитли. В края на предаването няма да пропуснем да направим и обзор на по-важните новини и събития за общината от последните 7 дни.\r\nТелефоните за връзка със студиото ни са 0885 303 373 и 073/ 88-55-81. Може да ни пишете и на е-майл: pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.01.17", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/01/17/2478197/dobrich-direktsiya-mestni-danatsi-i-taksi-v-obshtinata-nyama-da-raboti-s-grazhdani-na-19-yanuari.html", "text": "Поради годишно облагане по партидите за недвижими имоти и превозни средства за 2018 година, дирекция „Местни данъци и такси“ в Община град Добрич няма да работи с граждани на 19 януари 2018 година. Това съобщиха от пресцентъра на Общината.", "date": "2018.01.17", "title": "Добрич: Дирекция „Местни данъци и такси“ в Общината няма да работи с граждани на 19 януари"}
{"url": "http://www.focus-news.net/news/2018/01/17/2478198/iliyana-ilieva-ministerstvo-na-ikonomikata-minimum-po-200-hilyadi-leva-mogat-da-poluchat-mikro-malki-i-sredni-predpriyatiya-za-pravilno-upravlenie-na-otpadatsi.html", "text": "Минимум по 200 хиляди лева могат да получат микро, малки и средни предприятия за правилно управление на отпадъци. Средствата се осигуряват по Оперативна програма „Иновации и конкурентоспособност“, в която могат да се включат компании, извършващи дейност на територията на Република България. Това обясни за Радио „Фокус“ – Велико Търново Илияна Илиева, зам.-главен директор на Дирекция „Европейски фондове за конкурентоспособност“ към Министерство на икономиката. Тя уточни, че днес във Велико Търново се провежда втората информационна кампания, която разяснява процедурата. „Тя е обявена от Управляващия орган на „Иновации и конкурентоспособност“ за предоставяне на безвъзмездна финансова помощ чрез конкурентен подбор, като средствата по тези процедури достигат до предприятия, които са микро, малки или средни. Освен това те трябва да развиват дейността си в сектор „C“ - преработваща промишленост. Кандидатите могат да кандидатстват или самостоятелно, или в партньорство, като то не е задължително“, уточни още експертът. Целите на самата процедура са увеличаване на ефективното оползотворяване на отпадъци, съответно намаляване на образуването на отпадъци и намаляване на суровини, които се използват в производството. Общият ѝ бюджет е приблизително 71 млн. лв., като тези средства са разпределени в различните категории. Крайният срок за кандидатстване е 16.00 часа на 23 април, като процедурата се извършва изцяло по електронен път.\r\nЛуиза ТРАНЧЕВА", "date": "2018.01.17", "title": "Илияна Илиева, Министерство на икономиката: Минимум по 200 хиляди лева могат да получат микро, малки и средни предприятия за правилно управление на отпадъци"}
{"url": "http://www.focus-news.net/news/2018/01/17/2478199/valentin-nikolov-gerb-dokladat-na-dans-ima-9-konstatatsii-za-batsis-no-ne-otchita-vmeshatelstva-i-narusheniya-v-sistemata.html", "text": "Докладът на ДАНС има 9 констатации за БАЦИС, но не отчита вмешателства и нарушения в системата. Това каза народният представител Валентин Николов от ПГ на ГЕРБ по време на брифинг в Народното събрание, предаде репортер на Агенция „Фокус“.  „Специално искаме да обърнем внимание на поредната политическа димка и на поредната лъжа, която излиза отляво в тази зала във връзка със  секретния доклад в НС. Става дума за системата БАЦИС“, каза Николов. Депутатът поясни, че този доклад, за който говори БСП е бил представен на закрита комисия. „Миналата година декември месец в Постоянната комисия за контрол на контрабандата пак бяха извикани съответните служби – Агенция „Митници“, главния прокурор на Република България. Пак говорихме за този доклад. Беше казано, че той е на база тези проверки, извършени от ДАНС под наблюдение на прокурор“, каза Николов. Депутатът обясни, че в този доклад има 9 констатации за слабости на системата  и е завършил с констатации, че няма нарушения от гледна точка за образуване на дело и вмешателство в системата. Николов поясни, че вследствие на този доклад е прекратено наблюдение на БАЦИС и констатациите са предоставени на премиера на Република България, за да може да ги отстрани. „Той ги  е предал на министъра на финансите и са предприети съответните дейности“, заяви Николов. Той обърна внимание, че това е направено ясно и всички народни представители са могли да бъдат запознати. \r\nДеница КИТАНОВА", "date": "2018.01.17", "title": "Валентин Николов, ГЕРБ: Докладът на ДАНС има 9 констатации за БАЦИС, но не отчита вмешателства и нарушения в системата"}
{"url": "http://www.focus-news.net/news/2018/01/17/2478200/predsedatelyat-na-ns-tsveta-karayancheva-i-predsedatelyat-na-grupata-za-priyatelstvo-s-balgariya-v-milli-medzhlisa-na-azerbaydzhan-obsadiha-vazmozhnostite-pred-dvustrannoto-satrudnichestvo.html", "text": "Възможностите за развитие на сътрудничеството между България и Азербайджан обсъдиха председателят на Народното събрание (НС) Цвета Караянчева и председателят на Групата за приятелство с България в Милли Меджлиса на Азербайджан Рауф Алиев, съобщиха от пресцентъра на НС. Делегация на Групата за приятелство с България в Милли Меджлиса е на посещение в България по покана на председателя на Групата за приятелство България – Азербайджан в 44-тото Народно събрание Хамид Хамид. \r\nПредседателят на парламента Цвета Караянчева увери госта, че традиционно добрите отношения между двете страни ще продължат да се задълбочават и ще стават още по-динамични. Тя подчерта важността на сътрудничеството в областта на културата, туризмът, енергетиката и в другите сфери на икономиката. Цвета Караянчева припомни резултатите от визитата на премиера Бойко Борисов в Баку и отбеляза, че първата  редовна въздушна линия между България и Азербайджан ще стимулира туристическия обмен между двете страни. \r\nПредседателят на Групата за приятелство с България в Милли Меджлиса на Азербайджан Рауф Алиев посочи, че България е дружеска страна и изрази задоволство, че тя в момента председателства Съвета на ЕС. Той подчерта, че е важно двете страни да гледат напред и да развиват отношенията си в сферите на енергетиката, транспорта, новите технологии, културата и спорта. Постигнатата между България и  Азербайджан договореност ще позволи от 2020 г. страната да получава 1 млрд. куб. метра азербайджански природен газ годишно, посочи гостът. \r\nПосланикът на Република Азербайджан Наргиз Гурбанова заяви на разговора, че отношението в България към нейната страна винаги е било много топло, независимо от това кой е управлявал. Тя отбеляза значението на взаимодействието между двете страни в областта на транспорта и отбеляза, че сътрудничеството е за благото на двата народа. \r\nПредседателят на Групата за приятелство България – Азербайджан в Народното събрание Хамид Хамид съобщи, че с неговия колега  Рауф Алиев са решили между двата парламента да се проведат турнири  по футбол и тенис. \r\nБългария и Азербайджан трябва да продължават да работят за разширяването на отношенията си в икономиката, спорта, туризма и енергетиката. Това обсъдиха народните представители от Групата за приятелство България – Азербайджан и делегацията на Групата за приятелство с България в Милли Меджлиса на Азербайджан. Тема на разговора беше развитието на парламентарното сътрудничество между двете държави, както и партньорството в конкретни области. Българските депутати посочиха като пример разкритите преди дни директни полети между Баку и София. Те ще доведат до задълбочаване на отношенията между двете държави в много сфери като туризъм, бизнес, образование и спорт.", "date": "2018.01.17", "title": "Председателят на НС Цвета Караянчева и председателят на Групата за приятелство с България в Милли Меджлиса на Азербайджан обсъдиха възможностите пред двустранното сътрудничество"}
{"url": "http://www.focus-news.net/news/2018/01/17/2478201/smolyan-do-31-yanuari-samoosiguryavashtite-se-litsa-ot-oblastta-mogat-da-promenyat-vida-na-osiguryavaneto-si.html", "text": "До 31 януари 2018 г. самоосигуряващите се лица могат да променят вида на осигуряването си. Това съобщиха от ТД на НАП – Пловдив, офис – Смолян. Самоосигуряващите се лица задължително се осигуряват във фонд „Пенсии” на Държавното обществено осигуряване, а по свой избор могат да се осигуряват и във фонд „Общо заболяване и майчинство”. Те могат да изберат да внасят осигурителните си вноски на по-висок процент и  да се ползват от всички осигурени социални рискове (без трудова злополука и професионална болест и безработица). Другият вариант е да внасят осигурителни вноски на по-нисък процент за инвалидност поради общо заболяване, за старост и за смърт. От НАП напомнят, че в този случай самоосигуряващите се нямат право на обезщетения в определени ситуации (например т. нар. „майчински” при бременност и раждане).\r\nВидът на осигуряването на самоосигуряващите се лица може да се променя за всяка календарна година, ако е подадена декларация по утвърден образец от изпълнителният директор на НАП. Срокът за подаване на документа е до 31 януари на съответната година. В 7-дневен срок от започване или възобновяване на трудовата дейност самоосигуряващите се лица определят вида на осигуряването си, като подават декларация по утвърден образец в компетентната териториална дирекция на НАП. При прекъсване и възобновяване на съответната трудова дейност през календарната година не може да се променя вече избраният и декларираният вид осигуряване.\r\nДекларациите се подават в офисите на НАП лично или чрез упълномощено лице или по пощата с обратна разписка.", "date": "2018.01.17", "title": "Смолян: До 31 януари самоосигуряващите се лица от областта могат да променят вида на осигуряването си"}
{"url": "http://www.focus-news.net/news/2018/01/17/2478202/ministar-neno-dimov-balgariya-privetstva-priemaneto-na-strategiyata-za-predotvratyavane-na-otpadatsite-ot-plastmasi.html", "text": "България приветства приемането на Стратегията за предотвратяване на отпадъците от пластмаси. По време на Българското председателство ще бъдат проведени дискусии по различните законодателни и незаконодателни мерки, заложени в стратегията. Това заяви министърът на околната среда и водите Нено Димов по повод представянето на стратегията вчера, съобщиха от пресцентъра на Министерството.  \r\n„Пластмасовите отпадъци: европейска стратегия за опазване на планетата, защита на гражданите ни и предоставяне на възможности на отраслите ни“ представлява незаконодателен документ на Европейската комисия. Целта е да се преодолее негативният отпечатък на пластмасите върху околната среда. Документът ще начертае мерки, които да доведат до насърчаване на разделното събиране и рециклирането на пластмасови отпадъци, както и до ограничаване изхвърлянето на пластмасови отпадъци в околната среда и предотвратяване навлизането на микропластмаси в морска среда. Ще бъде поставен акцент и върху производството и употребата на биоразградими и компостируеми пластмаси.  \r\nМерките са от изключителна важност, защото целят повишаване на качеството на живот на гражданите чрез намаляване на замърсяването в околната среда. Те ще бъдат съпроводени и с конкретни предложения за стимулиране на инвестициите в иновативни решения и проекти.  Българското председателство ще проведе заседания за дискусия на Работна група „Околна среда“ в Съвета на ЕС по отделните точки от документа. В рамките на заседанията и обсъжданията на стратегията, България като председател ще цели постигане на консенсус в позициите на държавите членки към оптимален баланс между необходимостта от  намаляване на екологичния отпечатък на пластмасата, отчитайки икономическия, социален и здравен аспект на прилаганите мерки. Очаква се работа по формулирането и обсъждане на Заключения на Съвета по тази тема. \r\nСтратегията предвижда повишаване на комуникацията и стимулиране на активното участие на гражданите в посока промяна на потребителските навици и по-голяма информираност в потребителския избор, популяризиране на ползите от разделно събиране и рециклиране, от използване на по-малко опаковки, отказване от използване на еднократни торбички и други еднократни пластмасови продукти и осъзнат избор към закупуване вещи и предмети, които са по-трайни и устойчиви във времето. \r\nПо отношение на пластмасите България е сред първите държави членки, които още през 2011 г. въведоха ограничителни мерки за пластмасовите торбички чрез заплащане на продуктова такса за брой. Мерките дадоха резултат още преди приемането през 2015 г. на европейска директива за намаляване потреблението на торбичките на ниво ЕС. В края на 2017 г., съгласно проучване на Евробарометър, 50% от българските граждани са се отказали от използването на пластмасови торбички за еднократна употреба. \r\nПо експертни оценки, в България се рециклират близо 40% от образуваните битови отпадъци от пластмаса, което е с близо 10 на сто над средното ниво за ЕС. Основната част от рециклираните пластмасови отпадъци от бита представляват отпадъци от пластмасови опаковки, за които са въведени европейски цели по оползотворяване. В страната е въведена разширена отговорност на производителя за отпадъци от опаковки наред с още 5 потока отпадъци. Първите стъпки в разделното събиране на отпадъците от опаковки, в т.ч. от пластмаса са от 2004 г. Към настоящия момент са обхванати 6, 4 млн. жители в 183 общини в системи за разделно събиране. \r\nСтраната ни постига всяка година европейските цели по рециклиране на отпадъци от опаковки. За 2015 г., при цел от 60 процента оползотворяване на общото количество опаковки, България е оползотворила 254 099 тона от 392 547 тона пуснати на пазара опаковки, което е 64,7 на сто. Целите по отделни материали също се постигат успешно, а при пластмасата резултатите са над средните за ЕС – за 2015 г. са рециклирани близо 61% от пуснатите на пазара опаковки от пластмаса при средно 40 процента за ЕС. Този резултат значително надвишава заложената директивна цел от 22,5%. \r\nЗа третиране на отпадъците от опаковки са изградени 49 сепариращи инсталации, от които собственост на организациите по оползотворяване на опаковки са 27, а останалите на техни подизпълнители. Освен частните инвестиции, направени от организациите по оползотворяване в инсталации и системи за разделно събиране на отпадъци, с европейски средства по ОПОС 2007-2013 са изградени 11 сепариращи инсталации за битови отпадъци с общ капацитет над 730 000 тона. В настоящия програмен период – 2014-2020 ще бъдат изградени още 16 инсталации, за 6 от които вече са подписани договори. В допълнение към разделно събираните отпадъци от опаковки, тези инсталации ще позволят отделянето на допълнителни количества пластмасови отпадъци, които да бъдат рециклирани и оползотворени. \r\nСтраната разполага с достатъчен капацитет за рециклиране на отпадъците от всички основни материали като хартия, пластмаса, стъкло и метал.  По отношение на пластмасата, например, са издадени разрешения за дейности по рециклиране на над 130 фирми с общ капацитет надхвърлящ 560 000 тона. При стъклото рециклиращите мощности надхвърлят 130 000 тона, а при хартията достигат общо около 180 000 тона. \r\nИзвън частните инвестиции от страна на системите за разделно събиране на отпадъци от опаковки, основните инвестиции в инфраструктура по управление на отпадъците са по линия на европейските фондове. В настоящия програмен период на ОПОС по ос „Отпадъци“ са предвидени общо 562, 8 млн. лв., а до момента са обявени процедури на обща стойност 322,5 млн. лв. за инсталации за сепариране и рециклиране на отпадъци. \r\nДруг източник на финансиране на инсталации за сепариране и рециклиране са натрупаните средства от отчисленията по чл. 64 от Закона за управление на отпадъците, чиято цел е да се финансират дейности и съоръжения стоящи по-високо в йерархията по управление на отпадъците. Събраните от общините до момента средства са над 140 млн. лв. \r\nМОСВ насърчава в тази посока за различни инициативи, планирани от институциите и от неправителствения сектор. Министерството е предприело действия срещите и събитията, които ще се проведат по наша инициатива и егида (125 в Брюксел, София и други страни) да бъдат проведени „без пластмасови продукти“.", "date": "2018.01.17", "title": "Министър Нено Димов: България приветства приемането на Стратегията за предотвратяване на отпадъците от пластмаси"}
{"url": "http://www.focus-news.net/news/2018/01/17/2478203/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на Радио „Фокус“ – Пазарджик и Община Белово ще разговаряме с Анета Кечева, директор на Дирекция „Специализирана администрация“ в Община Белово за работата по проекти, за възможностите за усвояване на евросредства и за реализираните дейности със средства от капиталовата програма на Общината. Във втората част на предаването ще чуете повече за историята и проучванията на един от знаковите културни паметници на територията на община Белово – Беловската базилика. За нейната роля и значение през вековете ще разкаже Севдалина Попова, директор на Музейна сбирка „Атанас Хрисчев“ в Белово. В края на предаването ще разговаряме и с Росица Данкова, кмет на село Голямо Белово, за историята и съхранените традиции в населеното място. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.01.17", "title": "Акценти в предаването „Белово – градът на трите планини“ на Радио „Фокус“ - Пазарджик"}
{"url": "http://www.focus-news.net/news/2018/01/17/2478204/sofiya-dva-avtomobila-sa-katastrofirali-na-kragovoto-dvizhenie-na-stochna-gara.html", "text": "Два автомобила – със сръбска и хасковска регистрация са катастрофирали на кръговото движение на Сточна гара, предаде репортер на Агенция „Фокус“. По първоначални данни катастрофата е тежка. \r\nОчаквайте подробности.", "date": "2018.01.17", "title": "София: Два автомобила са катастрофирали на кръговото движение на Сточна гара"}
{"url": "http://www.focus-news.net/news/2018/01/17/2478205/dimitar-brachkov-kmet-na-petrich-vazhni-obshtinski-obekti-shte-realizirame-prez-2018-g.html", "text": "35 803 023 лв. е бюджетът на Община Петрич за 2018 г. Сумата е с 9 733 437 лв. повече, сравнено с годината на встъпване на екипа на кмета Димитър Бръчков. Увеличението идва от по-добрата събираемост на местните данъци и такси, по–ефективното управление на общинската собственост и осигуряването на значително външно финансиране за важни общински обекти. Това съобщиха от пресцентъра на Община Петрич. През 2018 г с преходен остатък в размер на 3 114 456 лв. ще бъдат завършени: Дом на покойника и паркинг до гробищния парк, спортната зала в Гранично поделение, пътят за Рупите и новият зеленчуковия пазар в Петрич. За подобряване на енергийната ефективност на сградата на болницата ще се инвестират 600 хил лв. средства от държавата. В бюджет 2018 е предвидено също закупуването на нов рентген за болницата, като 30% ще е финансирането със собствени общински средства, 70% регулярни месечни вноски от болницата. С осигурено външно целево финансиране ще бъде укрепено и  свлачището по пътя Кърналово – Дреново (262 000 хил лв.). Тази година Община Петрич ще разчита и на повече пари за капиталови разходи – 4 701 307 лв., което е с 102 хил. лв. повече сравнено с миналата година. След години очакване е заложен и нов сондаж на р. Струмешница /145 хил лв./, който да гарантира необходимия дебит на питейната вода за града и три съседни села. Кметът ще предложи на ОбС да определи като обект от първостепенно значение изграждането на довеждащ водопровод и допълнителен резервоар за града. \r\nТака с проект за над 2 млн лв. ще се кандидатства пред МРРБ. „Обектът е стратегически, защото ще осигурим допълнително гравитачна питейна вода”, посочи кметът. Повече ще са парите - 420 хил лв. за поддържане на уличната мрежа в града. За ул. „Сандо Китанов” е заложена цялостна подмяна на водопровода и нова асфалтова настилка на стойност 100 хил лв. извън сумата, предвидена за уличната мрежа . Ще бъдат определени и места за паркиране по същата улица. С близо 400 хил лв. има ръст и на средствата, които се насочват към благоустрояването на селата през годината. \r\n„Търсим баланса и заради това ,че миналата година в някои села се направиха повече инвестиции, сега насочваме ресурс към други села за подобряване състоянието на инфраструктурата. Средствата разпределяме според неотложност и брой население. Целта ни ще бъде, не да се работи на парче, а всеки започнат обект да бъде напълно завършен”, обобщи кмета Димитър Бръчков. \r\nЗа сравнение – през 2017 г. за селата средствата бяха 586 000 лв., а тази година се предвиждат 928 000 лв., от тях 400 хил лв. за благоустрояване на най-голямото село – Първомай и 121 000 за ремонт на читалищни сгради в селата. В новия бюджет екипът на кмета предлага да бъдат  предвидени средства за изготвяне на регулационни и застроителни планове на части от подгорските села, които до днес не са урегулирани. Това създава трудности на гражданите при инвестиционни намерения, изваждане на документи, при разпореждане със собствеността. По отношение на образованието през 2018 г ще бъдат извършени ремонти  на три училищни сгради и една детска градина по ОП „Региони в растеж”.  Отделно в поименния списък са предвидени 165 хил лв. за ремонт на други две училища в града, едно средищно и ОДК. За текущи ремонти в детските градини са определени 219 900 лв., които не са от списъка за капиталови разходи. Допълнително към тях се включва и закупуването на климатици, с което ще се завърши процесът по климатизация на всички групи в градините. \r\nНад две важни стратегии в образованието със собствени средства ще работи също Община Петрич през годината. Първата е Стратегия за превенция и борба с разпространението и употребата на наркотици, която предвижда и осигуряването на видеонаблюдение в дворовете на детските градини. Втората е Стратегия за образователното приобщаване на учениците от ромски произход, като за нейното изпълнение е предвидено да се подобри състоянието на сградния фонд на училищата в близост до ромските квартали. Проектът за бюджет на Община Петрич за 2018 г е внесен за разглеждане в Общински съвет.", "date": "2018.01.17", "title": "Димитър Бръчков, кмет на Петрич: Важни общински обекти ще реализираме през 2018 г."}
{"url": "http://www.focus-news.net/news/2018/01/17/2478206/euronews-viorika-danchila-be-nominirana-za-nov-premier-na-rumaniya.html", "text": "Управляващата в Румъния Социалдемократическа партия номинира Виорика Данчила за премиерския пост, след като по-рано досегашният министър-председател подаде изненадващо оставка, съобщава Euronews. Данчила е сочена като част от кръга на лидера на партията Ливиу Драгня. Преди да бъде назначена на поста обаче, тя трябва да бъде одобрена и от президента на страната Клаус Йоханис. : Цанко Цолов", "date": "2018.01.17", "title": "Euronews: Виорика Данчила бе номинирана за нов премиер на Румъния"}
{"url": "http://www.focus-news.net/news/2018/01/17/2478207/aleksandar-ivanov-gerb-tselta-na-bsp-e-da-naleyat-mediyno-vnimanie-kam-svoya-vot-na-nedoverie-polovinchatata-im-informatsiya-se-chete-skandalno-samo-ot-tyah.html", "text": "БСП изкарва половинчати понятия. Това каза народният представител от ПГ на ГЕРБ Александър Иванов по време на брифинг в Народното събрание, предаде репортер на Агенция „Фокус“. „Целта на БСП е да налеят медийно внимание към своя вот на недоверие, който внасят от днес. За съжаление половинчатата информация се чете скандално само от тях. Има изготвени доклади, констатации на прокуратурата, на ДАНС и на всички разследващи органи, които не констатират нарушения и реално вмешателство в системата БАЦИС“, посочи Иванов. Той отчете, че  Агенция „Митници“ и софтуерният разработчик на системата са предприели мерки за нейното подобряване. „Истината e, че данъчните приходи от 2014 г. от 23 млрд. лв. 2015 г. са 24, 855 млрд. лв, 2016 г. се повишават с още два милиарда и 2017 г. са 29,6 млрд. лв. Не знам на каква база, на какви основания БСП за пореден път, изговаряйки половината истината, създават медийно напрежение“, заяви Иванов. Той поясни, че това се случва в деня, в който всички политически сили в Европейския парламент приветстват пред министър-председателят Бойко Борисов мерките срещу корупцията. \r\nДеница КИТАНОВА", "date": "2018.01.17", "title": "Александър Иванов, ГЕРБ: Целта на БСП е да налеят медийно внимание към своя вот на недоверие, половинчатата им информация се чете скандално само от тях"}
{"url": "http://www.focus-news.net/news/2018/01/17/2478208/veliko-tarnovo-v-pavlikeni-e-otkrito-pomeshtenie-za-otglezhdane-na-narkotichni-veshtestva.html", "text": "В Павликени е открито помещение за отглеждане на наркотични вещества. Това съобщиха от пресцентъра на МВР. 49-годишен мъж от Павликени е отглеждал наркотиците. Помещението е установено при съвместна акция на служители на ГД БОП, ТЗ БОП – Велико Търново и РУ – Павликени вчера. При проверка на имот в Павликени, обитаван от 49-годишния мъж с инициали И .К., са открити апаратура за отглеждане на канабис, 305 г от наркотичното вещество, саксии и др. вещи, които имат отношение към престъпната му дейност. В хода на разследването е изяснено, че изграждането на помещението, апаратурата и отглеждането на наркотичното вещество са дело на мъжа. По случая е започнато досъдебно производство.", "date": "2018.01.17", "title": "Велико Търново: В Павликени е открито помещение за отглеждане на наркотични вещества"}
{"url": "http://www.focus-news.net/news/2018/01/17/2478209/valentin-nikolov-gerb-votat-na-nedoverie-savpada-s-blestyashtoto-predstavyane-na-premiera-boyko-borisov-v-evropeyskiya-parlament.html", "text": "Вотът на недоверие съвпада с блестящото представяне на премиера Бойко Борисов в Европейския парламент. Това каза народният представител Валентин Николов от ПГ на ГЕРБ по време на брифинг в Народното събрание, предаде репортер на Агенция „Фокус“.  По думите на Николов не случайно двете събития съвпадат. „Това за мен е едно омаскаряване на България. Не беше моментът за това“, заяви Николов. Според него вотът на недоверие е добър парламентарен инструмент за корекция на управлението, но в момента не се изпълнява както трябва. \r\nДеница КИТАНОВА", "date": "2018.01.17", "title": "Валентин Николов, ГЕРБ: Вотът на недоверие съвпада с блестящото представяне на премиера Бойко Борисов в Европейския парламент"}
{"url": "http://www.focus-news.net/news/2018/01/17/2478210/t-24-erdogan-se-vpuska-vav-vanshna-avantyura-samo-i-samo-za-da-specheli-izborite-prez-2019-godina.html", "text": "Известният турски писател и журналист Хасан Джемал защитава тезата, че стъпка по стъпка турският президент Реджеп Тайип Ердоган тласка страната към външна авантюра с единствената цел да спечели общите и президентските избори на 3 ноември 2019 година. Позицията му е публикувана в независимото интернет издание „Т 24”. Визира се войнствената риторика на Ердоган и трескавите приготовления на Анкара за военна операция в Сирия в района на Африн. „Понеже резултатите от предизборните анкети никак не са добри за Ердоган. Така и не може да види в тях онова, на което разчита и се надява. И тази неприятна ситуация допълнително го изнервя”, обяснява още Хасан Джемал в „Т 24”.: Георги Димов", "date": "2018.01.17", "title": "Т 24: Ердоган се впуска във външна авантюра, само и само за да спечели изборите през 2019 година"}
{"url": "http://www.focus-news.net/news/2018/01/17/2478211/yanka-chukalova-tsentar-za-nastanyavane-ot-semeen-tip-s-ahmatovo-v-tsentara-e-osigureno-vsichko-neobhodimo-za-po-dobar-zhivot.html", "text": "В Центъра за настаняване от семеен тип в община Садово е осигурено всичко необходимо за по-добър живот. Това каза за Радио „Фокус“ – Пловдив Янка Чукалова, управител на Центъра. „12 души е капацитетът на Центъра и толкова са настанените лица”, каза Чукалова. По думите ѝ хората там не изпитват някаква липса. „Осигурили сме им всичко необходимо за един по-добър живот“, добави Чукалова. Всяка година Центърът организира екскурзия за хората. Това се прави през месец август. В Центъра за настаняване от семеен тип, който се намира в село Ахматово, работят двама специалисти социални дейности, социален работник, трудов терапевт, четирима санитари и фелдшер. „Трудът е доста тежък. Психическото натоварване е много голямо“, заяви Янка Чукалова. За това те получават минимална работна заплата. Тя добави, че Центърът се отоплява с климатици. Сред хората, настанени там, се срещат и талантливи. „Има едно момче, което много обича да пише”, каза Янка Чукалова. „Когато дойде при нас носеше една папка със стихотворения, които е написал сам”, добави тя.\r\nВесела КРЪСТЕВА", "date": "2018.01.17", "title": "Янка Чукалова, Център за настаняване от семеен тип - с. Ахматово: В Центъра е осигурено всичко необходимо за по-добър живот"}
{"url": "http://www.focus-news.net/news/2018/01/17/2478212/yambol-obshtinata-e-otlichena-v-konkursa-na-ministerstvo-na-turizma-za-novi-kulturno-istoricheski-destinatsii.html", "text": "Общината е отличена като победител в конкурса на Министерство на туризма за нови културно-исторически дестинации, съобщиха от Община Ямбол. Официалната церемония по връчването на наградите по проект „Културно-туристически ЕДЕН дестинации в България“ бе в столицата. Тя бе открита със специалното участие на уникалните за страната ни танцуващи коледари – традиция, съществуваща единствено в Ямбол.\r\nКметът на Ямбол Георги Славов получи престижното отличие от зам.-министъра на туризма Ирена Георгиева. „За Ямбол тази награда е изключителна чест и признание за усилията ни за развитие туристическия потенциал на града. Ямбол има какво да покаже и с какво ново да провокира“, заяви кметът Георги Славов.\r\nОглавявайки избраните за 2017 г. дестинации, Ямбол вече е част от европейската ЕДЕН мрежа (European Destinations of Excellence – Отлични  европейски дестинации). Общината получава професионално фото заснемане, отпечатване на промоционални брошури, публикации в медии и специален сертификат.\r\nСред основните критерии, които Ямбол покри с най-голям брой точки, за да бъде отличен като победител, са: качество, богатство и оригиналност на туристическата оферта въз основа на местните културно-материални активи; достъпност на дестинацията, инфраструктура и качество на туристическото предлагане; събития и атракции за насърчаване на културния туризъм; привлекателност на дестинацията за туристите, базирана на предлаганите в нея уникални преживявания.", "date": "2018.01.17", "title": "Ямбол: Общината е отличена в конкурса на Министерство на туризма за нови културно-исторически дестинации"}
{"url": "http://www.focus-news.net/news/2018/01/17/2478213/ministar-lilyana-pavlova-poluchihme-podkrepa-i-priznanie-che-sme-na-prav-pat.html", "text": "Българските приоритети бяха представени по един много убедителен и ясен начин. Благодарни сме за подкрепата, която получихме от всички политически партии в ЕП и от признанието от председателя на ЕК Жан Клод Юнкер за това, че са ясни и добре подбрани. Това каза министърът за Българското председателство на Съвета на ЕС 2018 Лиляна Павлова в Страсбург пред медиите след представянето на приоритетите на Българското председателство пред Европейския парламент от министър-председателя Бойко Борисов, съобщиха от пресцентъра на министерството.\r\nМинистър Лиляна Павлова акцентира на това, че страната успя да върне темата за Западните Балкани в общоевропейският дневен ред и да насочи вниманието на институциите към дебата за бъдещето на Европа, дигиталния дневен ред, към сигурността и стабилността на континента.\r\nНа днешното заседание страната получи ясно подкрепа в борбата с корупцията, каза още министърът за Българското председателство на въпрос. „България има воля за борба с корупцията, върви по прав път по отношение на мерките и законодателството и това, по което се работи, дава резултат, който е видим през икономическите показатели – ръста на икономика, намаляващата безработица и увеличаването на инвестициите“, допълни тя.", "date": "2018.01.17", "title": "Министър Лиляна Павлова: Получихме подкрепа и признание, че сме на прав път"}
{"url": "http://www.focus-news.net/news/2018/01/17/2478214/b92-sarbiya-kosovska-mitrovitsa-izprati-oliver-ivanovich.html", "text": "В сряда бе погребан един от лидерите на косовските сърби Оливер Иванович, като процесията тръгна от Косовска Митровица и стигна до Белград, предава сръбското радио B92. Тялото на застреляни във вторник Иванович ще бъде поставено в параклис в сръбската столица, като погребението ще се състои в четвъртък, 18 януари. \r\nПроцесията бе охранявана от множество служители на реда, като голям брой пътища бяха временни затворени. : Цанко Цолов", "date": "2018.01.17", "title": "B92 (Сърбия): Косовска Митровица изпрати Оливер Иванович"}
{"url": "http://www.focus-news.net/news/2018/01/17/2478215/stara-zagora-13-820-kasa-tsigari-bez-banderol-sa-izzeti-pri-proverka-v-kashta-v-chirpan.html", "text": "13 820 къса цигари без бандерол са иззети при проверка в къща в Чирпан. Това съобщиха от пресцентъра на МВР. Служители на РУ – Чирпан са предприели вчера процесуално-следствени действия в къщата, която се намира на ул. \"Победа\" в Чирпан. При претърсването на имота са открити и иззети общо 13 820 къса цигари от различни марки без акцизен бандерол и над 6 кг ситно нарязан тютюн без бандерол, собственост на 20-годишна жена от града. Младата жена е задържана за срок до 24 часа. Образувано е досъдебно производство.", "date": "2018.01.17", "title": "Стара Загора: 13 820 къса цигари без бандерол са иззети при проверка в къща в Чирпан"}
{"url": "http://www.focus-news.net/news/2018/01/17/2478216/ivan-takov-bsp-priemame-merki-sreshtu-mrasniya-vazduh-a-v-byudzhet-2018-nyama-zalozhen-1-lev-za-izpalnenieto-im.html", "text": "Приемаме мерки срещу мръсния въздух, а в Бюджет 2018 на Столична община няма заложен 1 лев за изпълнението им. Това заяви столичният общински съветник от БСП и заместник-председател на Комисията по финанси и бюджет и член на Комисията по опазване на околната среда, земеделие и гори Иван Таков в сутрешния блок на Нова телевизия \"Здравей, България\", съобщиха от пресцентъра на БСП-София. \r\n\"На предстоящата първа за годината сесия на Столичния общински съвет на 25-и януари ще гласуваме Бюджет 2018, каза той. - Тогава трябва да гласуваме и Доклада с мерките за чистия въздух. В него става въпрос за буферни паркинги, за изграждане на ново сметище за битови отпадъци. А в бюджета няма един лев, заложен за това. Как ще се случат нещата при това положение?!\".\r\nСпоред Иван Таков мерките срещу мръсния въздух са някаква плаха стъпка в правилната посока, но въпросът е в това как ще бъде контролирано и гарантирано изпълнението им. \"Още при приемането им трябва да сме наясно дали те може да бъдат съблюдавани и как ще стане това, коментира още той. - На този етап аз имам съмнения, че управляващите в СО ще успеят да контролират изпълнението им. Вече видяхме един лош пример със свободна продажба на стара дограма с боя и всякакви химикали за огрев. Това показва, че няма никакъв контрол от страна на отговорните институции\". \r\nИван Таков подчерта, че няма как Столична община да има реална представа за състоянието на въздуха в София при положение, че само в 5 точки в града се измерва замърсяването. \"Всички мерки в Доклада на практика са предназначени за периода, в който има прогноза или има реално замърсяване. Щом се очакват надвишени норми, започваме със забраните. Това за нас са повърхностни мерки. За да има смисъл, трябва да мислим в друга посока - как да се справим с източниците на това замърсяване, за да не се стига изобщо до мерки при превишена норма на праховите частици във въздуха\".", "date": "2018.01.17", "title": "Иван Таков, БСП: Приемаме мерки срещу мръсния въздух, а в Бюджет 2018 няма заложен 1 лев за изпълнението им"}
{"url": "http://www.focus-news.net/news/2018/01/17/2478217/silistra-46-godishen-mazh-e-zadarzhan-za-proyava-na-agresiya-spryamo-politseyski-sluzhitel.html", "text": "46-годишен мъж е задържан за грубо нарушение на обществения ред и проява на агресия срещу орган на властта. Това съобщиха от пресцентъра на МВР. Вчера около 17.50 часа в Силистра, отзовавайки се на сигнал за запален огън и шум в междублоково пространство, полицейски автопатрул установил на адреса петима мъже, видимо употребили алкохол. Вместо да изпълни дадените полицейски разпореждания, единият от тях (на 46 г.) отправил обиди, ругатни и заплахи към служителите на реда и нанесъл удари в главата на един от полицаите. Мъжът е задържан за срок до 24 часа, срещу него е започнато бързо производство.", "date": "2018.01.17", "title": "Силистра: 46-годишен мъж е задържан за проява на агресия спрямо полицейски служител"}
{"url": "http://www.focus-news.net/news/2018/01/17/2478218/priziv-na-uchastnitsite-v-mezhdunarodnata-konferentsiya-2017-godina-na-islyamskata-solidarnost-mezhdukulturen-i-mezhdureligiozen-dialog.html", "text": "На 21 декември 2017 г. в столицата на Азербайджан - Баку, бе проведена Международна конференция \"2017 - година на ислямската солидарност: Междукултурен и междурелигиозен диалог\" с участието на държавни, религиозни, научни деятели, ръководители и представители на международни организации. Посолството на Република Азербайджан в България привежда текст, в който участниците в събитието отправят призив към държавните глави, международните организации и религиозните лидери.\r\nУчастниците в конференцията \"подчертават значението на подкрепата за културното многообразие, междукултурния и междурелигиозния диалог, а също и на свързаното с него сътрудничество на международно ниво, в атмосфера на взаимно уважение и взаимно разбиране, считайки това за гарант на мира и сигурността. Потвърждават важността на продължаването на Бакинския процес (международна платформа, създадена по инициатива на държавния глава на Азербайджан Илхам Алиев - бел. р.), започнат през 2008 г. с цел предотвратяване на глобални заплахи, а също и съответстващите инициативи и усилия в това направление\". \r\nПо-надолу в текста участниците в конференцията изразяват \"загриженост по повод увеличаването на случаите на дискриминация, ксенофобия, тероризъм, сепаратизъм, екстремизъм, а също на национална, религиозна и етническа нетърпимост, масовия поток на бежанци, разрушенията на паметници и храмове, а също и за случаите на унищожаване от терористични и екстремистки групировки на религиозни обекти, културни паметници и исторически ценности\".\r\nОтчитайки значението на увеличаване на усилията на международната общност в името на прекратяването на въоръжените конфликти, които възпрепятстват устойчивото развитие, спокойствие, стабилност и сигурност, участниците в конференцията отправиха \"призив към държавите, ООН и други международни и регионални организации, а също и към религиозни лидери за продължаване на съдействието за междукултурен и междурелигиозен диалог, взаимното разбиране и разширяването на сътрудничеството в тази област\".\r\nОт документа става ясно, че според участниците в конференцията е необходимо разширяването на сътрудничеството с цел противодействие на пропагандните идеологии, които провокират насилие на национална, етническа и религиозна почва. За тази цел е необходимо засилване на диалога и информираността, изразяват увереност участниците във форума.\r\nОтправени са и призиви за предприемането на мерки за пресичане на политически мотивираната и целенасочено подстрекаваната ксенофобия и ислямофобия, актовете на тероризъм, а също и срещу престъпленията срещу човечеството.\r\nУсилия на глобално ниво са необходими и за противодействието на заплахите за международната сигурност и стабилност, за противодействие на тероризма, агресивния сепаратизъм и екстремизъм, които пораждат конфликти и бежански поток.\r\nУчастниците в конференцията призовават също международната общност да даде своя принос за разрешаване на конфликта в Нагорни Карабах и настояват по отношение на ситуацията около Ерусалим да бъде прието решение на основа уважение на всички религии и култури, и в съответствие с международните норми и принципи.", "date": "2018.01.17", "title": "Призив на участниците в Международната конференция \"2017 - година на ислямската солидарност: Междукултурен и междурелигиозен диалог\""}
{"url": "http://www.focus-news.net/news/2018/01/17/2478219/antonio-tayani-ep-balgarskiyat-ministar-predsedatel-beshe-burno-aplodiran-nadyavam-se-tova-da-e-dobar-znak-i-za-programata-na-balgarskoto-predsedatelstvo.html", "text": "Българският министър-председател беше бурно аплодиран, надявам се това да е добър знак и за програмата на Българското председателство. Това каза председателят на Европейския парламент Антонио Таяни по време на съвместна пресконференция с българския премиер Бойко Борисов в Страсбург, предаде репортер на Агенция \"Фокус\". \"Високо оценяваме казаното от българския министър-председател. Той заяви, че България ще направи всичко по силите си, за да намери решение на проблема с миграцията и свързаните с него проблеми за преразглеждането на Дъблинската система. Това е много важно за нас\", каза още Таяни. \r\n\"Г-н министър-председателят заяви, че той иска да води диалог. Нещо, което ни беше много приятно да чуем. Също така ни беше много приятно да чуем, че българското председателство е готово да подготви и следващата многогодишна финансова рамка. Бюджетът е неразделна част от политиките и е моментна снимка, която показва моментните политики като миграция, вътрешна сигурност, борбата с младежката безработица, значимостта на растежа и сближаването с държавите, където растежът изостава. Ние наистина искаме да водим конструктивен диалог за бюджета. Не желаем да се губи никакво време\", каза още председателят на Европейския парламент. \r\n\"Българският министър-председатаел беше бурно аплодиран, надявам се, че това е добър знак и за програмата на Българското председателство. Много ни е приятно да видим, че българското правителство и българският парламент са решени да се заемат със съдбата на Балканите. Това е много важно за Европа в момент на нестабилност и  опасност от тероризъм и присъствие на джихадисти в страни като Босна и Херцеговина. Мога да добавя и Косово, вчера там беше убит важен политик\", коментира още Антонио Таяни.", "date": "2018.01.17", "title": "Антонио Таяни, ЕП: Българският министър-председател беше бурно аплодиран, надявам се това да е добър знак и за програмата на Българското председателство"}
{"url": "http://www.focus-news.net/news/2018/01/17/2478220/mariyana-hristova-odmvr-veliko-tarnovo-bitov-skandal-e-nay-veroyatnata-prichina-za-strelbata-v-zhilishtnata-sgrada-kasno-snoshti.html", "text": "Битов скандал е най-вероятната причина за стрелбата в жилищна сграда в града, регистрирана късно снощи. Това е и основната версия, по която работят полицейските служители. Това съобщи пред журналисти в града говорителят на ОДМВР – Велико Търново Марияна Христова, предаде репортер на Радио „Фокус“ – Велико Търново. Тя припомни, че в 23.09 часа е получен сигналът за прострелян мъж в жилище в един от кварталите на града. „На адреса незабавно са изпратени екипи на органите на реда и Спешна помощ. Пострадалият е откаран във великотърновската болница и е настанен за лечение, без опасност за живота. По случая е започнато досъдебно производство за причиняване на средна телесна повреда под наблюдението на Районна прокуратура – Велико Търново“, каза още Марияна Христова. Тя уточни, че се работи по няколко версии, като основната е междуличностна разпра. Христова заяви, че до момента в ОДМВР не са постъпвали сигнали за заплахи, спрямо пострадалия или за разрушаване на негово имущество.\r\nЛуиза ТРАНЧЕВА", "date": "2018.01.17", "title": "Марияна Христова, ОДМВР - Велико Търново: Битов скандал е най-вероятната причина за стрелбата в жилищната сграда късно снощи"}
{"url": "http://www.focus-news.net/news/2018/01/17/2478221/ministar-nikolina-angelkova-otkri-balgarskiya-shtand-na-izlozhenieto-fitur-v-madrid.html", "text": "Министърът на туризма Николина Ангелкова откри българския щанд на най-голямото туристическо изложение в Мадрид - FITUR. Това съобщиха от пресцентъра на министерството. Форумът е предназначен основно за професионалисти и е вторият по значимост в света след ITB в Берлин. Той се провежда от 17 до 21 януари, като първите три дни са предназначени само за представители на сектора и срещи между бизнес организации от различни държави. В последните два дни достъпът ще е отворен и за индивидуални посетители и туристи. \r\nБългария участва с информационен щанд, разположен на повече от 80 кв. м, и основен акцент в представянето ни са природните и културни забележителности, с които страната разполага. Посетителите и професионалистите от Испания се интересуват от възможностите за разглеждане на църкви и манастири, както и природни забележителности. Също търсени продукти са свързани с адвенчър турове -  рафтинг, скално катерене и преходи в планината. Освен че ще могат да се запознаят с разнообразните възможности за туризъм в България, в последните два дни на форума посетителите ще могат и да дегустират традиционни български вина.\r\nВ периода януари-ноември 2017 година чуждестранните туристи от Испания у нас нарастват с повече от 37 на сто спрямо същия период на миналата година и надвишават 77 хил., каза министър Ангелкова при откриването. Тя уточни, че страната е сред водещите 30 пазари за входящ туризъм в България, а от страните от ЕС се нарежда на 11-о място. Българите, които са пътували към Испания в периода януари-ноември 2017 г. са близо 160 хил. и се отбелязва ръст от 24% в сравнение с година по-рано. \r\nЗаедно с Министерството на туризма на българския щанд участват и 10 фирми, които предлагат пътувания основно с културно-историческа насоченост. Интересът на бизнеса към изложението тази година се засилва и броят на компаниите нараства. \r\nFITUR 2018-а се провежда за 38-и път,  България е редовен участник.  През миналата година във форума участваха 9700 компании от 165 страни и той е бил посетен от над 240 хил. професионалисти в сферата на туризма и любители. Очакванията са тази година и участниците, и посетителите да бъдат повече.", "date": "2018.01.17", "title": "Министър Николина Ангелкова откри българския щанд на изложението FITUR в Мадрид"}
{"url": "http://www.focus-news.net/news/2018/01/17/2478222/sofiya-nyama-postradali-pri-katastrofata-na-kragovoto-dvizhenie-na-stochna-gara.html", "text": "Няма пострадали при катастрофата на кръговото движение на Сточна гара, съобщиха за Агенция „Фокус“ от пресцентъра на МВР. В следствие на инцидента са нанесени само материални щети по превозните средства. Няма данни движението в района да е затруднено.", "date": "2018.01.17", "title": "София: Няма пострадали при катастрофата на кръговото движение на Сточна гара"}
{"url": "http://www.focus-news.net/news/2018/01/17/2478223/albanian-daily-news-albanskata-politsiya-vav-vlyora-e-konfiskuvala-dve-bombi-sas-zakasnitel.html", "text": "Полицията в албанския град Вльора задържа 26-годишен мъж за притежание на две бомби със закъснител, съобщава Albanian Daily News. Арестът е бил част от специализирана акция на органите на реда, осъществена благодарение на информация от агенти на полицията. След обиск в дома на арестувания са намерени също така седем килограма канабис. Към момента не е известно дали мъжът е смятал да продаде или използва устройствата. : Цанко Цолов", "date": "2018.01.17", "title": "Albanian Daily News: Албанската полиция във Вльора е конфискувала две бомби със закаснител"}
{"url": "http://www.focus-news.net/news/2018/01/17/2478224/sport-grigor-dimitrov-pobedi-makenzi-makdonald-s-32-seta.html", "text": "Григор Димитров победи Макензи МакДоналд в изключително труден мач на „Род Лейвър Арина“, продължил три часа и 25 минути - 4:6, 6:2, 6:4, 0:6, 8:6 .\r\nМладият американец, започнал турнира от квалификациите, напълно заслужено спечели два сета, при това втория най-неочаквано с 6:0 гейма. Този двубой се оказа най-трудният за Григор Димитров от началото на новия сезон.\r\nСледващият съперник на българина, ще бъде друг млад тенисист, руснакът Андрей Рубльов, който отстрани Маркос Багдатис 4:6, 7:6, 4:6, 2:6.", "date": "2018.01.17", "title": "Спорт: Григор Димитров победи Макензи МакДоналд с 3:2 сета"}
{"url": "http://www.focus-news.net/news/2018/01/17/2478225/premierat-boyko-borisov-rakovoditelite-na-vsichki-parlamentarni-grupi-v-ep-pokazaha-dobrozhelatelnost-kam-balgariya-za-sledvashtite-6-mesetsa.html", "text": "Ръководителите на всички парламентарни групи в ЕП показаха доброжелателност към България за следващите 6 месеца. Това каза премиерът Бойко Борисов на пресконференция с председателя на ЕП Антонио Таяни в Страсбург, предаде репортер на Агенция „Фокус“. „Считаме, че е много важно темата за кохезионната политика да стои в дневния ред“, посочи той. „Отчитаме големите предизвикателства, които има в сферата на миграцията, общата европейска отбрана, селскостопанската политика, дигиталната икономика и кибер сигурността, която да я защитава“, заяви премиерът. „В партньорство успехът на Българското председателство ще бъде успех и на ЕП и Европа. Гарантирам, че ще се стараем много“, изтъкна Бойко Борисов. „Неслучайно девизът, който сме избрали-„Съединението прави силата“ отговаря на българския девиз на парламента“, коментира той. \r\n„Без Вишеградската четворка Европа няма да е същата. Те са не само естествен, а жизненоважен елемент в Обединена Европа“, обясни премиерът. „Има правила, които ЕС е наложил, всички сме се подписали под тях и трябва да ги спазваме. И България спазва всички правила, и финансови и икономически“, каза още той.", "date": "2018.01.17", "title": "Премиерът Бойко Борисов: Ръководителите на всички парламентарни групи в ЕП показаха доброжелателност към България за следващите 6 месеца"}
{"url": "http://www.focus-news.net/news/2018/01/17/2478227/d-r-vladimir-yotov-lekar-nay-tezhko-gripat-proticha-pri-malkite-detsa-i-vazrastnite-hora-nad-60-godini-lechenieto-e-kompleksno.html", "text": "Хората смятат грипа за безобидно заболяване, но в действителност той е сериозна болест понякога с много тежки последствия. Това каза за Радио „Фокус“ – Пазарджик д-р Владимир Йотов, лекар от Пазарджик. По думите му нелекуването му може да доведе до менингит, миокардит, както и заболяване на храносмилателния тракт. \"Съвременната медицина лекува успешно грипните заболявания с антибиотици и ваксини. Причините за грипа са микроорганизми, които се характеризират с бързата си изменчивост\", добави д-р Йотов. Според него заразяването става по въздушно-капков път и започва внезапно със симптоми за висока температура, болки в мускулите, главоболие, парене в очите и обща отпадналост. \"Най-тежко грипът протича при малките деца и възрастните хора над 60 години, които имат отслабен имунитет. Билколечението също е ефикасно при грипни заболявания, особено чаят от шипка, подбел, мащерка и жълт кантарион. За да не се заразим от грип, трябва да избягваме контакт с болни хора, както и промяната на атмосферното налягане и дългият престой на открито\", каза още специалистът.\r\nАлбена ЖИЛЕКОВА", "date": "2018.01.17", "title": "Д-р Владимир Йотов, лекар: Най-тежко грипът протича при малките деца и възрастните хора над 60 години, лечението е комплексно"}
{"url": "http://www.focus-news.net/news/2018/01/17/2478228/hurriyet-trima-turski-voynitsi-sa-zaginali-pri-katastrofa-na-voenen-samolet-v-turskata-provintsiya-asparta.html", "text": "Трима турски войници са загинали при катастрофа на военен самолет в турската провинция Ъспарта в сряда, пише Hurriyet. Кметът на едноименния град е потвърдил данните за смъртта на намиращите се на борда двама пилоти и един техник. Военни вече са на мястото на произшествието, като все още не е известна причината за катастрофата, но по предварителни данни е имало мъгла по време на полета. \r\nВ свое становище, турските военни разкриха, че връзката с машината е била изгубена малко към 12:50 часа местно време, малко след което е започнала операция по издирване на самолета. Останките му са намерени около 14:30 местно време. : Цанко Цолов", "date": "2018.01.17", "title": "Hurriyet: Трима турски войници са загинали при катастрофа на военен самолет в турската провинция Ъспарта"}
{"url": "http://www.focus-news.net/news/2018/01/17/2478229/veliko-tarnovo-v-grada-shte-se-provede-treti-protest-sreshtu-izgrazhdaneto-na-vtori-lift-v-bansko.html", "text": "Трети протест срещу изграждането на втори лифт в Банско ще се проведе във Велико Търново. Това съобщиха за Радио „Фокус“ – Велико Търново организаторите от „Спаси  Пирин! Save Pirin!  – Велико Търново“. Недоволните граждани ще се съберат на 18 януари в 18.00 часа на паметник „Майка България“, за да изкажат своето несъгласие. В още един град от област Велико Търново ще се проведе протест – Свищов. Там хората ще се съберат от 17.30 часа пред беседката в градската градина.\r\nИсканията са за отмяна на решението на Министерски съвет от 28 декември 2017 г., с което бяха приети промени, разрешаващи строителство в Национален парк „Пирин“, и за оставка на министъра на околната среда и водите Нено Димов, който според тях саботира основната функция на екоминистерството – да опазва природните богатства на България.\r\nНадежда КРЪСТЕВА", "date": "2018.01.17", "title": "Велико Търново: В града ще се проведе трети протест срещу изграждането на втори лифт в Банско"}
{"url": "http://www.focus-news.net/news/2018/01/17/2478230/hristo-apostolov-obshtina-dupnitsa-veche-imame-tri-uchebni-zavedeniya-koito-shte-razkriyat-dualno-obuchenie-prez-novata-uchebna-godina.html", "text": "Община Дупница отчита успешна среща по повод средното и професионалното образование в региона. Това съобщи за Радио „Фокус” – Кюстендил Христо Апостолов, експерт към Община Дупница. По думите му след провелата се среща между общинското ръководство, работодатели, директори на учебни заведения и представители на Регионално управление на образованието, вече има резултати. „Вече имаме три учебни заведения, които ще разкрият дуално обучение през новата учебна  година. Този вид обучение дава възможност на младежите да провеждат своя задължителен стаж в последните два курса на обучение в реална среда срещу заплащане, а това е от голямо значение за тях”, каза Христо Апостолов.\r\nВенцеслав ИЛЧЕВ", "date": "2018.01.17", "title": "Христо Апостолов, Община Дупница: Вече имаме три учебни заведения, които ще разкрият дуално обучение през новата учебна  година"}
{"url": "http://www.focus-news.net/news/2018/01/17/2478231/mano-manov-kmet-na-selo-kliment-kukerite-ot-seloto-shte-uchastvat-v-mezhdunarodniyat-festival-na-maskaradnite-igri-surva-v-pernik-sled-koeto-tragvat-na-turne-v-polsha.html", "text": "Кукерите от карловското село Климент ще участват в Международният фестивал на маскарадните игри „Сурва“ в Перник следващата седмица, след което заминават на едноседмично турне в побратимения на Карлово град Конин в Полша. Това каза за Радио „Фокус“ – Пловдив кметът на Климент Мано Манов. Той посочи, че на фестивала в Перник кукерите от карловското село ще се представят с нови маски и ще демонстрират автентичния дух на традициите. „В момента ударно сме започнали да сменяме тази част на маската на кукерите, която с годините е станала съвременна. Целта е да възобновим автентичния им вид. С времето всеки е добавял по нещо ново и съвременно. Като ръководител на състава мислих и реших да направя тази крачка за възобновяване на старите маски, ръчно изработените с цветя от мъниста и от платове. Всички други детайли от облеклото на кукерите са автентични. Към момента подготвяме и нова постановка, с която кукерския състав ще възроди стария празник Старчовден така, както се е празнувал преди около 70 - 80 години на територията на село Климент“, каза Манов. Кметът на село Климент добави, че кукерската група е участвала и във фестивала „Симитлия – Древната земя на кукерите“ в Симитли, който се проведе преди дни. „Участваха 50 човека, както юноши, така и много възрастни. Представянето беше отлично. Спечелихме индивидуална и парична награда“, добави Мано Манов. \r\nТой каза още, че кукерските игри и обичаи в населеното място датират от незапомнени времена. „В музейната ни сбирка пазим снимка от 1910 година. В тези времена е имало няколко жители на Климент, които са ходили на гурбет в Америка, като един от тях се е завърнал с фотоапарат. Имаме снимков материал, който е запечатал много традиции и облекла. Тази снимка от 1910 година подсказва, че щом тогава е имало кукерски игри и обичаи, значи ги е имало и много преди това. Старите хора тук също си спомнят истории от техните дядовци и прадядовци“, коментира Мано Манов.\r\nТони МИХАЙЛОВ", "date": "2018.01.17", "title": "Мано Манов, кмет на село Климент: Кукерите от селото ще участват в Международният фестивал на маскарадните игри „Сурва“ в Перник, след което тръгват на турне в Полша"}
{"url": "http://www.focus-news.net/news/2018/01/17/2478232/premierat-boyko-borisov-ako-ne-zapochnem-vednaga-da-rabotim-po-integratsiyata-na-zapadnite-balkani-shte-nastapi-demografska-kriza-i-togava-nay-lesno-idvat-populistkite-partii-na-vlast.html", "text": "Ако не започнем веднага да работим по интеграцията на Западните Балкани, ще настъпи демографска криза и тогава най-лесно идват популистките партии на власт. Това каза премиерът Бойко Борисов по време на съвместна пресконференция с председателя на Европейския парламент в Страсбург, предаде репортер на Агенция \"Фокус\".\"Освен младите хора имаме и друга важна задача, особено на Балканите - достойния живот на възрастните хора\", заяви Борисов. \r\n\"Неслучайно и приоритетът за Западните Балкани е такъв, защото ако не започнем сега и веднага да работим по интеграцията на Западните Балкани, младите и квалифицирани хора ще напуснат Балканите, ще отидат в посока Европа или Америка, ще остане застаряващо население, демографска криза и тогава най-лесно идват популистките партии на власт. Затова цялата ни програма за Западните Балкани се подкрепя и от ЕП, и от ЕК и от Съвета - тя е важна\", каза Борисов.\r\n\"В България направихме така, че извадихме в абсолютен приоритет образованието, за да подготвим младите хора да бъдат по-добре образовани и по-добре квалифицирани, включително и ромите. Тази година с една амбициозна програма успяхме да вкараме около 15 000 деца, които досега не посещаваха училище. Двойно увеличаваме заплатите на учителите, стотици милиони инвестираме в образователна инфраструктура, за да повишим квалификацията, да ги направим конкурентоспособни, да имат по-високи доходи и така да ги задържим в своите страни\", обяви българският премиер.", "date": "2018.01.17", "title": "Премиерът Бойко Борисов: Ако не започнем веднага да работим по интеграцията на Западните Балкани, ще настъпи демографска криза и тогава най-лесно идват популистките партии на власт"}
{"url": "http://www.focus-news.net/news/2018/01/17/2478233/afp-frantsiya-se-otkaza-ot-dalgogodishen-plan-za-stroezh-na-letishte-osporvan-ot-prirodozashtitnitsi.html", "text": "Франция се отказа от плана си да построи летище в западната част на страната, който бе оспорван от природозащитници, предава AFP. Според министър-председателя Едуар Филип, „твърдата съпротива“ не е позволила да се осъществи строежът, който предвиждаше изграждане на летище край град Нант. Съгласно неговите думи, „при тази ситуация, планът ще бъде прекратен“. : Цанко Цолов", "date": "2018.01.17", "title": "AFP: Франция се отказа от дългогодишен план за строеж на летище, оспорван от природозащитници"}
{"url": "http://www.focus-news.net/news/2018/01/17/2478234/pazardzhik-proektat-za-byudzhet-na-obshtina-panagyurishte-za-2018-godina-e-vnesen-v-obshtinskiya-savet.html", "text": "Проектът за бюджета на Община Панагюрище за 2018 година е внесен в Общинския съвет. Това съобщи за Радио „Фокус“ – Пазарджик Радка Костуркова от Общината. Тя уточни, че след проведени публични обсъждания  по населени места в общината, проектът на бюджета за 2018 година е внесен в Общински съвет – Панагюрище. „По време на обсъжданията бе дадена възможност на всички присъстващи да изкажат своето мнение и предложения по проекта на бюджета. Рамката на общинския бюджет за 2018 година е на стойност 20 253 132 лева, от които делегираните от държавни разходи приходи са в размер на 9 091 899 лева, а от местни приходи – 11 161 233 лева. Планираните разходи за делегирани държавни дейности са в размер на 9 091 899 лева, за дофинансиране на държавни дейности с местни приходи са предвидени 768 800 лева, а за разходи за местни дейности – 10 392 433 лева. Инвестиционната програма на Общината за настоящата година е на стойност 8 713 849 лева, от които 5 416 902 лева – финансиране със средства от Европейския съюз, 2 894 147 лева – собствени бюджетни средства и 402 800 лева – целеви трансфери от държавния бюджет. Предстои детайлно разглеждане на проекта на бюджета за 2018 година в постоянните комисии на Общинския съвет“, добави Костуркова.\r\nВаня НИКОЛОВА", "date": "2018.01.17", "title": "Пазарджик: Проектът за бюджет на Община Панагюрище за 2018 година е внесен в Общинския съвет"}
{"url": "http://www.focus-news.net/news/2018/01/17/2478235/premierat-boyko-borisov-obeshtavam-na-sotsialistite-v-evropeyskiya-parlament-che-istanbulskata-konventsiya-shte-stane-fakt-v-balgariya.html", "text": "Обещавам на социалистите в Европейския парламент, които така добре ме подкрепиха днес, че Истанбулската конвенция ще стане факт в България. Това каза премиерът Бойко Борисов по време на съвместна пресконференция с председателя на Европейския парламент в Страсбург, предаде репортер на Агенция \"Фокус\"\r\n„От европейските социалисти срещнах неочаквана подкрепа и доброжелателност, и поздравления за приемането на Истанбулската конвенция, след като българските социалисти на пленум в неделя решиха да не подкрепят Истанбулската конвенция. Видяхте аплодисментите, които получих от европейските социалисти за това, че моето правителство в сряда я прие“, отбеляза Борисов. „Обещавам на социалистите в Европейския парламент, които така добре ме подкрепиха днес и им благодаря, че Истанбулската ще стане факт в България. Насилието над жените и децата няма да го допуснем“, каза още той.", "date": "2018.01.17", "title": "Премиерът Бойко Борисов: Обещавам на социалистите в Европейския парламент, че Истанбулската конвенция ще стане факт в България"}
{"url": "http://www.focus-news.net/news/2018/01/17/2478236/natsionalen-initsiativen-komitet-za-chestvane-na-170-tata-godishnina-ot-rozhdenieto-na-hristo-botev-shte-bade-uchreden-v-narodnoto-sabranie.html", "text": "Национален инициативен комитет за честване на 170-тата годишнина от рождението на Христо Ботев ще бъде учреден в Народното събрание на 18 януари 2018 г., от 14.30 часа в зала „Изток“. Това съобщиха от пресцентъра на Народното събрание. Председателят на парламента Цвета Караянчева е почетен патрон на честванията през тази година по повод рождението на великия поет и революционер.", "date": "2018.01.17", "title": "Национален инициативен комитет за честване на 170-тата годишнина от рождението на Христо Ботев ще бъде учреден в Народното събрание"}
{"url": "http://www.focus-news.net/news/2018/01/17/2478237/vidin-nagradiha-trimata-pobediteli-v-oblastniya-etap-na-natsionalen-konkurs-pozharnikar-na-godinata-za-2017-g.html", "text": "Трима са победителите в областния етап на Национален конкурс „Пожарникар на годината” за 2017 г., които бяха наградени на тържествена церемония във Видин, предаде репортер на Радио „Фокус“ – Видин. Комисар Станислав Генчев, директор на РД ПБЗН, награди отличените. Те получиха поздравления и от старши комисар Янко Янколов, директор на ОД МВР – Видин.\r\nКомплексен победител в раздел „Пожарникар на годината” е главен инспектор Лъчезар Цеков, началник на РСПБЗН – Кула. Професионалната му кариера в МВР започва през 1989 година. През 2017 г. главен инспектор Цеков лично ръководи пожарогасителните действия при ликвидирането на два сложни горски пожара – в землищата на селата Киреево и Подгоре. Първият е на площ от над 100 декара, вторият – на площ от около 400 декара. Пожарите са ликвидирани от пет екипа, ръководени от главен инспектор Цеков, в заварените граници. Спасени са над 1000 декара гора и 10 къщи в Подгоре. Началникът на кулската пожарна пряко участва в изграждането на доброволни формирования и обучение на доброволци, провежда занимания с МПО „Млад огнеборец” и извършва множество проверки. Победител в подраздел „Изпълнителски състав” е  инспектор Румен Маринов от РСПБЗН – Видин. Инспекторът работи в МВР от 1994 г. През последната година е участвал в множество комисии, комплексни, контролни и тематични проверки. Активно е провеждал занимания в училища и детски градини, обучавал е членове на МПО ”Млад огнеборец”. Победител в подраздел „Младши изпълнителски състав” е младши експерт Бисер Найденов, командир на екип в РСПБЗН – Белоградчик. Огнеборец е от 1997 г. През 2017-та, като командир на екип, е участвал в ликвидирането на 48 произшествия. Служителят има съществен принос при овладяване и недопускане на негативни последици от възникналия пожар на 6 септември в землището на село Гюргич. В резултат на силния вятър, огънят обхваща стърнища и площи със суха тревна растителност, разпространява се на голям фронт от около 3 км и навлиза в крайните дворове на селото. Благодарение на създадената организация от страна на младши експерт Найденов, като ръководител на място, пожарът е локализиран и ликвидиран своевременно, не било допуснато унищожаване на жилищни сгради и стопански постройки в селото. Младши експерт Найденов, предотвъртява бедствена ситуация на 8 октомври в хижа „Горски рай” в местността Бекинска шобурка, община Чупрене. Като ръководител на екип организира спасяването и евакуацията на бедстващите туристи. В спасителната операция, той привлича доброволци и горски служители от Чупрене. Независимо от тежките метеорологични условия (снежна покривка с дебелина около 60 см и множество паднали дървета, вследствие на натрупания мокър сняг) и дългото разстояние до хижата – повече от километър след петчасова спасителна операция бедстващите туристи били евакуирани.", "date": "2018.01.17", "title": "Видин: Наградиха тримата победители в областния етап на Национален конкурс „Пожарникар на годината” за 2017 г."}
{"url": "http://www.focus-news.net/news/2018/01/17/2478238/tass-severna-i-yuzhna-koreya-se-saglasiha-da-izpratyat-obsht-otbor-po-hokey-na-olimpiadata-v-pyonchan.html", "text": "Северна и Южна Корея постигнаха споразумение за изпращане на общ отбор по хокей на Зимните олимпийски игри в Пьончан, които ще се проведат между девети и 25 февруари, съобщава ТАСС, като се позовава на данни от информационната агенция Yonhap.\r\nДоговорката е направена по време на преговорите на високо равнище между двете страни, засягащи зимната олимпиада и провеждащи се в Панмиджон. : Цанко Цолов", "date": "2018.01.17", "title": "ТАСС: Северна и Южна Корея се съгласиха да изпратят общ отбор по хокей на олимпиадата в Пьончан"}
{"url": "http://www.focus-news.net/news/2018/01/17/2478239/kyustendil-blizo-210-bezprizorni-kucheta-sa-obraboteni-v-obshtinskiya-priyut-v-grada.html", "text": "Близо 210 безпризорни кучета са обработени в общинския приют в Кюстендил. Това каза пред Радио „Фокус” – Кюстендил Петър Велков, отговорник на общинския приют. По думите му в рамките на една година са осиновени 38 кучета, а обработените жалби са 138. Към момента в приюта се отглеждат 109 кучета. „Мисля, че това е нормална работа за нас. Приютът вече работи 9 години. Цифрите са еднакви. Тук трябва да кажа, че непрекъснато се изоставят кучета, непрекъснато се докарват от други населени места в Кюстендил. Няма как кучетата да свършат, ние работим с пълен капацитет. Много малко приюти има в градовете около Кюстендил, които действително да работят и да се повлияе върху популацията на бездомните кучета и техният брой да намалее”, каза Петър Велков. По думите му популацията на бездомни кучета в града намалява, но не с желаните темпове. „Борим се процентът на кучета без дом да е по-малък. Държим на едно доста добро ниво. За мен е важно, че когато има проблем с бездомни кучета, гражданите вече знаят на кого да се обадят за реакция. Нито една институция не може да вземе отношение относно агресивни бездомни кучета. Ние защитаваме хората от агресивните кучета”, каза Петър Велков.\r\nВенцеслав ИЛЧЕВ", "date": "2018.01.17", "title": "Кюстендил: Близо 210 безпризорни кучета са обработени в общинския приют в града"}
{"url": "http://www.focus-news.net/news/2018/01/17/2478240/mrrb-novi-12-mln-evro-se-otpuskat-za-razvitie-na-transgranichniya-region-mezhdu-balgariya-i-sarbiya.html", "text": "Програмата за трансгранично сътрудничество ИНТЕРРЕГ – ИПП България – Сърбия 2014-2020 г. е от изключително значение за изпълнение на приоритетите ни като председател на Съвета на ЕС за  интеграцията на Западните Балкани към европейското семейство. Това коментира заместник-министърът на регионалното развитие и благоустройството Деница Николова, която председателства провеждащото се в София днес заседание на Съвместния комитет за наблюдение на програмата, съобщиха от пресцентъра на Министерството на регионалното развитие и благоустройството (МРРБ). В следващите 6 месеца усилията ще бъдат насочени към постигане на по-успешни резултати в тази насока, каза още заместник-министърът и допълни, че това е важна стъпка за задълбочаване на взаимоотношенията между двете страни.  „Нашето сътрудничество е без граници, когато се стремим да постигаме общи цели, да развиваме нашите региони по общ начин, за да имаме по-високи постижения и по-добър икономически растеж“, отбеляза Николова. Тя подчерта, че проектите по програмата допринасят за сближаване между двете страни във всички аспекти – териториално, икономически и културно. \r\nРезултатите по трансграничната програма до момента са изключително добри, стана ясно по време на заседанието.  Към днешна  дата се изпълняват 39 проекта между двете страни за близо 18,5 млн. евро, с което е договорен над  50% от общия бюджет от 34 млн. евро. По-голяма част от проектите са инвестиционни, допринасящи за развитието на устойчивия туризъм в пограничния регион между България и Сърбия, подобряване и съхраняване на околната среда и развитие на потенциала на младежката заетост и предприемчивост.  До края на месеца предстои да бъде обявена и втора покана за набиране на проектни предложения за близо 12 млн.лв. евро. Очаква се проектите да бъдат одобрени през есента и да се пристъпи към тяхното изпълнение. \r\nЗам.-министър Николова отбеляза, че кандидатстването по новата покана ще става само по електронен път. „Това ще допринесе за облекчаване на административния процес, на потенциалните бенефициенти и за по-голяма прозрачност при подаване на проектите и оценителния процес след това“, обясни заместник-регионалният министър. Освен това се обявява и пакет с критерии за оценка на проектните предложения, с което се дава възможност бенефициентите да са на ясно какво и как се оценява,  как реагира оценителната комисия в хода на всяко едно проектно предложение, а целта е да се изгради по-голямо доверие от кандидатстващите. По втората покана за подаване на проекти ще се приоритизират интегрираните инвестиционни мерки, а целта е постигането на по-ясен и видим ефект за населените места, а оттам и по-добри резултати и постигане на заложените индикатори. \r\nСъпредседателят на заседанието Михаило Дашич – помощник-министър на европейската интеграция на Република Сърбия, отбеляза в словото си, че сътрудничеството е изключително ползотворно и за двете страни. „Благодарение на  професионализма от двете страни на границата постигаме сериозни достижения“, посочи той.", "date": "2018.01.17", "title": "МРРБ: Нови 12 млн. евро се отпускат за развитие на трансграничния регион между България и Сърбия"}
{"url": "http://www.focus-news.net/news/2018/01/17/2478241/pazardzhik-okrazhniyat-sad-ostavi-v-aresta-mazha-zadarzhan-s-polovin-kilogram-kokain.html", "text": "Окръжен съд – Пазарджик постанови най-тежката мярка за неотклонение „задържане под стража“ по отношение на Величко Димитров, с прякор „Мечката“, предаде репортер на Радио „Фокус“ – Пазарджик. Димитров е привлечен като обвиняем за това, че в периода 13 - 15 януари 2018 година е държал с цел разпространение и разпространил на различни лица кокаин с брутно тегло 518 грама. Съдът счете, че е налице обоснованото предположение, че обвиняемият е извършил престъплението, за което е обвинен. Съдът прецени, че е налице реална опасност обвиняемия да извърши друго престъпление. Определението подлежи на обжалване и протест пред Апелативен съд – Пловдив в 3-дневен срок. При постъпване на такива делото се насрочва за 25 януари 2018 година от 10.00 часа.\r\nВаня НИКОЛОВА", "date": "2018.01.17", "title": "Пазарджик: Окръжният съд остави в ареста мъжа, задържан с половин килограм кокаин"}
{"url": "http://www.focus-news.net/news/2018/01/17/2478242/ministerstvo-na-zdraveopazvaneto-shte-badat-prerazgledani-klinichnite-pateki-po-koito-rabotyat-obshtinskite-bolnitsi.html", "text": "Екипът на Министерството на здравеопазването (МЗ) ще прегледа възможностите за икономии в бюджета на ведомството, за да могат да се повишат средствата, които лечебните заведения получават по Методиката за субсидирането им всяка година. Допълнително в рамките на преговорите с Българския лекарски съюз по новия рамков договор ще се преразгледат подробно алгоритмите по клиничните пътеки, по които работят болниците, за да се видят възможностите за промяна. От своя страна Сдружението на общинските болници в България ще предостави на МЗ своята експертиза при актуализацията на медицинските стандарти. Тези ангажименти бяха поети от министъра на здравеопазването Кирил Ананиев и от представителите на Сдружението по време на среща в МЗ, съобщиха от пресцентъра на министерството. \r\nМинистър Ананиев беше категоричен, че решението на проблема с тежкото финансово състояние на общинските болници е свързан с оптимизиране на дейността им така, че да се предоставя на хората качествена медицинска помощ и да се осигури достъп до здравни услуги и в най-отдалечените райони на страната. „Искаме да имаме здравеопазване в цялата страна и по тази причина сме готови да съдействаме, така че мерките, които ще се предприемат, да бъдат ефективни и да гарантират качествено здравеопазване“, посочи здравният министър. \r\nЕкипът на здравното министерство има ясна представа за състоянието на общинските болници и е готов да предостави експертна помощ за стабилизирането на лечебните заведения. \r\nСред проблемите, които бяха обсъдени, бяха недостигът на кадри и апаратура, ниските възнаграждения, медицинските стандарти и други. \r\nЗдравният министър поясни, че в момента за актуализиране са отворени всички медицински стандарти и окончателните текстове ще бъдат съобразени с всички разумни становища, които постъпят в МЗ. \r\nВ понеделник предстои втора среща между представители на Сдружението, на министерството и на НЗОК, на която се очаква да бъдат набелязани конкретни мерки за подпомагане на общинското здравеопазване.", "date": "2018.01.17", "title": "Министерство на здравеопазването: Ще бъдат преразгледани клиничните пътеки, по които работят общинските болници"}
{"url": "http://www.focus-news.net/news/2018/01/17/2478243/stara-zagora-otkrivat-prebaziranite-apteka-statsionar-i-laboratoriya-kam-onkologichniya-tsentar-v-grada.html", "text": "На 19 януари 2018 г., от 10.00 часа, Негово Високопреосвещенство Старозагорският митрополит Киприан ще направи водосвет на пребазираните Клинична лаборатория, Болнична аптека и Дневен стационар в Комплексния онкологичен център – Стара Загора. Те се намират в отделението по Медицинска онкология на втория етаж на сградата на „КОЦ – Стара Загора“ ЕООД. Това съобщиха от пресцентъра на Община Стара Загора.\r\nВ официалното откриване и освещаване на помещенията ще участва и кметът на Стара Загора Живко Тодоров.\r\nПо негово предложение, с решение на Общински съвет Стара Загора, част  от  втория етаж  на  сградата на общинското търговско  дружество „Специализирана болница за активно лечение на пневмофтизиатрични заболявания“ ЕООД беше предоставена  на  „Комплексен  онкологичен  център“ ЕООД. Общинският съвет даде разрешение на „КОЦ - Стара Загора“ ЕООД да извърши строително ремонтни дейности за пребазиране на Аптека, Клинична лаборатория и Дневен стационар на стойност 260 000 лв. \r\nКъм центъра преди 4 години беше открито новото модерно отделение за лъчеление на онкологични заболявания, оборудвано с мултимодален линеен ускорител от най-ново поколение, изградено със средства по ОП „Регионално развитие\", на стойност 6,6 млн. лв.", "date": "2018.01.17", "title": "Стара Загора: Откриват пребазираните аптека, стационар и лаборатория към Онкологичния център в града"}
{"url": "http://www.focus-news.net/news/2018/01/17/2478244/sofiya-zatrudneno-e-dvizhenieto-po-avtobusni-linii-69-70-i-314-na-ul-bistrishko-shose-zaradi-padnalo-darvo.html", "text": "Затруднено е движението по автобусни линии 69, 70 и 314 на ул. „Бистришко шосе“ в София. Това съобщиха от пресцентъра на Столична община. Причината е паднало дърво на „Бистришко шосе“ между спирка „Пречиствателна станция“ и спирка в.з.“Бункера“. На място са екипи на Дирекция „Аварийна помощ и превенция“. В момента два екипа на дирекцията реагират на сигнали. По-силен вятър към този час в район „Витоша“. \r\nВъв връзка с усилването на вятъра напомняме на гражданите да обезопасят на своите балкони незакрепени предмети. Строителните фирми да предприемат действия за обезопасяване на огради и строителни скелета.", "date": "2018.01.17", "title": "София: Затруднено е движението по автобусни линии 69, 70 и 314 на ул. „Бистришко шосе“, заради паднало дърво"}
{"url": "http://www.focus-news.net/news/2018/01/17/2478245/cnn-severna-i-yuzhna-koreya-se-saglasili-otborite-im-da-uchastvat-v-tseremoniyata-po-otkrivaneto-na-zimnite-olimpiyski-igri-pod-obsht-flag.html", "text": "Северна и Южна Корея са се съгласили отборите им да участват в церемонията по откриването на Зимните олимпийски игри под общ флаг, съобщава CNN. Това са разкрили властите в Сеул в сряда. Решението е взето по време на преговори на високо равнище между Северна и Южна Корея, проведени в Панмиджон.\r\nРазговорите са първите на високо равнище, проведени между представители на Сеул и Пхенян от две години насам, като главната тема, която се обсъжда е участието на Северна Корея на зимната олимпиада. : Цанко Цолов", "date": "2018.01.17", "title": "CNN: Северна и Южна Корея се съгласили отборите им да участват в церемонията по откриването на Зимните олимпийски игри под общ флаг"}
{"url": "http://www.focus-news.net/news/2018/01/17/2478246/petar-velkov-priyut-za-bezprizorni-kucheta-kyustendil-golyama-chast-ot-podavanite-zhalbi-sreshtu-agresivni-kucheta-sa-neosnovatelni.html", "text": "Голяма част от подаваните жалби срещу агресивни кучета в Кюстендил са неоснователни. Това каза пред Радио „Фокус” – Кюстендил Петър Велков, отговорник на приюта за безпризорни кучета. По думите му в рамките на една година са подадени 138 жалби и сигнали. ”Повечето от подадените жалби са неоснователни. Хората злоупотребяват със своевременното реагиране на нашия екип по сигнал за агресивни кучета. Непрекъснато се споменава за агресивни кучета и за нападения, но на място се оказва съвсем различно. Хората просто трябва да свикнат с мисълта, че няма как да приберем в приюта всички бездомни кучета от региона”, каза Петър Велков. Според него това няма как да се случи. Капацитетът на приюта е 100 кучета, а в момента имаме 109 кучета. „В закона е записано точно и ясно какви са нашите правомощия, ясно е казано кога едно куче се прибира в приюта. Ние работим по закон, а не по желания на хората. Всеки неоснователен сигнал изисква използване на определен ресурс, но ние няма как преди това да знаем дали става въпрос за основателност или за фалшив сигнал”, каза Петър Велков.\r\nВенцеслав ИЛЧЕВ", "date": "2018.01.17", "title": "Петър Велков, Приют за безпризорни кучета - Кюстендил: Голяма част от подаваните жалби срещу агресивни кучета са неоснователни"}
{"url": "http://www.focus-news.net/news/2018/01/17/2478247/d-r-krasimir-mihaylov-tssmp-blagoevgrad-vav-vsichki-filiali-ima-montirani-panik-butoni-i-kameri-za-videonablyudenie.html", "text": "Във всички филиали има монтирани паник бутони и камери за видеонаблюдение. Това каза за Радио „Фокус“ - Пирин д-р Красимир Михайлов, директор на Центъра за спешна медицинска помощ в Благоевград. „През 2017 година имаше случаи на агресия, която беше и словесна и физическа, спрямо медицински служители - лекари, медицински сестри и акушерки в цялата страна. Особено фрапантен беше случая с д-р Албена Гагова, която е лекар във водеща наша АГ болница в София. При нас нямаше регистрирани такива случаи през 2017 година, но не мога да кажа, че това е с оглед на мерките, които сме взели, а по-скоро нещата така са се случили и хората са се замислили, че това наистина са крайности, които не трябва да се случват“, каза д-р Михайлов. По думите му след случаите, които станаха в страната, е разработен с помощта на полицията, прокуратурата и правителството алгоритъм за поведение между Центъра, Министерство на здравеопазването и полицията. „При всеки един такъв регистриран случай ние имаме такъв алгоритъм и веднага трябва да уведомим съответния клон на полицията, а също така и дежурните, които са в Министерство на здравеопазването, както и регионалният клон на РЗИ. Имаме предприети мерки в тази посока и за щастие през 2017 година, спрямо нашите екипи не са регистрирани такива случаи на агресия“, каза още д-р Михайлов.\r\nЛора КАЛЧЕВА", "date": "2018.01.17", "title": "Д-р Красимир Михайлов, ЦСМП - Благоевград: Във всички филиали има монтирани паник бутони и камери за видеонаблюдение"}
{"url": "http://www.focus-news.net/news/2018/01/17/2478248/tass-spored-nato-islyamska-darzhava-e-pretarpyala-voenno-no-e-i-ideologichesko-porazhenie.html", "text": "Терористичната организация „Ислямска държава“ е претърпяла военно, но не и идеологическо поражение, това е заявил в сряда председателят на Военния комитет на НАТО Пьотр Павел, предава ТАСС. \r\n„Ние видяхме военното поражение на „Ислямска държава“, но нейната идеология все още съществува“, отбеляза чешкият военен. \r\nВъв вторник и в сряда в Брюксел се провежда среща на 29-те държави членки на НАТО, като коментарът на Павел е направен по време на церемонията по закриването.  : Цанко Цолов", "date": "2018.01.17", "title": "ТАСС: Според НАТО, „Ислямска държава“ е претърпяла военно, но е и идеологическо поражение"}
{"url": "http://www.focus-news.net/news/2018/01/17/2478249/delegatsiya-na-ns-se-sreshtna-s-predsedatelya-na-komisiyata-po-razuznavane-i-sigurnost-v-britanskiya-parlament.html", "text": "Делегация на Народното събрание (НС) проведе работна среща с председателя на Комисията по разузнаване и сигурност в парламента на Великобритания Доминик Грийв. Това съобщиха от пресцентъра на НС. В българската делегация участват председателят на Комисията по вътрешна сигурност и обществен ред Цветан Цветанов, председателят на Комисията за контрол над службите за сигурност, прилагането и използването на специалните разузнавателни средства Димитър Лазаров и народните представители Филип Попов и Мустафа Карадайъ, които са членове на двете комисии. Посещението в Лондон е по покана на посланика на Великобритания в България Н. Пр. Ема Хопкинс. \r\nПо време на работната среща Доминик Грийв представи акценти и добри практики от работата на Комисията по разузнаване и сигурност. Обсъждана беше и законовата рамка на функциониране на комисията в британския парламент. Депутатите от българска страна споделиха своите виждания по редица актуални теми, свързани със сектор „Сигурност“ и контрола на СРС.  \r\nБългарската делегация продължава своето посещение в Лондон с редица срещи, включително в Министерството на вътрешните работи и Националната агенция за борба с престъпността. По време на разговорите ще бъдат обсъждани процедурите за надзор и парламентарен контрол на използването на СРС.", "date": "2018.01.17", "title": "Делегация на НС се срещна с председателя на Комисията по разузнаване и сигурност в британския парламент"}
{"url": "http://www.focus-news.net/news/2018/01/17/2478250/yambol-vremenno-dvizhenieto-po-pat-i-7-elhovo-granitovo-e-ogranicheno-poradi-avariral-tezhkotovaren-avtomobil-neobhodimo-e-shofyorite-da-izchakat-na-myasto.html", "text": "Временно движението по път I-7 Елхово - Гранитово е ограничено поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Необходимо е шофьорите да изчакат на място.", "date": "2018.01.17", "title": "Ямбол: Временно движението по път I-7 Елхово - Гранитово е ограничено поради аварирал тежкотоварен автомобил, необходимо е шофьорите да изчакат на място"}
{"url": "http://www.focus-news.net/news/2018/01/17/2478251/sluzhiteli-na-letishteto-v-burgas-i-granichni-politsai-sred-parvite-razpitani-po-deloto-sarafovo.html", "text": "Служители на летището в Бургас и гранични полицаи бяха сред първите, разпитани по делото за атентата на 18 юли 2012 година, при който загинаха петима израелски туристи и българският шофьор на автобуса им Мустафа Кьосов, предаде БНР. След близо година и половина процесуални пречки делото, в което задочно подсъдими са ливанските граждани Мелиад Фара и Хасан Ел Хадж Хасан, започна в Специализирания наказателен съд. Подсъдимите вече пета година се издирват с червена бюлетина на \"Интерпол\". Няма напредък по издирването им, коментира прокурорът по делото. Обвинителният акт беше прочетен днес, след което започнаха първите свидетелски разкази, дадени от очевидци на самия атентат - служители на местно казино, които са раздавали флаери там, както и от таксиметров шофьор и представители на летището и на \"Гранична полиция\". Всички те разказаха личните си впечатления от взрива, като описаха ситуацията около взрива и след това смута и паниката. Никой обаче от тях до този момент не каза пред съда, че е видял или че си спомня да е видял лицата на извършителя на атентата и на неговите помагачи. \r\nСъщинското начало на мегаделото \"Сарафово\" идва след година и половина усилия да бъдат призовани всички пострадали и наследниците на загиналите в атентата израелски граждани. Освен че бяха уведомени, повечето от тях чрез представляващите ги български и израелски адвокати депозираха и граждански искове на рекордната обща стойност от близо 200 милиона лева.\r\nВ края на миналата година съдебният състав на Специализирания наказателен съд успя да проведе и успешно разпоредително заседание, на което страните се съгласиха, че в обвинителния акт не са допуснати процесуални нарушения и делото вече може да започне по същество.\r\nДнес стана ясно, че до 18-и юли 2012-а година мерките за сигурност на летището и достъпът до него са били изключително либерални - нещо, което се е променило рязко след атентата. \r\nПо думите на адвоката на единия ливанец - Радослав Николов и прокурорът по делото Красимир Тренчев, системите за охрана са няколко, но без никакво взаимодействие, което е безспорна предпоставка за улесняване на извършителите на престъплението, а до свободната зона достъп има всеки и буквално може да направи, каквото си поиска. \r\nСледващото заседание е на 6-и февруари.", "date": "2018.01.17", "title": "Служители на летището в Бургас и гранични полицаи сред първите разпитани по делото \"Сарафово\""}
{"url": "http://www.focus-news.net/news/2018/01/17/2478252/momchil-nikolov-obshtina-smolyan-120-zhiteli-na-obshtinata-sa-vklyucheni-v-sotsialnata-usluga-topal-obyad-nabirat-se-oshte-potrebiteli.html", "text": "120 жители на общината са включени в социалната услуга „Топъл обяд“, която се финансира по Оперативна програма „Храни“. Това каза за Радио „Фокус“ – Смолян секретарят на Община Смолян Момчил Николов. По думите му осигуреното финансиране е за 170 потребители и затова продължава набирането на заявления-декларации от кандидат-потребители на социална услуга. Николов добави, че проектът е започнал на 1 октомври 2016 г. и приключва на 31 декември 2019 г., а стойността му е 372 000 лв. Според Николов целта на проекта е намаляване броя на живеещите в бедност лица чрез подпомагането им с храни, с оглед преодоляване на основно материално лишение и последствията на социалното изключване.\r\nПо думите му всеки ден потребителите на услугата получават топъл обяд, приготвен на място в три трапезарии в Смолян, Райково и Устово, както и в трапезарии в големите села в общината – Момчиловци, Смилян и Търън. Николов каза още, че за да кандидатстват за услугата, потребителите трябва да отговарят на няколко условия. „Те трябва да са лица и семейства на месечно подпомагане по реда и условията на чл. 9 от Правилника за прилагане на Закона за социално подпомагане, да са лица с доказана липса на доходи и близки, които да се грижат за тях, установено от съответната дирекция „Социално подпомагане“ или пък самотно живеещи лица и семейства, получаващи минимални пенсии (за осигурителен стаж и възраст, за инвалидност, наследствени пенсии, пенсии несвързани с трудова дейност), с които не могат да се издържат“, каза още секретарят на Общината. По думите му най-много са свободните места в трапезарията на „Нов център“ в Смолян. Той добави, че се надява за услугата да кандидатстват още хора, които имат нужда и биха могли да се възползват от тази възможност.\r\nНели ГЕРГЬОВСКА", "date": "2018.01.17", "title": "Момчил Николов, Община Смолян: 120 жители на общината са включени в социалната услуга „Топъл обяд“, набират се още потребители"}
{"url": "http://www.focus-news.net/news/2018/01/17/2478253/mano-manov-kmet-na-selo-kliment-detsata-v-seloto-sa-zakarmeni-s-lyubov-kam-misiyata-za-sahranyavane-na-narodnite-obichai-i-traditsii.html", "text": "Децата в село Климент са закърмени с любов към мисията за съхраняване на народните обичаи и традиции. Това каза за Радио „Фокус“ – Пловдив кметът на населеното място Мано Манов. „Когато са ангажирани всички в една кауза, става много лесно. Много е трудно тогава, когато детето е станало на 10 - 15 години да го запленим да бъде кукер или самодеец. Всичко се получава лесно, когато децата са заедно и едно на друго разказват преживените моменти като кукери, как ходят на репетиция, когато са заедно и извън детската градина. За тези деца значи много едно участие в Карлово или в някое от съседните села“, коментира Мано Манов. Той подчерта, че много важна роля за възпитаването на любов към народните обичаи и традиции има и семейството. „Работим усърдно по посока на младите, за да не губят интерес. От две години имаме нова кукерска група, която е съставена от 20 деца на възраст от 3 до 8 години. Родителите или близките на 60% от тези деца са в кукерския състав на село Климент. В момента имаме малко затруднения във връзка с облеклото на децата. Читалищното настоятелство се е заело със задачата да им ушие подходящи костюми. Към момента няма как да бъдат с автентични сукмани, но като станат по-големи ще носят тези на възрастните. Те се предават на поколенията“, посочи Мано Манов. Кметът на село Климент подчерта, че се полагат максимални усилия още от малки децата да навлизат в читалищните състави. „Затова работим с тях още от детската градина. От две години там има постоянен хореограф и корепетитор“, добави Манов.\r\nТони МИХАЙЛОВ", "date": "2018.01.17", "title": "Мано Манов, кмет на село Климент: Децата в селото са закърмени с любов към мисията за съхраняване на народните обичаи и традиции"}
{"url": "http://www.focus-news.net/news/2018/01/17/2478254/predsedatelyat-na-ns-tsveta-karayancheva-organizira-na-23-yanuari-diskusiya-po-zakonoproekta-za-ratifitsirane-na-konventsiyata-na-saveta-na-evropa-za-preventsiya-i-borba-s-nasilieto-nad-zheni.html", "text": "Обществена дискусия по законопроекта за ратифициране на Конвенцията на Съвета на Европа за превенция и борба с насилието над жени и домашното насилие организира председателят на Народното събрание Цвета Караянчева на 23 януари 2018 г. Във форума, който ще бъде открит в 11.00 часа в Аулата на СУ „Св. Климент Охридски“, ще участват депутати, представители на изпълнителната власт, на неправителствени организации, експерти и др. Това съобщиха от пресцентъра на Народното събрание (НС).\r\nТекстът на Конвенцията е публикуван на сайта на Народното събрание и организирането на общественото обсъждане ще предостави достатъчно време и възможност за запознаване с документа на всички заинтересовани страни. \r\nOрганизациите, които имат интерес за участие в дискусията, е необходимо да акредитират по един свой представител, като изпратят трите имена и ЕГН на следния e-mail: infocenter@parliament.bg.", "date": "2018.01.17", "title": "Председателят на НС Цвета Караянчева организира на 23 януари дискусия по законопроекта за ратифициране на Конвенцията на Съвета на Европа за превенция и борба с насилието над жени"}
{"url": "http://www.focus-news.net/news/2018/01/17/2478255/reuters-balgarskoto-pravitelstvo-shte-se-sblaska-s-vot-na-nedoverie-zaradi-koruptsiyata.html", "text": "Основната опозиционна партия в България БСП задвижи процедура за вот на недоверие против правителството на министър-председателя Бойко Борисов заради липсата на прогрес в борбата срещу корупцията, предава  Reuters.\r\nПартия ГЕРБ на Борисов има 133 места в парламента заедно с националистите от „Обединени патриоти“ и популистката „Воля“. \r\n„Вотът на недоверие не е саботаж, а е реакция на 83% от българските граждани, които смятат, че това е техният основен проблем“, заяви лидерът на българските социалисти Корнелия Нинова. „Борбата срещу корупцията е проевропейска политика, а не антиевропейска. По-добре сами срещу корупцията, отколкото част от статуквото, което я отбранява“, убедена е тя. \r\nЕК преди често е критикувала държавата заради това, че не успява да преследва и осъди корумпирани лица.  Виктор Турмаков", "date": "2018.01.17", "title": "Reuters: Българското правителство ще се сблъска с вот на недоверие заради корупцията"}
{"url": "http://www.focus-news.net/news/2018/01/17/2478256/sofiya-vazstanoveno-e-dvizhenieto-po-ul-bistrishko-shose.html", "text": "Възстановено е движението по ул. \"Бистришко шосе\" в София. Това съобщиха от пресцентъра на Столична община.", "date": "2018.01.17", "title": "София: Възстановено е движението по ул. \"Бистришко шосе\""}
{"url": "http://www.focus-news.net/news/2018/01/17/2478257/kyustendil-vremenno-dvizhenieto-v-dvete-posoki-ot-42-do-46-km-na-avtomagistrala-struma-se-osashtestvyava-samo-v-izprevarvashtata-lenta-poradi-avarien-remont.html", "text": "Временно движението в двете посоки от 42 до 46 км на автомагистрала \"Струма\", се осъществява само в изпреварващата лента поради аварийни ремонти дейности. Това съобщиха от пресцентъра на Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки пътната сигнализация. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.01.17", "title": "Кюстендил: Временно движението в двете посоки от 42 до 46 км на автомагистрала \"Струма\" се осъществява само в изпреварващата лента поради авариен ремонт"}
{"url": "http://www.focus-news.net/news/2018/01/17/2478258/tass-spored-balgarskiya-ministar-predsedatel-es-tryabva-da-podobri-otnosheniyata-si-s-rusiya.html", "text": "Според българския министър-председател Бойко Борисов нормализацията на отношенията с Русия е важна задача за ЕС, предава ТАСС.\r\n„Вярвам, че ЕС трябва да нормализира отношенията си с толкова голям съсед като Русия“, заяви Борисов в Европейския парламент в Страсбург, докато представяше приоритетните задачи по време на ротационното председателство на страната в Съвета на ЕС. „Разбира се, трудно е да се гарантира дали тази нормализация ще се проведе. Затова и се нуждаем от помощта на всички страни от ЕС.  За тази цел вече сме започнали работа с европейския комисар по бюджета Гюнтер Йотингер, с председателя на ЕК Жан-Клод Юнкер и с председателя на ЕП Антонио Таяни“, допълни той. \r\nПо време на речта си Борисов също така посочи необходимостта от мерки, които да засилят сигурността на ЕС и да развият отбранителната му програма. „Вярвам, че трябва да обърнем достатъчно внимание на източниците на опасност“, допълни той. „Ние реагираме на опасностите, вместо да ги предотвратяваме. Така ние представляваме възможност за другите страни като Турция, Ира ни Русия да действат и да вземат решения от върховна важност за Европа“, допълни българският министър-председател.  Виктор Турмаков", "date": "2018.01.17", "title": "ТАСС: Според българския министър-председател ЕС трябва да подобри отношенията си с Русия"}
{"url": "http://www.focus-news.net/news/2018/01/17/2478259/ministar-nikolina-angelkova-gratskite-turisti-v-balgariya-nadhvarliha-1-mln.html", "text": "България е утвърдена туристическа дестинация за гръцките туристи. От януари до ноември 2017 г. броят на гостите от южната съседка, посетили страната ни, е над 1 млн. души. Ръстът спрямо същия период на предходната година е над 8%. Българите, които са посетили Гърция през този период, са били над 1 250 000, сочат данните на НСИ. Това заяви министърът на туризма Николина Ангелкова на работна среща с гръцкия си колега Елена Кунтура, съобщиха от пресцентъра на министерството. Разговорът се състоя в рамките на най-голямото туристическо изложение в Испания – FITUR в Мадрид. \r\nПо време на работната среща беше обсъдена и възможността за съвместни туристически проекти с Гърция. Могат да бъдат създадени общи продукти за сектора в областта на културно-историческия, морския, уелнес, фестивалния, религиозния и други видове туризъм, допълни министър Ангелкова. \r\nДруга тема на разговора беше и обменът на опит и добри практики в рекламата и маркетинга, които да стимулират туризма в двете държави. Участието на България и Гърция в международни панаири, семинари, изложби и конференции също беше обсъждано на срещата. \r\nМинистър Ангелкова постави фокус също върху реализирането на повече бизнес инициативи в туризма. България създаде Карта на инвестиционните проекти, която Министерството на туризма активно промотира пред чуждестранни потенциални вложители в сектора. Основната ни цел е да превърнем страната в целогодишна туристическа дестинация, която да предлага качествен и конкурентен продукт.", "date": "2018.01.17", "title": "Министър Николина Ангелкова: Гръцките туристи в България надхвърлиха 1 млн."}
{"url": "http://www.focus-news.net/news/2018/01/17/2478260/yambol-vazstanoveno-e-dvizhenieto-po-pat-i-7-elhovo-granitovo.html", "text": "Възстановено е движението по път I-7 Елхово - Гранитово. Това съобщиха от пресцентъра на Агенция \"Пътна инфраструктура\".", "date": "2018.01.17", "title": "Ямбол: Възстановено е движението по път I-7 Елхово - Гранитово"}
{"url": "http://www.focus-news.net/news/2018/01/17/2478261/smolyan-kmetat-na-devin-krasimir-daskalov-i-obshtinskite-savetnitsi-ot-gerb-organizirat-priemni-s-grazhdani.html", "text": "Кметът на Девин Красимир Даскалов и общинските съветници от ГЕРБ организират приемни с граждани. Това съобщиха от пресцентъра на ГЕРБ - Смолян. Общинските съветници от ПП ГЕРБ Велизар Шанов, Христина Димитрова и Венета Тодорова ще проведат на 20 януари 2018 г. приемни в девинските села Беден и Брезе. В село Беден срещата ще се проведе в ресторанта от 15.00 часа, а в село Брезе от 17.00 часа в местното заведение.\r\nНа приемните в двете села ще присъства и кметът на Община Девин Красимир Даскалов.", "date": "2018.01.17", "title": "Смолян: Кметът на Девин Красимир Даскалов и общинските съветници от ГЕРБ организират приемни с граждани"}
{"url": "http://www.focus-news.net/news/2018/01/17/2478262/sport-grigor-dimitrov-spechelih-a-ne-bi-tryabvalo.html", "text": "Григор Димитров коментира втората си победа на \"Аустрелиън Оупън\" над американеца Макензи Макдоналд. Българинът победи с 4:6, 6:2, 6:4, 0:6, 8:6 в битка, продължила близо 3 часа и половина, в която допусна много грешки срещу вдъхновения си съперник.\r\n\"Какво да ви кажа... беше труден ден. Най-щастлив съм от това, че спечелих в ден, в който не би трябвало. Той игра невероятно, абсолютно невероятно. Тренирахме заедно в Калифорния, така че го познавах. Той много се е подобри и е на верен път. Игра невероятен мач. Трябваше да се боря и в края опитът много ми помогна. Както и вие – обърна се българинът към феновете. – Много благодаря. Всеки може да победи всекиго, всичко опира до няколко точки и това се случи днес. Когато имаш психическа устойчивост, всичко е по-лесно, но на мен това все пак не ми е първи ден в тура. Доволен съм не от начина по-който играх, а от начина, по-който се борих\", завърши Димитров.\r\nСледващият му опонент е руснакът Андрей Рубльов, срещу когото има загуба в единствения мач помежду им.", "date": "2018.01.17", "title": "Спорт: Григор Димитров: Спечелих, а не би трябвало"}
{"url": "http://www.focus-news.net/news/2018/01/17/2478263/plovdiv-novi-120-dushi-shte-se-vazpolzvat-ot-uslugata-topal-obyad-v-obshtina-sadovo-tazi-godina.html", "text": "Нови 120 души ще се възползват от услугата „Топъл обяд” в община Садово през тази година. Това каза за Радио „Фокус” - Пловдив Николина Йорданова, експерт в Общината. По думите ѝ са осигурени средствата за предоставяне на услугата на нуждаещи се както за 2018 г., така и за 2019 г. Тя ще продължи да обхваща все повече нуждаещи се хора. Услугата „Обществена трапезария“ също се очаква да бъде финансирана и за 2018 година. Това ще се случи до месец февруари. Като социални услуги в общината продължават да функционират и Център на обществена подкрепа и Център за настаняване от семеен тип. Финансирането им е осигурено от държавата.\r\nЦветана ТОНЧЕВА", "date": "2018.01.17", "title": "Пловдив: Нови 120 души ще се възползват от услугата „Топъл обяд” в община Садово тази година"}
{"url": "http://www.focus-news.net/news/2018/01/17/2478264/yambol-gradat-otbelyaza-140-godini-ot-osvobozhdenieto-si.html", "text": "С тържествено честване, организирано от община Ямбол, бе отбелязана 140–тата годишнина от Освобождението на града от османско владичество. Това съобщиха от пресцентъра на Община Ямбол. Инициативата събра пред паметника, на мястото, където са били посрещнати руските войни от 23-ти Донски казашки полк, представители на местната власт, родолюбиви и политически организации, военни, граждани. \r\n„17 януари е светла дата за града ни, в историята на Ямбол няма друга такава дата, която да събира в едно родолюбието, възторга и преклонението пред нашите освободители“, заяви кметът на Ямбол Георги Славов в словото си и призова да съхраним родолюбието и копнежа за свобода и с днешните си дела да бъдем достойни наследници на нашите славни предци. \r\nЧестването започна със символично представяне на влизането  и  посрещането на 23-ти Донско-казашки полк в Ямбол при Освобождението на града от 1878 г. В пресъздаването на историческия момент участваха възстановчици от Музея на бойната слава в Ямбол и от клубовете „Традиция“ в Ямбол и Нова Загора.\r\nБлагодарствен молебен за загиналите герои отслужи Негово Високопреподобие Архиерейският наместник Архимандрит Димитрий. Поднесени бяха венци и цветя в знак на почит към паметта на героите.\r\nОтбелязването на 140-тата годишнина от Освобождението на Ямбол  продължи със шествие по улиците на града до Паметника на загиналите за националното освобождение, където също бяха положени венци и цветя на признателност. \r\nВеднага след това в Културно-информационен център „Безистен“ бе представена презентация на Регионалния исторически музей на тема: „17 януари 1878 г. – Подвиг, Свобода, Ново начало“. \r\nПо повод годишнината за първи път в града бе представена и специалната изложба „Руско-турската освободителна война в гравюрите на чуждестранните художници“ в Художествена галерия „Жорж Папазов“. \r\n Програмата на честванията ще завърши с празничен концерт на вокалните групи „Россиянка“ и Българо-руски хор „Славяне“ – гр. Сливен, на ямболската песенна формация „Пятница 13“, както и  танцовите школи в града „Ромбана“ и „All steps“.", "date": "2018.01.17", "title": "Ямбол: Градът отбеляза 140 години от Освобождението си"}
{"url": "http://www.focus-news.net/news/2018/01/17/2478265/mano-manov-kmet-na-selo-kliment-kukerskata-grupa-ot-seloto-ima-zad-garba-si-okolo-20-uchastiya-v-chuzhbina-i-navsyakade-e-dobre-prieta.html", "text": "Кукерската група от село Климент има зад гърба си около 20 участия в чужбина и навсякъде е добре приета. Това каза за Радио „Фокус“ – Пловдив кметът на населеното място Мано Манов. По думите му кукерите са прославяли народните обичаи и традиции в Гърция, Турция, Полша, Франция, Португалия, Сърбия и Черна гора. „Подобни участия сплотяват колектива и съчетават полезното с приятното. Приемат ни добре навсякъде, където гостуваме. Прави ми впечатление, че в чужбина се държи на чистото облекло на кукерите - да няма кожи, рога и подобни елементи. Към момента кукерският състав наброява около 60 души, а детският състав – около 20. Никак не е малко 80 от всички 1 300 жители на селото да бъдат самодейци“, коментира Манов. Кметът на село Климент направи паралел между провеждането на кукерските фестивали в България и тези, на които съставът гостува, като изтъкна, че разликата е осезаема. „В България всеки се представя свободно, пресъздава своите традиции, изиграва ролята си по собствен начин, докато в чужбина всичко е повече фестивално, а не карнавално. Например на карнавала във Франция всичко е строго определено и под строй с точно определено време“, каза Манов.\r\nТони МИХАЙЛОВ", "date": "2018.01.17", "title": "Мано Манов, кмет на село Климент: Кукерската група от селото има зад гърба си около 20 участия в чужбина и навсякъде е добре приета"}
{"url": "http://www.focus-news.net/news/2018/01/17/2478266/kyustendil-prohodimi-pri-zimni-usloviya-sa-patishtata-v-oblastta-patnite-nastilki-sa-suhi.html", "text": "Проходими при зимни условия са пътищата в областта, пътните настилки са предимно сухи. Това съобщи за Радио „Фокус” – Кюстендил дежурният в Областно пътно управление – Кюстендил. По думите му в региона към този час времето е с променлива облачност, без валежи, като духа слаб вятър. Няма допълнително въведени ограничения за движението на моторни превозни средства. Шофьорите трябва да се движат с повишено внимание по главен път Е-79, в участъка Усойка - Мурсалево, поради извършване на ремонтни дейности на асфалтовата настилка. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”.\r\nВенцеслав ИЛЧЕВ", "date": "2018.01.17", "title": "Кюстендил: Проходими при зимни условия са пътищата в областта, пътните настилки са сухи"}
{"url": "http://www.focus-news.net/news/2018/01/17/2478267/prokurorskata-kolegiya-na-vss-naznachi-trima-zamestnik-direktori-na-nsls.html", "text": "Прокурорската колегия на Висшия съдебен съвет (ВСС) назначи трима заместник-директори на Националната следствена служба (НСлС) - Магдален Тошев Маринов – прокурор, завеждащ-отдел „Специализиран“ във Върховна касационна прокуратура, Юлиана Петкова Кацарова–Чорбаджиева – прокурор във ВКП, и Ивелина Христова Христова – следовател в Национална следствена служба. Това съобщиха от пресцентъра на ВСС.\r\nМагдален Тошев има общ юридически стаж над 26 години в органите на съдебната власт. Заемал е последователно длъжностите: младши прокурор в Районна прокуратура – Пловдив; прокурор и заместник на районния прокурор в Районна прокуратура – София; прокурор в Софийска градска прокуратура; съдия в Окръжен съд – София; прокурор и заместник-градски прокурор; прокурор във ВКП и завеждащ отдел „Специализиран“.\r\nЮлиана Петкова Кацарова–Чорбаджиева има общ юридически стаж над 25 години в органите на съдебната власт. Заемала е следните длъжности: прокурор в Районна прокуратура – София, прокурор в Софийска градска прокуратура, прокурор в Апелативна прокуратура – София, прокурор във ВКП и завеждащ-отдел във ВКП.\r\nИвелина Христова Христова има общ юридически стаж над 20 години в органите на съдебната власт. Заемала е последователно следните длъжности: следовател в Столична следствена служба; прокурор в Районна прокуратура – София, следовател в НСлС.\r\nПрокурорската колегия на Висшия съдебен съвет освободи, на основание чл. 165, ал. 1, т. 2 – подаване на оставка, Лъчезар Стоичков Пенев и Кънчо Иванов Митев от заеманите длъжности „заместник-директор“ на НСлС, считано от датата на вземане на решението. Кънчо Митов е възстановен на длъжността „следовател в НСлС“, считано от датата на решението, а Лъчезар Стоичков Пенев е освободен и от длъжността „следовател“ в НСлС, считано от 31 януари 2018 г., във връзка с депозираната оставка.\r\nПоради навършване на 65-годишна възраст, Прокурорската колегия освободи, на основание чл. 165, ал. 1, т. 1 от ЗСВ, Антон Стоянов Стоянов от заеманата длъжност „следовател в НСлС“, считано от 22.01.2018 г.", "date": "2018.01.17", "title": "Прокурорската колегия на ВСС назначи трима заместник-директори на НСлС"}
{"url": "http://www.focus-news.net/news/2018/01/17/2478268/armeniya-segodnya-poslanikat-na-balgariya-v-armeniya-predstavi-prioritetite-na-predsedatelstvoto-na-stranata-si-v-saveta-na-es.html", "text": "„Съединението прави силата“ – под такъв лозунг България пристъпва към председателството в Съвета на ЕС“, заяви по време на разговор с журналисти в Ереван посланикът на България в Армения Мария Павлова Цоцоркова , предава  Армения Сегодня.\r\n„За нас е голяма чест да сме председатели в Съвета на ЕС. Правим всичко по най-добър начин да организираме работата. Ние избрахме този лозунг не само заради историческия опит, но и в съответствие със статута на европейски проект. Опитът показва, че Европа преодолява трудностите, единствено когато е единна. Нашето основно послание е да направим всичко, за да укрепим единството на ЕС“, допълни тя. \r\nПредставяйки приоритетите посланикът на България в Армения отбеляза стабилността, сигурността, единството и съгласуването на интересите. Тя обърна особено внимание на цифровата конкурентоспособност на икономиката. Освен това тя нарече приоритетен въпрос заетостта на младежта. \r\nСпоред нея цел на България е продължаването на разширяването на Източното партньорство, засилването на демократическите институции, осъществяването на редица програми. Според Павлова Цоцоркова Армения активно ще участва в тези програми.\r\n„Наличието в Армения на българско посолство позволява непосредствено да се представят приоритетите на българското председателство в Съвета на ЕС. Ние ще координираме работата по осъществяването на положенията от споразуменията Армения-ЕС. Ние приветстваме факта, че в страната се водят интересни обсъждания в тази посока“, допълни тя.  Виктор Турмаков", "date": "2018.01.17", "title": "Армения Сегодня: Посланикът на България в Армения представи приоритетите на председателството на страната си в Съвета на ЕС"}
{"url": "http://www.focus-news.net/news/2018/01/17/2478269/toplofikatsiya-sofiya-690-mvtch-sa-spestili-13-obshtinski-i-administrativni-sgradi-ot-prilaganeto-na-uslugata-upravlenie-na-energiyata.html", "text": "690 МВтч са спестили 13 общински и административни сгради от прилагането на услугата „Управление на енергията“. Над 1 000 нови абонати избраха „Топлофикация София“ за свой топлинен счетоводител през 2017 г. Това съобщиха от пресцентъра на „Топлофикация София”. Декемврийските сметки за парно в София вече са достъпни в Интернет и в Центровете за обслужване клиентите \r\nЗа втора година „Топлофикация София” ЕАД предлага на своите клиенти нов тип услуга – “Управление на енергията”, която позволява оптимизиране на потреблението и намаляване на разходите за топлоенерия и топла вода през отоплителния сезон в съответната сграда без това да лишава от топлинен комфорт обитателите в нея. Само за 2017 г. 13 общински и административни сгради, които ползват енергоефективната услуга, са спестили 690 МВтч. Сред тях са 6 училища и 2 детски градини, в които  консумацията на топлинна енергия е намаляла средно с 18% за училищните сгради и с около 11% в детските заведения, при това без да се нарушават изискванията за топлинен комфорт на децата по време на учебния процес. \t\r\n“По време на отоплителния сезон, когато училищата не работят, ние продължаваме да подаваме топлинна енергия без да се работи на пълни обороти като поддържаме минимално допустими температури. Целта е училището или детската градина да се затопли възможно най-бързо и когато учениците и децата се върнат в клас климата да бъде комфортен. Същият механизъм действа и при административните сгради. Нашата енергийна услуга допринася за регулирането на месечното потребление, а това  води и до значителни икономии на годишна база. Амбицията ни е повече държавни и общински институции да инсталират тази система.“, коментира  инж. Филип Фиков , ръководител отдел „Дялово разпределение и енергийни услуги“ в  „Топлофикация София“ ЕАД. \r\nЗа внедряването на новата енергийна услуга на „Топлофикация София” е необходимо да се инсталира СКАДА система в абонатната станция на сградата, а данните да се предават по GPRS/GSM мрежа директно на експертите в компанията, които управляват консумацията на сградата в реално време. С помощта на специализиран софтуер се извършват необходимите настройки на съоръженията в абонатната станция в зависимост от външните температурни условия, особеностите и режима на потребление в сградата, предпочитанията на обитателите, архитектурната специфика на обекта и др. Клиентите също могат да следят данните за консумацията си на топла вода и отопление в реално време, тъй като показанията се визуализират чрез специализиран софтуер. Освен новата услуга „Управление на енергията“, дружеството предлага на потребителите изгодни условия за извършване на дялово разпределение в сградите етажна собственост, както и уреди на конкурентни цени. През 2017г. над 1 000 нови абонати избраха „Топлофикация София“ за свой топлинен счетоводител.\r\nОт днес декемврийските сметки за парно и топла вода са на разположение на столичани в центровете за обслужване на клиентите и в Интернет страницата на „Топлофикация София”. \r\nПо данни на НИМХ към БАН средномесечната температура през декември 2017 г. е била  + 2,8 градуса, докато през декември 2016 година е била  - 0,2 градуса. Това определя и по-ниското общо потребление на топлоенергия от битовите клиенти през последния месец на 2017 г. – 415 230 МВтч,  докато през същия месец на 2016 г. са фактурирани 460 749 МВтч. Сметките на клиентите са изготвени съобразно изискванията на Наредбата за топлоснабдяване на базата на реалната консумация във всеки отделен имот за предходния отоплителен сезон, отразена в окончателната изравнителна сметка за периода 1.05.2016 -30.04.2017 г. Всеки клиент може да провери тези данни в индивидуалната си изравнителна сметка, получена от топлинния счетоводител. Напомняме, че прогнозните дялове за следващия отоплителен сезон за всеки имот също се определят от топлинния счетоводител и са отразени в индивидуалната изравнителна сметка. Изключение правят  абонатите, които имат месечно отчитане на уредите за дялово разпределение. В резултат на прилагането на новия метод на изчисление се избягват пиковите сметки през зимните месеци декември, януари и февруари.\r\nПотребителите могат да се ориентират в месечната си сметка като извършат следните изчисления. Общото количество енергия за отопление и сградна инсталация, посочено в изравнителната сметка, се разделя на броя на дните с отопление през миналия изравнителен период  - в София те са 185, тъй като миналия отоплителен сезон,  поради по-ниските температури, започна по-рано и завърши по-късно. Така се получава средното количество топлинна енергия,  изразходвано от клиента за 1 ден. За да се получи месечната сметка, то се умножава съответно по броя на дните с отопление за изминалия месец и по действащата към момента цена – 79.98 лв. за МВтч без ДДС. Сметките за отопление се коригират с коефициент, отразяващ климатичните условия и промяната в характера на потреблението в сградата през съответния месец, поради което коефициентите за  отделните сгради са различни. Клиентите, които са били с прекъснато топлоподаване поради аварии имат редуциран брой работни на абонатната станция и това е отразено в месечните съобщения. \r\n„Топлофикация София” ЕАД напомня, че от 18 декември 2017 г. стартира за втора поредна година Коледна игра за своите клиенти, като условието за участие в нея е до 31 януари 2018 година  абонатите да заплатят всички свои сметки за топлинна енергия и дялово разпределение към дружеството, включително задълженията си за месец декември 2017 година. Потребителите, изпълнили това условие, автоматично участват в разпределението на общо 10 награди - смарт телефони. Имената на печелившите ще бъдат изтеглени в присъствието на нотариус на 16 февруари 2018 г., като резултатите ще бъдат обявени в сайта и в официалния профил на дружеството във Фейсбук, където е публикуван и правилникът за участие в играта. С победителите ще се свържем лично, за да уточним  начина за получаване на наградите. Крайният срок за получаването им е 16 март 2018 година.", "date": "2018.01.17", "title": "„Топлофикация-София”: 690 МВтч са спестили 13 общински и административни сгради от прилагането на услугата „Управление на енергията“"}
{"url": "http://www.focus-news.net/news/2018/01/17/2478270/ministerstvoto-na-pravosadieto-optimizira-uredbata-otnosno-proverkata-na-imushtestvenite-deklaratsii-na-magistrati.html", "text": "Оптимизиране на уредбата относно проверката на имуществените декларации на магистрати и уеднаквяване на правилата по обжалване на решенията на прокурорската и съдийската колегии на Висшия съдебен съвет (ВСС) за назначаване на административните ръководители в съдебната система, са част от промените в Закона за съдебната власт (ЗСВ), които Министерството на правосъдието публикува днес за обществено обсъждане. Това съобщиха от пресцентъра на министерството.\r\nПроектозаконът предлага да се удължи срокът за проверка  на имуществените декларации на съдиите, прокурорите и следователите от 3 на 6 месеца, като единствена възможност за продължаване и приключване на проверките на имуществените декларации.\r\nРегламентира се изрично получаването на информация от Инспектората към ВСС (ИВСС) чрез Информационната система на Българска народна банка за номерата на банковите сметки, техните титуляри и упълномощените да се разпореждат със сметките лица, както и за лицата, наематели на сейфове в банки и техните пълномощници. Създава се възможност ИВСС да има достъп до банковата тайна на магистрати, в случаите, в които те изрично са декларирали съгласие за това. Така Инспекторатът ще бъде задължен да иска разкриване на банкова тайна само за лицата, които не са декларирали писмено своето съгласие за достъп до данните, необходими за проверка на имуществените им декларации, част от които са банкова тайна.\r\nС цел да се преодолее противоречивата съдебна практика относно компетентния съд, който може да разкрие банковата тайна, се предлага това да е районният съд по постоянния адрес на лицето.\r\nСегашната уредба поставя в неравноправно положение съдиите, прокурорите и следователите с тези, които са загубили това качество по отношение на налагане на административни наказания за неподаване на декларации за имотно състояние. С цел преодоляването й се предвижда санкция за неподаване на декларациите в срок и за лицата, които са загубили статут на магистрати, но са останали задължени да подадат декларации.\r\nС промените в ЗСВ се ускоряват конкурсните процедури и процедурите за избор на административни ръководители. Предвижда се срокът за изготвянето на комплексна оценка на съдия, прокурор или следовател от Комисията по атестирането и конкурсите към съответната колегия към ВСС да тече от откриване на процедурата с решение на Комисията, а не както е предвидено в момента - от постъпване на предложение.\r\nЗаконопроектът уточнява правомощията на управителния съвет на Националния институт на правосъдието (НИП), като се акцентира върху приемането на учебни програми за задължителните обучения, на годишен план за дейността и на  годишни отчети за изпълнението на бюджета на НИП. \r\nРазширява се още кръгът на лицата, за които текущото обучение в НИП се взема предвид при повишаването им.", "date": "2018.01.17", "title": "Министерството на правосъдието оптимизира уредбата относно проверката на имуществените декларации на магистрати"}
{"url": "http://www.focus-news.net/news/2018/01/17/2478271/prokurorskata-kolegiya-na-vss-obrazuva-distsiplinarni-proizvodstva-sreshtu-dvama-prokurori.html", "text": "Прокурорската колегия на Висшия съдебен съвет (ВСС), на основание чл. 316, ал. 1 от ЗСВ, образува дисциплинарно производство за налагане на дисциплинарно наказание на Валентина Личева Личева – прокурор в Окръжна прокуратура-Русе. Това съобщиха от пресцентъра на ВСС.\r\nПредложението за образуване на дисциплинарно производство е от Инспектората към ВСС във връзка с извършено дисциплинарно нарушение по чл. 307, ал. 3, т. 3 във вр. с чл. 175к, ал. 4 от ЗСВ.\r\nПрокурорската колегия избра чрез жребий дисциплинарен състав: Пламен Найденов – председател и докладчик, Огнян Дамянов и Йордан Стоев.\r\nПрокурорската колегия, на основание чл. 316, ал. 1 от ЗСВ, образува две дисциплинарни производства за налагане на дисциплинарни наказания на Любомир Манолов Георгиев – административен ръководител на Районна прокуратура-Разград.\r\nПредложенията за образуване на дисциплинарните производства са от административния ръководител на Окръжна прокуратура-Разград. Първото предложение е във връзка с извършени дисциплинарни нарушения по смисъла на чл. 307, ал. 3, т. 4 от ЗСВ и констатирани нарушения на Правилата за приложението на разпределението на  преписките и досъдебните производства на принципа на случайния подбор в ПРБ, при  проверка в Районна прокуратура – Разград за периода от 01.01.2017 г. до 30.06.2017 г.\r\nВторото предложение е по повод писмени сведения от служители на ОД на МВР Разград, сигнали от прокурори и служители в Районната прокуратура, за проявено от административния ръководител поведение в разрез с Кодекса за етично поведение на българските магистрати, през различни периоди от неговия мандат, с което накърнява престижа на съдебната власт.\r\nДвете дисциплинарни производства имат различен предмет и предложенията за образуването им са направени в различен период от време. Дисциплинарните производства могат да бъдат обединени в едно, по преценка на дисциплинарните състави.\r\nПо първото дисциплинарно производство, Прокурорската колегия избра чрез жребий дисциплинарен състав: Георги Кузманов – председател и докладчик, Гергана Мутафова и Светлана Бошнакова.\r\nПо второто дисциплинарно производство, Прокурорската колегия избра чрез жребий дисциплинарен състав: Калина Чапкънова – председател и докладчик, Даниела Машева и Евгени Диков.\r\nПрокурорската колегия прие за сведение Решение № 9006 от 10.07.2017 г. на Върховния административен съд – шесто отделение, по административно дело № 313/2017 г. и Решение № 14076 от 21.11.2017 г. на Върховен административен съд – петчленен състав – втора колегия по административно дело № 10908/2017 г. и реши същите да бъдат приложени към кадровото дело на Бисер Димитров Любенов – прокурор в Окръжна прокуратура-Кюстендил.", "date": "2018.01.17", "title": "Прокурорската колегия на ВСС образува дисциплинарни производства срещу двама прокурори"}
{"url": "http://www.focus-news.net/news/2018/01/17/2478272/d-r-krasimir-mihaylov-tssmp-blagoevgrad-prez-2017-godina-sme-se-otzovali-na-22-715-povikvaniya.html", "text": "През 2017 година сме се отзовали на 22 715 повиквания. Това каза за Радио „Фокус“ - Пирин д-р Красимир Михайлов, директор на Центъра за спешна медицинска помощ в Благоевград. Той определи отминалата 2017 година като успешна. „Основание за това е, че основните цели, които си постави Центърът за спешна медицинска помощ за оказване на достъпна и качествена помощ за населението от Благоевградска област, може да се каже, че е изпълнена. През 2017 година ние сме се отзовали на 22 715 повиквания. Нашите екипи са се отзовали на толкова случаи и са изпращали нашите мобилни екипи с оборудваните линейки на искания от страна на пострадали пациенти, а ние сме извършили над 50 000 амбулаторни прегледа във всички филиали на центъра“, каза Михайлов. По думите му общият брой на обслужваните пациенти е над 70 000. Според него това означава, че около 25% от населението на областта поне веднъж е търсило помощ и екипите на ЦСМП са извършвали своята дейност съобразно правилата за добра медицинска практика. „Хоспитализираните пациенти през този период са 30 706. Екипите са извършили една голяма по обем медицинска дейност, която съответства на техните основни задачи и цели. Това са оказване на достъпна и качествена медицинска помощ за всеки, който се нуждае от такава на територията на област Благоевград, без оглед на това дали са здравноосигурени, какъв е техният социален статус, пол и вероизповедание. Ние не делим нашите пациенти по каквито и да било признаци, а изпращаме екипите или обслужваме такива пациенти на място във филиалите, тогава когато те имат нужда“, каза още Михайлов.\r\nЛора КАЛЧЕВА", "date": "2018.01.17", "title": "Д-р Красимир Михайлов: ЦСМП - Благоевград: През 2017 година сме се отзовали на 22 715 повиквания"}
{"url": "http://www.focus-news.net/news/2018/01/17/2478273/afp-v-sarbiya-za-trafik-na-kokain-sa-arestuvani-trima-avstraliyski-grazhdani.html", "text": "Сръбската полиция съобщи, че е арестувала трима австралийски и един ливански гражданин по време на операция срещу международна група трафиканти на кокаин, предава  AFP.\r\n„Арестът в Белград е извършен след деветмесечно разследване  редом с австралийските власти“, пише в официално заявление на сръбското МВР. Разследването е започнало през април 2017 г., след като 1280 килограма кокаин са иззети на пристанището в Сидни, пристигнали в контейнер от Китай. \r\n„Подозира се, че австралийците са част от организирана престъпна група, а ливанецът, че е фалшифицирал документи“, пише още в заявлението. \r\n„Заподозрените са пристигнали в Белград, за да предадат пари“, съобщава министерството без да уточнява за кого са били насочени. По време на операцията са иззети 638 хил. евро,  неуточнено количество австралийски долари, японски йени и чешки крони, както и пистолет.  Виктор Турмаков", "date": "2018.01.17", "title": "AFP: В Сърбия за трафик на кокаин са арестувани трима австралийски  граждани"}
{"url": "http://www.focus-news.net/news/2018/01/17/2478274/zam-oblastniyat-upravitel-na-dobrich-zhivko-zhelyazkov-pred-morskite-obshtini-v-oblastta-shte-bade-predstaven-proekt-za-upravlenie-na-riska-ot-prekomerna-populatsiya-na-nasekomi.html", "text": "Пред морските общини в област Добрич – Шабла, Балчик и Каварна, ще бъде представен проект за разработване и приемане на съвместно институционализирано партньорство за управление на риска от прекомерна популация на насекоми, които засягат общественото здраве и безопасност в рамките на трансграничния регион Румъния-България. Това съобщи зам. областният управител на Добрич Живко Желязков, който участва в конференция по темата в град Русе, предаде кореспондентът на Радио „Фокус” – Варна. Прекомерното разпространение на насекоми, причинители на заразни болести в Дунавския регион създава сериозен риск за здравето на хората, а също и на животните. То влияе отрицателно върху ключови икономически сектори в региона, като селско стопанство и туризъм, посочи Желязков. \r\nПроблемът е трансграничен и от години ангажира властите и обществеността по поречието на Дунав и брега на Черно море като ефективното му преодоляване изисква координирани действия в България и Румъния. С тази цел Асоциацията на дунавските общини „Дунав“ и Фондация „Жива природа“ чрез проект предлагат ефективни, устойчиви и интелигентни решения за значително подобрение на управлението на риска. Област Добрич вече е партньор в това начинание. Целта на проекта е значителното подобряване на управлението на риска, свързан с прекомерното разпространение на насекоми в трансграничния регион чрез установяването на първо по рода си партньорство между институции. \r\nОбхватът на дейностите по проекта включва 8 области от България и 7 окръга от Румъния или това означава население от 4 770 000 души и територия от 69 285 кв. км. Броят на българските общини, попадащи в региона, е 76, а в Румъния има 16 общини, 29 градове и 520 комуни. На този етап дейностите са на ниво проучване, направени са анкети в Румъния и България. Следващият етап е информиране на отделните заинтересовани страни, разработване на проекти и търсене на европейско финансиране за осъществяване на практически дейности за справяне с проблема. \r\nЖулиета НИКОЛОВА", "date": "2018.01.17", "title": "Зам. областният управител на Добрич Живко Желязков: Пред морските общини в областта ще бъде представен проект за управление на риска от прекомерна популация на насекоми"}
{"url": "http://www.focus-news.net/news/2018/01/17/2478275/reuters-angela-merkel-razchita-na-gsdp-da-vzemat-otgovorno-reshenie-otnosno-koalitsiyata.html", "text": "Германският канцлер Ангела Меркел заяви, че страната ѝ се нуждае от стабилно правителство и че разчита на потенциалните си коалиционни партньори от Социалдемократическата партия да решат по време на своя конгрес в края на седмицата, че ще дадат пълна подкрепа за коалиционни преговори, предава  Reuters.\r\nМеркел заяви по време на пресконференция в Берлин, че разчита социалдемократите да „вземат отговорното решение“. „Няма да се меся в това“, уточни канцлерът.  Виктор Турмаков", "date": "2018.01.17", "title": "Reuters: Ангела Меркел разчита на ГСДП да „вземат отговорно решение“ относно коалицията"}
{"url": "http://www.focus-news.net/news/2018/01/17/2478276/d-r-hristo-dimitrov-sdruzhenie-na-obshtopraktikuvashtite-lekari-veliko-tarnovo-opisvaneto-na-kasovite-belezhki-shte-namali-vremeto-za-pregledi-na-patsienti.html", "text": "Описването на касовите бележки ще намали времето за прегледи на пациенти. Това каза за Радио „Фокус“ – Велико Търново д-р Христо Димитров, председател на Регионалното сдружение на общопрактикуващите лекари във Велико Търново, във връзка със задължението личните лекари да събират касовите бележки от пенсионерите за потребителска такса. По думите му тази поправка в Закона за здравното осигуряване e приета без общество обсъждане и без огласяване. Липсва и анализ и оценка на въздействието от тази промяна. „Това ни кара да сме негативно настроени за начина, по който ръководството на държавата провежда своята политика в сектор „Здравеопазване“. Тя е най-вече в ущърб на пациентите. Това е административна дейност, която ще ни отнема толкова много време, че още повече ще наруши възможността ние да лекуваме пациентите по най-добрия начин. Свойството на чиновника е да увеличава все повече и повече хартията, бумащината, отчетите, които по никакъв начин не помагат да си вършим по-добре работата“, посочи д-р Христо Димитров. По думите му описването на номерата на всяка бележка, ще доведе до повече писане на хартии и на отчети и до по-малко на прегледи на пациенти. „Алтернативният вариант е изобщо да не се занимаваме с тази дейност, да не си търсим това, което по закон държавата е длъжна да плати. Това може би е целта – да ни откажат от някакви компенсации за тази намалена потребителска такса и да поемем задължението на държавата да се грижи за социално слабите наши съграждани, да вършим това изцяло безплатно като едни доброволци. Това не може да продължава безкрайно. Хитруването на дребно винаги се връща със силата на бумеранг. За съжаление обаче страдат нашите пациенти“, добави д-р Христо Димитров.\r\nНадежда КРЪСТЕВА", "date": "2018.01.17", "title": "Д-р Христо Димитров, Сдружение на общопрактикуващите лекари – Велико Търново: Описването на касовите бележки ще намали времето за прегледи на пациенти"}
{"url": "http://www.focus-news.net/news/2018/01/17/2478277/deputatat-ot-gerb-galya-vasileva-shte-provede-priemni-v-burgas-i-sungurlare.html", "text": "Народният представител от ГЕРБ-Бургас Галя Василева ще проведе открита приемна за граждани в Бургас на 22 януари, понеделник, от 10.30 часа в централата на партията в морския град, намираща се на ул. „Конт Андрованти\" 5. Това съобщиха от пресцентъра на ПП ГЕРБ.\r\nНа 5 февруари, понеделник, бургаският депутат ще се срещне с жителите на община Сунгурларе. Записвания за приемната могат да се правят в офиса на ГЕРБ в Сунгурларе на ул. \"Г. Димитров\" 9 или на телефон 0884800568.\r\nГаля Василева е член на Комисия по труда, социалната и демографската политика и Комисията за наблюдение на приходните агенции и борба със сивата икономика и контрабандата в 44-то Народно събрание.", "date": "2018.01.17", "title": "Депутатът от ГЕРБ Галя Василева ще проведе приемни в Бургас и Сунгурларе"}
{"url": "http://www.focus-news.net/news/2018/01/17/2478278/elena-mihova-oblasten-informatsionen-tsentar-blagoevgrad-v-makedonskiya-grad-berovo-se-provede-turisticheski-forum-po-proekt-za-ustoychivo-razvitie-na-turizma.html", "text": "С туристически форум в град Берово (Македония) завърши изпълнението на проект „Устойчиво развитие на туризма – актив за трансгранично сближаване и просперитет“, финансиран по Програма за трансгранично сътрудничество ИНТЕРРЕГ ИПП България – Македония. Това каза за Радио „Фокус“ – Пирин Елена Михова от Областен информационен център – Благоевград. Над 100 представители на туристическия бизнес, НПО, културни институции и общини от Югозападна България и Източен регион на Македония взеха участие в събитието и презентираха свои продукти и услуги. Домакин на аналогичен туристически форум преди седмица беше и Благоевград. „Близо 400 представители на целевите групи от двете страни на границата, бяха обхванати по време на изпълнението на проекта през последните 15 месеца, отчитат партньорите от двете съседни държави – сдружение „На фокус“ – България и сдружение „Лешки“ – Македония“, каза Михова. Създадени са били два регионални туристически маршрута от двете страни на границата, които представят непознати до сега обекти и дестинации в двата района. Тези два нови маршрута, наред с безбройните възможности за туризъм, които предлага пограничния регион, могат да бъдат видени на специално създадена по проекта он лайн платформа. Управлението и поддържането на платформата ще бъде споделено между общините и туристически организации и фирми, работещи в пограничния регион. За тази цел, по време на два уебинара – по един от всяка страна на българо-македонската граница, бяха обучени близо 60 администратори, които да направят работата с платформата лесна, удобна и полезна. „За стимулиране на младежи и уязвими групи от селските райони в България и Македония, желаещи да стартират собствен бизнес или да започнат работа в туристическия сектор, бяха проведени и две обучения за екскурзоводи и аниматори. Отделно от това, вече работещи в туристическия бранш бяха включени в семинари в Мелник и Берово на тема „Развитие на предприемачеството в туризма“ и „Използване на ИКТ за развитие на туристическия бизнес и работа в мрежа“, каза Михова. По думите ѝ като част от постигане на основната цел на проекта, а именно устойчиво развитие на туризма и повишаване на конкурентоспособността в тази сфера, беше подписан и Меморандум за партньорство между организации и институции, работещи в тази сфера на територията на Югозападна България и Източен регион на Македония. След като в Благоевград 30 организации подписаха документа, в Берово нови 17 кметове, представители на сдружения, НПО и туристическия бизнес се присъединиха към мрежата за развитие, представяне и популяризиране на доброто лице на туризма от двете страни на границата. „Надяваме се, че с изпълнението на този проект сме направили пограничния регион между България и Македония по-желан за туристите. Защото безброй са обектите от двете страни на границата, които са непознати за широкия поток от пътешественици, а наистина си заслужава да бъдат посетени. Вярвам, че с този проект допринесохме и за това, заетите в туризма да бъдат по-конкурентоспособни, по-уверени, по-знаещи и по-предприемчиви“, коментира Михова.\r\nЛора КАЛЧЕВА", "date": "2018.01.17", "title": "Елена Михова, Областен информационен център – Благоевград: В македонския град Берово се проведе туристически форум по проект за устойчиво развитие на туризма"}
{"url": "http://www.focus-news.net/news/2018/01/17/2478279/burgas-okrazhnata-prokuratura-predade-na-sad-mazh-podsadim-za-ukrivane-na-danatsi-za-nad-500-000-lv.html", "text": "Окръжна прокуратура – Бургас предаде на съд Стефан Р. (на 53 г., от град Бургас). Това съобщиха от пресцентъра на Окръжна прокуратура - Бургас. Мъжът е подсъдим за това, че за периода 01 януари 2004 г. – 12 януари 2009 г. в Бургас, при условията на продължавано престъпление, като са осъществени 54 деяния, които осъществяват по отделно един състав на едно и също престъпление. Деянията са извършени през непродължителни периоди от време, при една и съща обстановка и при еднородност на вината пред ТД на НАП – Бургас. Мъжът в качеството си на управител на регистрирано по ЗДДС търговско дружество, като данъчно задължено лице, по реда на ЗКПО и ЗДДС избегнал установяването и плащането на данъчни задължения в особено големи размери – 513 745 лева. Сумата представлява дължим данък върху добавената стойност по ЗДДС и дължим корпоративен данък по ЗКПО, като затаил истина в месечни справки-декларации по ЗДДС, които се изискват по силата на закон и в приложените към тях отчетни регистри – дневници за продажбите, подавани лично, и като посредствен извършител чрез използване на счетоводителя, на управляваното от него дружество, при подаване на годишни данъчни декларации, които се изискват по силата на ЗКПО.\r\nОкръжен съд – Бургас е нарочил заседанието си за 18 януари 2018 г.", "date": "2018.01.17", "title": "Бургас: Окръжната прокуратура предаде на съд мъж, подсъдим за укриване на данъци за над 500 000 лв."}
{"url": "http://www.focus-news.net/news/2018/01/17/2478280/the-new-york-times-spored-mahmud-abbas-reshenieto-na-donald-tramp-otnosno-erusalim-e-grehovno.html", "text": "Президентът на палестинската автономия Махмуд Аббас разкритикува президента на САЩ Доналд Тръмп в пламенна реч, заявявайки, че решението на американския  лидер да признае оспорвания Ерусалим за столица на Израел е „греховно и злощастно“, предава  The New York Times.\r\nПо време на конференция в Кайро Аббас заяви, че САЩ са се самоизключили от посредничеството в преговорите между Израел и Палестина – роля, заемана от Вашингтон в течение на десетилетия. „Палестинците ще продължат мирно да следват своите искания, докато не си върнем правата“, уточни той. \r\n„Ерусалим ще бъде порта към мира, единствено ако е столица на Палестина и ще бъде порта към войната, страха и липсата на сигурност и стабилност, не дай боже, ако ли не“, заяви Аббас. „Той е порта към мир и към война и президентът Тръмп трябва да направи своя избор“, допълни той. \r\nПрезидентът на Палестинската автономия поднови призива си към арабите и мюсюлманите да посещават Ерусалим, уверявайки ги, че подобни посещения не са равни на „нормализация“ на отношенията с Израел-. \r\n„Не ни изоставяйте. Посещенията на мюсюлмани, араби и християни дават подкрепа за града, защитават светите му места и подкрепят арабските му жители“, допълни той.  Виктор Турмаков", "date": "2018.01.17", "title": "The New York Times: Според Махмуд Аббас решението на Доналд Тръмп относно Ерусалим е „греховно“"}
{"url": "http://www.focus-news.net/news/2018/01/17/2478281/prezidentat-rumen-radev-shte-se-sreshtne-na-18-yanuari-s-predstaviteli-na-germanski-firmi-i-s-avstriyskiya-ministar-karin-knaysl.html", "text": "На 18 януари, четвъртък, от 14.30 часа президентът Румен Радев ще приеме на „Дондуков“ 2 представители на германски фирми, членуващи в Германо-българската индустриално-търговска камара. Това съобщиха от прессекретариата на държавния глава. По време на срещата ще бъдат обсъдени възможностите за разширяване на двустранните икономически отношения и стимулиране на бизнес контактите. \r\nОт 16.30 часа държавният глава Румен Радев ще разговаря с федералния министър за Европа, интеграция и външни работи на Австрия доктор Карин Кнайсл. Срещата ще се състои на „Дондуков“ 2.", "date": "2018.01.17", "title": "Президентът Румен Радев ще се срещне на 18 януари с представители на германски фирми и с австрийския министър Карин Кнайсл"}
{"url": "http://www.focus-news.net/news/2018/01/17/2478282/plovdiv-62-godishen-mazh-se-e-samoubil-skachayki-ot-visok-etazh-na-blok-na-ul-petar-shilev.html", "text": "62-годишен мъж се е самоубил, скачайки от висок етаж на блок на ул. „Петър Шилев“ в Пловдив. Това съобщиха за Радио „Фокус“ – Пловдив от Областната дирекция на МВР. Сигналът за безжизнено тяло е подаден в 04.50 часа тази сутрин от случайни минувачи. По първоначална информация 62-годишният мъж е живеел в същия блок, разследващите изясняват от кой етаж е решил са сложи край на живота си. По случая е образувано досъдебно производство, изясняват се причините за самоубийството. По непотвърдена информация мъжът е страдал от множество заболявания.\r\nТони МИХАЙЛОВ", "date": "2018.01.17", "title": "Пловдив: 62-годишен мъж се е самоубил, скачайки от висок етаж на блок на ул. „Петър Шилев“"}
{"url": "http://www.focus-news.net/news/2018/01/17/2478283/pazardzhik-v-grada-shte-se-provede-sreshta-s-pisatelya-vladimir-zarev-po-povod-70-godishniya-mu-yubiley.html", "text": "В зала „Устрем“ на Младежки дом – Пазарджик ще се състои среща с писателя Владимир Зарев по повод 70-годишния му юбилей, съобщиха от Младежкия дом. Началото на срещата е в 17.00 часа. Владимир Зарев е главен редактор на списанието за българска и световна литература „Съвременник“. Автор е на 18 романа, сред които „Битието“, Изходът“ и „Законът“. Носител е на няколко престижни национални и европейски литературни награди.", "date": "2018.01.17", "title": "Пазарджик: В града ще се проведе среща с писателя Владимир Зарев по повод 70-годишния му юбилей"}
{"url": "http://www.focus-news.net/news/2018/01/17/2478284/burgas-okrazhnata-prokuratura-predade-na-sad-mazh-za-prichinyavane-na-smart-na-edno-litse-i-telesni-povredi-na-dvama-dushi-pri-katastrofa.html", "text": "Окръжна прокуратура – Бургас предаде на съд Владимир П. (на 29 г., от гр. Стара Загора). Това съобщиха от пресцентъра на Окръжна прокуратура – Бургас. Мъжът е подсъдим за това, че на 25 юли 2016 г., около 07.30 часа,  в Поморие на първокласен път, при управление на лек автомобил „Мерцедес“ е нарушил правилата за движение по пътищата и е допуснал пътно транспортно произшествие с насрещно движещия се лек автомобил „Тойота Хайес“, управляван от Станислав В.  от гр. Бургас. Пи катастрофата по непредпазливост Владимир П. е причинил смъртта на Станислав. В. (починал на 25 юли 2016 г.). От ПТП-то са причинени още тежка и пет средни телесни повреди на Сребрю Г. и средна телесна повреда на Надя Б. от град Бургас.\r\nНа горепосочените дата и час подсъдимият управлявал лек автомобил „Мерцедес“. По същото време пострадалите се движели в противоположната посока, в управляван от Станислав В. микробус. Времето било слънчево и ясно, а управлявания от подсъдимия автомобил преминал колелото за кръгово движение на входа на гр.Поморие, намиращия се в близост „Аквапарк“, района на къмпинг „Европа“, като след излизане от десен завой, продължил движение в прав пътен участък, със сухо, чисто от механични примеси, без неравности и дупки асфалтово покритие и нормална атмосферна видимост. В един момент управляваният от Владимир П. автомобил навлязъл в лентата за насрещно движение и така предизвикал сблъсъка с насрещно движещия се микробус.\r\nОкръжен съд – Бургас е нарочил заседанието си за 18 януари 2018 г.", "date": "2018.01.17", "title": "Бургас: Окръжната прокуратура предаде на съд мъж за причиняване на смърт на едно лице и телесни повреди на двама души при катастрофа"}
{"url": "http://www.focus-news.net/news/2018/01/17/2478285/zabrana-za-prodazhbata-na-blizo-40-t-meso-i-mesni-produkti-e-nalozhena-poradi-iztekal-srok-na-godnost-pri-savmestni-proverki-na-mvr-nap-kzp-babh-i-agentsiya-mitnitsi.html", "text": "В периода от  22 декември 2017 г. до 14 януари 2018 г. бяха извършени съвместни проверки на магазини и складове за преработка на месо, както и на моторни превозни средства, натоварени с месни продукти. Те са реализирани на територията на цялата страна от служители на СДВР и на областните дирекции на МВР, представители на Националната агенция за приходите, Българската агенция за безопасност на храните, Комисията за защита на потребителите и Агенция „Митници“. Съвместните действия бяха координирани от ГД „Национална полиция“. Това съобщиха от пресцентъра на МВР. Общо 1258 обекта – магазини, складове за съхранение и преработка на месо, и 1709 моторни превозни средства, превозващи месо и месни продукти, са инспектирани в периода. В резултат на предприетите действия е наложена забрана за продажбата на общо 53 840, 905 кг месо и месни продукти, поради изтекъл срок на годност, други 201, 700 кг месо са иззети от физически лица, които са продавали стоката  без документи за произход.  Най-голямо количество месо е иззето от обекти във Велико Търново – 37 533 кг, Търговище – 20 910 кг, Ямбол – 2500 кг и Пловдив – 1300 кг. \r\nЗа установени административни нарушения са съставени общо 38 акта и пет протокола. Четири от тях са съставени в София, три – в Пловдив и Кюстендил, два – в Стара Загора и Габрово.", "date": "2018.01.17", "title": "Забрана за продажбата на близо 40 т месо и месни продукти е наложена поради изтекъл срок на годност при съвместни проверки на МВР, НАП, КЗП, БАБХ и агенция \"Митници\""}
{"url": "http://www.focus-news.net/news/2018/01/17/2478286/sliven-po-iskane-na-okrazhnata-prokuratura-sadat-zadarzha-pod-strazha-mazh-izvarshil-opit-za-ubiystvo-na-18-godishno-momiche.html", "text": "По искане на Окръжна прокуратура – Сливен, съдът задържа под стража Милан Й. (на 22 г., от гр. Твърдица). Това съобщиха от пресцентъра на Окръжна прокуратура – Сливен. Мъжът е обвинен за това, че на 13 януари 2018 г. в град Твърдица, направил опит умишлено да умъртви 18-годишно момиче, като деянието е извършено с особена жестокост и е останало недовършено по независещи от волята му причини. Според прокурора, налице е обосновано предположение, че Милан Й. е извършил престъплението, за което е обвинен. Представителят на държавното обвинение е категоричен, че обвиняемият може да се укрие или да извърши ново престъпление. Той мотивира тезата си с начина на извършване на престъплението, а така също и с обремененото му съдебно минало, което го характеризира като личност със завишена степен на обществена опасност. \r\nСъдът прие мотивите на прокурора и задържа под стража Милан Й.\r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2018.01.17", "title": "Сливен: По искане на Окръжната прокуратура съдът задържа под стража мъж, извършил опит за убийство на 18-годишно момиче"}
{"url": "http://www.focus-news.net/news/2018/01/17/2478287/kyustendil-spokoyna-e-obstanovkata-na-gkpp-gyueshevo-nyama-zabavyane-pri-obrabotkata-na-dokumenti.html", "text": "Спокойна е обстановката на ГКПП „Гюешево”. Това съобщи за Радио „Фокус” – Кюстендил дежурният на граничния българо-македонски пункт. Към този час на деня няма натоварване, преминаването и обработката на документи и на тежкотоварните моторни превозни средства става без забавяне. На вход и на изход трафикът е слаб. Пътят в посока ГКПП „Гюешево” е слабо натоварен, настилките са предимно сухи.\r\nВенцеслав ИЛЧЕВ", "date": "2018.01.17", "title": "Кюстендил: Спокойна е обстановката на ГКПП „Гюешево”, няма забавяне при обработката на документи"}
{"url": "http://www.focus-news.net/news/2018/01/17/2478288/xinhua-balgarskata-opozitsiya-zapochna-protsedura-za-vot-na-nedoverie-sreshtu-pravitelstvoto.html", "text": "Българската опозиция започна процедура по вот на недоверие срещу коалиционното правителство на дясно-центристката партия ГЕРБ и националистите от „Обединени патриоти“, дошла на власт през май миналата година, предава  Xinhua.\r\nПарламентарната група на Българската социалистическа партия, която има 80 мандата в 240-местния парламент е започнала процедурата заради неспособността на правителството да се справи с корупцията – „основният проблем, с който страната се сблъсква“. \r\nПредседателят на БСП Корнелия Нинова заяви пред репортери, че 83% от Българските граждани смятат корупцията за свой основен проблем и че той трябва да се реши колкото се може по-скоро. \r\nСпоред правилата на парламента решението трябва да бъде обсъдено в рамките на една седмица и гласувано не по-рано от 24 часа след приключването на дебата. За да премине вотът трябва да бъде подкрепен от поне половината депутати. \r\nВсички вотове на недоверие за последните 28 години в България са били неуспешни.  Виктор Турмаков", "date": "2018.01.17", "title": "Xinhua: Българската опозиция започна процедура за вот на недоверие срещу правителството"}
{"url": "http://www.focus-news.net/news/2018/01/17/2478289/obshtinskiyat-savetnik-ot-gerb-burgas-anton-vechernikov-organizira-priemen-den-na-18-yanuari.html", "text": "Общинският съветник от ГЕРБ Антон Вечерников ще има приемен ден с граждани на 18 януари 2018 г. (четвъртък) от 16.30 до 18.00 ч. в централата на партията в Бургас (ул. „Конт Андрованти” 5). Това съобщиха от пресцентъра на ПП ГЕРБ.\r\nАнтон Вечерников е член на Комисията по обществен ред, сигурност и безопасност на движението и на Комисията по култура и читалищна дейност.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.01.17", "title": "Общинският съветник от ГЕРБ-Бургас Антон Вечерников организира приемен ден на 18 януари"}
{"url": "http://www.focus-news.net/news/2018/01/17/2478290/plovdiv-prez-2018-godina-chitalishte-vasil-levski-v-selo-kliment-shte-otbelezhi-90-godini-ot-osnovavaneto-si.html", "text": "През 2018 година читалище „Васил Левски“ в село Климент ще отбележи 90 години от основаването си. Това каза за Радио „Фокус“ – Пловдив кметът на населеното място Мано Манов. По думите му към момента тече подготовка за отбелязване на юбилея. „Разработваме голям проект, който да се реализира през настоящата година към читалището. Искаме да разкажем историята и успехите му през годините в игрален филм. По този проект ще бъдат осъществени още много инициативи по повод 90-годишнината на читалище „Васил Левски“, каза Мано Манов. Културната институция в село Климент е основано през 1928 година. Кметът Мано Манов подчерта, че читалището е един от основните двигатели на населеното място по отношение на възпитанието в любов към народните обичаи и традиции.\r\nТони МИХАЙЛОВ", "date": "2018.01.17", "title": "Пловдив: През 2018 година читалище „Васил Левски“ в село Климент ще отбележи 90 години от основаването си"}
{"url": "http://www.focus-news.net/news/2018/01/17/2478291/fokus-makedoniya-pravitelstvoto-na-makedoniya-izrazi-sazhalenie-za-brutalnoto-ubiystvo-na-oliver-ivanovich.html", "text": "Правителството на Македония изрази дълбоко съжаление за бруталното убийство на политическия лидер на сърбите в Косово Оливер Иванович, предава македонската медия   „Фокус“ .\r\n\"С пълно разбиране за травмите от този нецивилизовани акт, ние се надяваме на сдържаност, както и на бърза реакция на компетентните органи в Косово за изясняване на обстоятелствата и да се открият организаторите и извършителите на това брутално убийство. В същото време изразяваме искрената си надежда, че политическите елити, както и гражданите на Косово и Сърбия ще продължат процесите на насърчаване на взаимните отношения \", пише официално заявление на македонското  правителството.\r\nОттам добавят, че се присъединяват към гласовете на разума, че насилието и терорът не са решение и че регионът трябва да продължи напред в предстоящия изключително важен период за всички страни в региона. Виктор Турмаков", "date": "2018.01.17", "title": "„Фокус“ (Македония): Правителството на Македония изрази съжаление за бруталното убийство на Оливер Иванович"}
{"url": "http://www.focus-news.net/news/2018/01/17/2478292/sliven-okrazhnata-prokuratura-predade-na-sad-mazh-za-prichinyavane-na-smart-po-nepredpazlivost-pri-katastrofa.html", "text": "Окръжна прокуратура – Сливен предаде на съд Николай Х. (на 20 г., от село Сборище, община Твърдица). Това съобщиха от пресцентъра на Окръжна прокуратура – Сливен.  Николай. Х. е подсъдим за това, че на 13 октомври 2016 г. в землището на село Сборище (община Твърдица) при управление на колесен трактор с прикачена и теглена зад него дискова брана, без да притежава необходимата правоспособност, нарушил правилата за движение по пътищата и по непредпазливост причинил смъртта на Иван С. от гр. Твърдица.\r\nНиколай Х. не е притежавал правоспособност да управлява колесен трактор, но въпреки това той управлявал такъв, тъй като бил регистриран като земеделски производител и в тази връзка използвал машината. На горепосочената дата (около 19.00 – 20.00 часа) подсъдимият предприел движение с трактора по път, отворен за обществено ползване, като се движел в посока село Сборище, община Твърдица. Тракторът се движел със скорост около 20 км/ч и с включени светлини, но браната, която е била с извънгабаритни размери не била осветена от габаритни светлини. В същото време, по същия път, но в обратна посока се движел лек автомобил „Рено“ управляван от пострадалия. Тракторът предприел маневра, с която частично навлязъл в насрещната лента. Пострадалият не е имал възможност да възприеме това, тъй като се движел на къси светлини и поради отсъствието на габаритната светлина на прикачения за трактора инвентар. Последвал удар между двете превозни средства, който причинил смъртта на Иван С.\r\nОкръжен съд – Сливен е нарочил заседанието си за 18 януари 2018 г.", "date": "2018.01.17", "title": "Сливен: Окръжната прокуратура предаде на съд мъж за причиняване на смърт по непредпазливост при катастрофа"}
{"url": "http://www.focus-news.net/news/2018/01/17/2478293/veliko-tarnovo-rayonna-prokuratura-svishtov-e-postanovila-razsledvane-po-sluchaya-s-zhenata-darzhala-zaklyucheni-dvete-si-dashteri.html", "text": "Районна прокуратура – Свищов е постановила разследване във връзка с изнесената информация за изолирани в дома си лица. На 16.01.2018 г. Районна прокуратура – Свищов е уведомена от Районно управление на МВР – Свищов за започването на проверка по сигнал относно жена, която държи в дома си в  гр. Свищов заключени своите две дъщери. Това съобщиха от Апелативна прокуратура-Велико Търново.\r\nПроверката на адреса е извършена от служители на РУ на МВР – Свищов и служители от „Дирекция „Социално подпомагане“. На мястото присъствал и  екип от ЦСМП – Свищов.   Установено е, че на посочения адрес  живее  П.С. Ц. (, родена 1952г.), заедно със своите две дъщери А.Ц. С. (родена 1975г) и С.Ц.С. ( родена на 1974г).  П.С. Ц е осигурила на проверяващите органи доброволно достъп до жилищните помещения. На място била проведена беседа и с А.Ц.С. и П.Ц.С. Същите са отказали да им бъде извършен обстоен преглед в МБАЛ – Свищов и са отрекли да са били държани против тяхната воля на посочения адрес. По тях не са били констатирани видими белези от физическо насилие.  Нямат личен лекар, а социалната анкета е констатирала, че са „лица в риск“. \r\nРайонна прокуратура – Свищов е образувала досъдебно производство за престъпление по чл. 181 от НК за това че в периода 2011 – 16.01.2018г. в гр. Свищов като е нарушено задължение към низходящите А.Ц.С. и С.Ц.С. и с това същите са поставени в  ги поставени в положение на сериозно затруднение.\r\nПод ръководството  и наблюдението на РП – Свищов се извършват действия по разследване –  провежда се оглед на мястото, където са живели лицата. Възложено е и провеждането на разпити на свидетели. Събират се доказателства според които ще се прецени необходимостта от назначаване на експертизи. Работата по случая продължава.", "date": "2018.01.17", "title": "Велико Търново: Районна прокуратура – Свищов е постановила разследване по случая с жената, държала заключени двете си дъщери"}
{"url": "http://www.focus-news.net/news/2018/01/17/2478294/obshtina-veliko-tarnovo-gradat-raste-ustoychivo-a-naselenieto-mu-se-uvelichava.html", "text": "Велико Търново расте устойчиво, а населението му се увеличава. Това съобщиха от пресцентъра на Община Велико Търново. Данните в регистрите на Национална дирекция ГРАО сочат, че за кратко време жителите на старопрестолния град нарастват с близо 1000. 72 015 са регистрираните по настоящ адрес жители на Велико Търново в края на миналия декември. Година по-рано те са били 71 192. \r\nСтатистиката не обхваща студентите, които са поне 10 000. С тях населението на Старата столица надхвърля 80 000 души. Много добър прием отчетоха от ВТУ „Св. св. Кирил и Методий“ - 2666 първокурсници за първи път прекрачиха прага на Алма-матер на 2 октомври тази година. Те бяха с над 400 спрямо учебната 2016-2017 г.\r\nДобрата тенденция се запазва и за общината, което потвърждава добрия статут на населените места край Велико Търново. Според ГРАО, към края на 2017 година живеещи по настоящ адрес в общината са 91 625 души.\r\nСтаропрестолният град става все по-предпочитано място за младите хора – доказва го и рекордната през последните две години раждаемост. За цялата 2017 година бебетата във Велико Търново са 1096. Те са повече спрямо 2016 година, когато бе отчетен своеобразен „бейби бум“. Тогава новородените също бяха над 1000.", "date": "2018.01.17", "title": "Община Велико Търново: Градът расте устойчиво, а населението му се увеличава"}
{"url": "http://www.focus-news.net/news/2018/01/17/2478295/krasimir-uzunov-interes-ot-ubiystvoto-na-oliver-ivanovich-ima-vseki-koyto-iska-da-destabilizira-zapadnite-balkani-da-prekroyava-granitsi-i-da-ne-dopuska-evrointegratsiya.html", "text": "Интерес от убийството на Иванович има всеки, който иска да дестабилизира Западните Балкани, да прекроява граници и да не допуска евроинтеграция. Това каза президентът на Радио и Агенция „Фокус“ Красимир Узунов във връзка с убийството на Оливер Иванович, лидер на партията на етническите сърби Гражданска инициатива „Сърбия, демокрация, справедливост“ (СДП) в предаването „Нещо повече“ по БНР. Узунов посочи, че интерес могат да имат както държави, които сега са на Балканите, така и сили, които стоят зад тях. Според него, ако се разсъждава нормално най-малка полза от убийството на Оливер Иванович имат косовските албанци.  „При всички положения отзвукът от това убийство трябва да се търси повече от Белград, отколкото в Прищина“, коментира Узунов. Той посочи, че вчера в Сърбия е имало пресконференция, на която е отчетено, че това е първото политическо убийство от 15 години насам. „В един момент се оказа, че Балканите, които са засилени по линията на евроинтеграция, могат да се върнат към онези времена, когато застреляха Зоран Джинджич. Затова и вчера фразата на президента Вучич е, че няма да позволи Сърбия да се превърне в страна на мафиоти и убийци“, допълни той. Според него процесите на Балканите не са приключили. „Много прибързано е да разсъждаваме, че това може да се постига само с желание от страна на Брюксел“, коментира Красимир Узунов. Той отбеляза, че умиротворяването на Западните Балкани без европейска интеграция е немислимо.", "date": "2018.01.17", "title": "Красимир Узунов: Интерес от убийството на Оливер Иванович има всеки, който иска да дестабилизира Западните Балкани, да прекроява граници и да не допуска евроинтеграция"}
{"url": "http://www.focus-news.net/news/2018/01/17/2478296/api-vremenno-dvizhenieto-po-pat-i-1-vidin-montana-pri-s-vinishte-e-ogranicheno-poradi-avariral-tezhkotovaren-avtomobil.html", "text": "Временно движението по път I-1 Видин - Монтана при с. Винище е ограничено поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост по обходни маршрути: \r\n- В посока Монтана – Видин: път lll-112 Монтана-Арчар-Видин;\r\n- В посока Видин - Монтана: път Е-79 Видин - Ружинци; път lll-114 Ружинци - Тополовец; път lll-112 Тополовец – Монтана.", "date": "2018.01.17", "title": "АПИ: Временно движението по път I-1 Видин - Монтана при с. Винище е ограничено поради аварирал тежкотоварен автомобил"}
{"url": "http://www.focus-news.net/news/2018/01/17/2478297/the-hill-v-kaliforniya-e-startirana-kampaniya-koyato-da-razdeli-shtata-na-selska-i-kraybrezhna-chast.html", "text": "В американския щат Калифорния тази седмица е стартирана кампания за създаването на 51-ви щат, който да раздели селските области от крайбрежната част на най-населения щат на САЩ, пише   The Hill.\r\nДвижението призовава към „свободен и независим щат“ с пълната власт „да установи и поддържа закона и реда и който да дава просперитет на всички“. От кампанията уточняват, че не искат отделяне от САЩ.\r\nДвижението за „Нова Калифорния“ твърди, че настоящият щат е провален заради твърде високите си данъци и залязващата си здравна система.  От там посочват, че ще си сътрудничат със законодателните власти на щата, за да се проведе гласуване за разделянето на Калифорния. В случай на успех съответната резолюция ще бъде представена на Конгреса на САЩ.  Виктор Турмаков", "date": "2018.01.17", "title": "The Hill: В Калифорния е стартирана кампания, която да раздели щата на селска и крайбрежна част"}
{"url": "http://www.focus-news.net/news/2018/01/17/2478298/silistra-sas-zapoved-na-kmeta-na-obshtina-kaynardzha-18-i-19-yanuari-shte-badat-neuchebni-za-ou-tsanko-tserkovski-v-selo-sredishte.html", "text": "18 и 19 януари ще бъдат неучебни за ОУ „Цанко Церковски“ - село Средище, община Кайнарджа. Издадена е съответна заповед на кмета на Общината, съобщи за Радио „Фокус“ - Шумен Габриела Миткова, началник на Регионалното управление на образованието в Силистра. Процентът отсъстващи по болест в това училище днес е 26.98%. Общият брой ученици, които заповедта засяга е 204. „Останалите училища в Голеш, Кайнарджа и професионалната гимназия в Средище в общината учат, заболеваемостта в тях към момента е в пъти по-ниска“, заяви Габриела Миткова.\r\nИвелина ИВАНОВА", "date": "2018.01.17", "title": "Силистра: Със заповед на кмета на Община Кайнарджа 18 и 19 януари ще бъдат неучебни за ОУ „Цанко Церковски“ в село Средище"}
{"url": "http://www.focus-news.net/news/2018/01/17/2478299/sebastian-kurts-na-es-mu-lipsva-fokus-po-golemite-vaprosi.html", "text": "Канцлерът на Австрия призова към задълбочаване на сътрудничеството по сигурността, външната политика и отбраната в ЕС, предава Politico.\r\n„Правителството на Австрия е решително проевропейско, но иска подновяване и промяна в ЕС“, заяви Курц. „Нуждаем се от ЕС, който да се фокусира повече върху големите въпроси, а не да се намесва по малките , по които нациите и регионите могат да вземат по-добри решения“, допълни той.\r\nСъщевременно той разкри и какви ще са приоритетите на Австрия, когато тя поеме ротационното председателство на Съвета на ЕС през юли 2018 г. (след България – бел.прев.) Сред тях са сигурността и граничния контрол, дигитализацията и субсидиарността. \r\n„На ЕС му липсваше фокус през последните години. Едновременно се заехме с твърде много въпроси, но не успяхме да намерим общ отговор по този, свързан с миграцията. Трябва ни по-дълбоко сътрудничество по сигурността, външната политика и отбраната, както и по икономическата политика“, уверен е Курц.    Виктор Турмаков", "date": "2018.01.17", "title": "Себастиан Курц: На ЕС му липсва фокус по големите въпроси"}
{"url": "http://www.focus-news.net/news/2018/01/17/2478300/komandirat-na-voennovazdushnite-sili-general-mayor-tsanko-stoykov-prez-izminalata-2017-g-vvs-izpalniha-postavenite-zadachi-s-neobhodimata-efektivnost.html", "text": "През 2017 г. Военновъздушните сили (ВВС) като цяло изпълниха всички поставени задачи, включително и допълнителните, с необходимата ефективност и с високо ниво на безопасност на полетите. За нас това е основно изискване, защото нашата работа е свързана с висок риск. Това важи както за авиацията, така и за всички други родове войски на Военновъздушните сили – радиотехнически и зенитно-ракетни войски, логистика, каза командирът на Военновъздушните сили генерал-майор Цанко Стойков, след проведения анализ на подготовката, войсковия ред и дисциплината във ВВС през учебната 2017 г. Той посочи ресурсното осигуряване като основно предизвикателство и подчерта, че достойното изпълнението на всички задачи е благодарение на усилията на целия личен състав и добрата организация, създадена от командирите на всички нива. Това съобщиха от пресцентъра на Министерството на отбраната.\r\nНа годишния анализ на командира на ВВС присъстваха заместник-началникът на отбраната генерал-лейтенант Пламен Атанасов, командващият Съвместното командване на силите генерал-лейтенант Любчо Тодоров, началникът на Щаба на Сухопътните войски бригаден генерал Николай Караиванов, командири на формирования и военнослужещи от ВВС. \r\nНаред с приоритетното изпълнение на задачите по охраната на въздушното пространство на Република България, личният състав на ВВС участва успешно във всички национални и международни учения, тренировки и подготовки, както и в изпълнение на задачи в помощ на населението и поддържа бойните способности, посочи в анализа генерал-майор Цанко Стойков. Той открои успешното участие на личния състав на ВВС в многонационалното учение с висока видимост „Saber Guardian - 2017” и в международните учения и летателни тренировки: \"Thracian Eagle - 2017\", “Thracian Star - 2017”, \"Thracian Spring - 2017“, “Thracian Summer - 2017”, “Balkan Dagger” \"Ramstein Guard - 2017” \"Blue Bridge - 2017“, “Green Bridge - 2017\", “Collector’s Item - 2017”, “EAATTC - 2017-1”, “Balkan Spartan -2017” и \"Saber Junction - 2017 “. Командирът на ВВС отбеляза, че при тяхното провеждане е изпълнен широк спектър от съвместни задачи, с което са се повишили нивото на подготовката и оперативната съвместимост между участващите страни. \r\nОсвен в международни, личният състав на ВВС участва и в националните учения: „Въздушен щит - 2017”,  „Шабла - 2017” , „Ответен удар - 2017” и „Черно море - 2017”, отбеляза генерал-майор Цанко Стойков и заяви, че основната цел в подготовката е повишаването на способностите, качественото и безпроизшествено изпълнение на задачите пред ВВС. \r\nКомандирът на ВВС очерта и основните направления за работа на ВВС през 2018 г. Той открои поддържането на войските на ВВС в състояние, гарантиращо ефективното изпълнение на мисиите и задачите, приоритетната подготовка на декларираните сили, запазването на квалифицирания личен състав, интензивната летателна подготовка на младия летателен състав за придобиване на способности и достигане на изискванията за приучване на нов тип боен самолет, ефективното участие в планираните за 2018 г. международни учения, тренировки и подготовки.", "date": "2018.01.17", "title": "Командирът на Военновъздушните сили генерал-майор Цанко Стойков: През изминалата 2017 г. ВВС изпълниха поставените задачи с необходимата ефективност"}
{"url": "http://www.focus-news.net/news/2018/01/17/2478301/smolyan-mokri-sa-patishtata-v-oblastta-po-visokite-i-senchesti-mesta-nastilkite-sa-obraboteni-s-pyasak-i-sol-sreshtu-zaledyavane.html", "text": "Проходими при зимни условия са пътищата в област Смолян, съобщиха за Радио „Фокус“ – Смолян от Областно пътно управление – Смолян. Пътните настилки са предимно мокри, по високите и сенчести места настилките са обработени с пясък и сол срещу заледяване, заради падането на температурите през нощта. Остава повишена опасността от падащи камъни по всички направления в региона. През деня не са получавани сигнали за инциденти по републиканските пътища. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са мокри на места. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.01.17", "title": "Смолян: Мокри са пътищата в областта, по високите и сенчести места настилките са обработени с пясък и сол срещу заледяване"}
{"url": "http://www.focus-news.net/news/2018/01/17/2478302/d-r-krasimir-mihaylov-tssmp-blagoevgrad-prez-poslednite-mesetsi-usileno-napredvat-proektite-za-izgrazhdane-na-tsentrovete-v-blagoevgrad-sandanski-i-satovcha.html", "text": "През последните месеци усилено напредват проектите за изграждане на центровете в Благоевград, Сандански и Сатовча. Това каза за Радио „Фокус“ – Пирин д-р Красимир Михайлов, директор на Центъра за спешна медицинска помощ в Благоевград. „С всички кметове на общини, където имаме филиали, са сключени договори между тях и министъра на здравеопазването и очакваме да стартира тази процедура за модернизация на спешната помощ в цялата страна, а също така и в нашия регион. Има заложени ремонтни дейности и реконструкция във всички филиали на ЦСМП – Благоевград“, каза Михайлов. По думите му в областта има 10 центъра – Благоевград, Симитли, Кресна, Сандански, Петрич, Сатовча, Гоце Делчев, Банско, Разлог и Якоруда. Първоначалната проектна идея е за строителството на нови сгради в Благоевград, Сандански и Сатовча, тъй като там не отговарят на изискванията и няма как да бъдат ремонтирани съществуващите сгради . „По отношение на Разлог не мога коментирам в момента как стоят нещата, но при всички положения във всички филиали ще бъдат извършени съответните ремонтни дейности. Би следвало да бъдат доставени в центровете, включително и за нашия център, нови оборудвани линейки, които поетапно да заменят по-голямата част от остарелия ни автопарк. Третият компонент на този проект на „Региони в растеж“ за модернизация на спешната помощ е за подсигуряване на медицинска апаратура за нуждите на екипите и за оказване на навременна спешна медицинска помощ на всеки, който се нуждае от такава“, каза Михайлов. Той подчерта, че с нетърпение чакат реализирането на този проект, защото той ще подобри условията за работа и ще повиши сигурността на екипите, а също така ще доведе до по-качествена и достъпна спешна помощ на всеки, който се нуждае от такава“, каза Михайлов.\r\nЛора КАЛЧЕВА", "date": "2018.01.17", "title": "Д-р Красимир Михайлов, ЦСМП – Благоевград: През последните месеци усилено напредват проектите за изграждане на центровете в Благоевград, Сандански и Сатовча"}
{"url": "http://www.focus-news.net/news/2018/01/17/2478303/rumen-radev-izvoyuvanata-prez-1878-g-svoboda-be-prenesena-prez-vsichkite-140-godini-nezavisimo-ot-prevratnostite-na-istoriyata.html", "text": "140-годишнината от подписването на Санстефанския мирен договор е повод да докажем, че ценим и отстояваме свободата – с правдиво слово и достойно поведение, с лично участие или със спомоществование. Това се казва в обръщение на президента Румен Радев към българския народ по случай 140-годишнината от Руско-турската освободителна война 1877–1878 г., съобщиха от прессекретариата на държавния глава. С обръщението на държавния глава се слага начало на честванията на различни събития, свързани с 140-годишнината от Освобождението на България. \r\nПрезидентът посочва, че през изминалата година се е убедил в живата връзка на българите с нашата история. „На паметните за всеки българин места срещах хиляди хора, изминали десетки, понякога стотици, километри, за да засвидетелстват своята признателност към родните възрожденци, въстаници, четници, опълченци, към хилядите воини от освободителната армия на император Александър II, намерили последен покой на българска земя. Паметта за онези дни, онзи дух и онези герои устоя на всички посегателства“, заявява президентът.  \r\nПо думите на Румен Радев невидима нишка свързва свободата, завоювана през 1878 г., и днешната свобода на граждани на суверенна и демократична България, която е в ръцете на живите поколения. „Свободата бе пренесена през всичките 140 години, независимо от превратностите на историята“, допълва Румен Радев. \r\nДържавният глава благодари на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност. „Програмата на честванията не се ограничава с историческата дата, а се разпростира върху цялата 2018 г. и непрекъснато се обогатява, благодарение на вашите инициативи“, отбелязва президентът.  \r\nПовече информация за отбелязването на годишнината може да  намерите на интернет-страницата на Националния инициативен комитет за отбелязване на 140-ата годишнина от края на Руско-турската освободителна война и възстановяването на българската държавност www.pomnim.bg", "date": "2018.01.17", "title": "Румен Радев: Извоюваната през 1878 г. свобода бе „пренесена“ през всичките 140 години, независимо от превратностите на историята"}
{"url": "http://www.focus-news.net/news/2018/01/17/2478304/initsiativen-komitet-edinenie-za-chestvane-100-godishninata-ot-doyranskata-epopeya-i-izgrazhdane-pametnik-na-geroite-pobediteli-ot-deveta-pehotna-plevenska-diviziya-provede-parvoto-si-zasedanie.html", "text": "Днес в Плевен повече от 30 представители на инициативни групи – работодатели, занаятчии, офицери, юристи, спортни деятели, читалищни дейци, журналисти, лекари, педагози, млади родолюбци проведоха обединително събрание. Това съобщиха за Агенция \"Фокус\" организаторите. Ивайло Манчев от читалище „Тракия 2013“ представи интересни и малко известни факти за участието на Девета пехотна плевенска дивизияв една от най-големите победи на нашата армия. Разгромът на превъзхождащият като численост интернационален противник е повод за гордост за всички българи, а тук в родните земи на героите все още няма паметник. Иван Нинов представи кратка ретроспекция на многобройните опити за изграждането му. Последваха изказвания и предложения от Светослав Топузов, Пламен Керековски, Николай Тодоров, Багрян Йорданов, Цветомир Йотов, Георги Вънов и др. Участниците в срещата формулираха основната цел: Обединяване на усилията на всички, които желаят да се отбележи по подабаващ начин юбилея и набиране на средства за паметник, за да не се срамуваме, че няма къде да сведем глави и да поднесем венци на почит и признателност към нашите предци. Ние всички сме закъснели... Ние сме длъжни, ние искаме…  Паметта трябва да ни събере. Призоваваме обществени организации, представители на държавната и местна власт, партии, родолюбиви граждани да покажем, че в Плевен живеят достойни наследници на Победителите. Събранието определи Даниел Димитров за Главен координатор, Иван Нинов, Иван Иванов и Ивайло Манчев за Координатори. Следващата крачка към успешно реализиране на целите е да са организира в кратки срокове ново обединително събрание и да се предприемат конкретни действия за отдаване почит на героите и набиране на средства за мемориал.", "date": "2018.01.17", "title": "Инициативен комитет „Единение за честване 100-годишнината от Дойранската епопея и изграждане паметник на героите-победители от Девета пехотна плевенска дивизия” проведе първото си заседание"}
{"url": "http://www.focus-news.net/news/2018/01/17/2478305/veliko-tarnovo-opashka-ot-okolo-10-tir-a-se-e-obrazuvala-na-gkpp-svishtov.html", "text": "Опашка от около 10 ТИР-а се е образувала на ГКПП – Свищов. Работата на контролния пункт се осъществява нормално, съобщи за Радио „Фокус“ – Велико Търново дежурният служител. Той уточни, че в последните няколко дни от българска страна се наблюдава леко струпване на автомобили, но сериозни задръствания не е имало. От румънска страна положението е спокойно. Работният ден започва в 07.00 часа. Последният курс от България към Румъния тръгва в 19.00 часа, а в обратна посока – в 20.30 часа.", "date": "2018.01.17", "title": "Велико Търново: Опашка от около 10 ТИР-а се е образувала на ГКПП – Свищов"}
{"url": "http://www.focus-news.net/news/2018/01/17/2478306/blagoevgrad-osemnadesetgodishna-osaditelna-prisada-poluchi-izvarshitel-na-zhestoko-ubiystvo-na-mazh-v-gotsedelchevskiya-kvartal-yug.html", "text": "По обвинителен акт на Окръжна прокуратура – Благоевград съдът е признал за виновен подсъдимия К. Гюргаков от с. Огняново за извършено от него убийство с особена жестокост - престъпление по чл. 116, ал. 1, т. 6, пр. 3, вр. чл. 115 от НК. Това съобщиха от пресцентъра на Апелативна прокуратура-София.\r\nСутринта на 24 януари 2014 г. подсъдимият Гюргаков пристигнал в гр. Гоце Делчев и отишъл в заведението „Делибеев“, което често посещавал. Цял ден консумирал там алкохол, като само за кратко го напуснал, когато отишъл до намиращия се наблизо тотопункт, за да пусне фиш. \r\nКъм вечерта в заведението дошли негови познати, сред които били пострадалия Д. Ангелов, известен с прякора „Сърбина“, и Г. Стоилов. И тримата употребили голямо количество алкохол, като продължавали да пият. \r\nВ един момент между мъжете възникнал спор, който прераснал в скарване и блъскане един друг, а впоследствие и размяна на юмручни удари. \r\nСлед като около 20 ч. Ангелов тръгнал от заведението, Гюргаков бил видимо ядосан, като започнал да отправя заплахи по негов адрес и да разпитва за местоживеенето му. Присъстващите му обяснили, че „Сърбина“ живее в района на ж.к. „Юг“ в града. \r\nЕдин час по-късно конфликтът продължил пред блока, в който живеел Ангелов. Той излязъл навън при чакащите го Гюргаков и Стоилов с метална тръба в ръка. В хода на разправията помежду им подсъдимият успял да я вземе от Ангелов и го ударил с нея по главата, в резултат на което пострадалият паднал по гръб. Вместо да преустанови действията си Гюргаков застанал над него и продължил да му нанася удари по главата, корема и бедрата с металната тръба и с крака. \r\nАнгелов опитвал да се отбранява, но подсъдимият продължавал да му нанася удари, докато тялото му не станало безжизнено. След това Гюргаков и Стоилов напуснали местопрестъплението. \r\nПодсъдимият изхвърлил металната тръба в градската река и казал на свидетеля на случилото се да мълчи. Двамата седнали в заведение до един от мостовете на реката, като си поръчали вино. На излизане от него отвън вече имало полицейски служители, които ги задържали. \r\nИзвършената по досъдебното производство съдебномедицинска експертиза е установила, че смъртта на Ангелов е настъпила в резултат на счупване на черепа и размачкване на мозъка, вследствие на нанасяне на силни удари по главата на пострадалия с метална тръба. \r\nУбийството е било извършено с особена жестокост, като броят на травматичните увреждания, механизмът на нанасянето им разкриват висока степен на проявена ярост и ожесточение от страна подсъдимия Гюргаков. \r\nПодсъдимият е осъден на осемнадесет години „Лишаване от свобода“ при „строг“ режим на изтърпяване. По искане на прокурор в Окръжна прокуратура – Благоевград мярката му за неотклонение е променена от „Парична гаранция“ в „Задържане под стража“.", "date": "2018.01.17", "title": "Благоевград: Осемнадесетгодишна осъдителна присъда получи извършител на жестоко убийство на мъж в гоцеделчевския квартал „Юг“"}
{"url": "http://www.focus-news.net/news/2018/01/17/2478307/smolyan-trafikat-na-granichnite-punktove-na-teritoriyata-na-oblastta-se-osashtestvyava-normalno.html", "text": "Трафикът на граничните пунктове Златоград – Термес, Капитан Петко войвода – Орменион и Маказа – Нимфея се осъществява нормално, съобщиха за Радио „Фокус“ – Смолян от пресцентъра на МВР. Без проблеми е и преминаването през останалите гранични контролно-пропускателни пунктове на българо-гръцката граница.\r\nНели ГЕРГЬОВСКА", "date": "2018.01.17", "title": "Смолян: Трафикът на граничните пунктове на територията на областта се осъществява нормално"}
{"url": "http://www.focus-news.net/news/2018/01/17/2478308/vratsa-edna-godina-zatvor-postanovi-sadat-za-mazh-izvarshil-zhestok-poboy-nad-zhena-v-s-altimir.html", "text": "По споразумение на Районна прокуратура – Бяла Слатина със защитата на И. Игнатов му е наложено наказание от една година „лишаване от свобода“ при първоначален „строг“ режим на изтърпяване за причинена тежка повреда и унищожаване на чужди лични документи (престъпления по чл. 128, ал. 2, вр. ал. 1 и по чл. 319 от НК). Това съобщиха от пресцентъра на Апелативна прокуратура-София.\r\nПрез нощта на 15.04.2017 г., в с.Алтимир, подсъдимият Игнатов нанесъл побой на В.А., в резултат на който на жената била причинена травма, довела до оперативното отстраняване на далака. Освен това тя имала разкъсно контузни рани на слепоочието, счупване на ребро, охлузвания, кръвонасядания и контузия по различни части на тялото, както и непълно изкълчване на пръст на лявата ръка. \r\nПодсъдимият скрил и унищожил личната карта и шофьорската книжка на пострадалата от действията му жена, с цел да й причини вреда. \r\nОпределението на съда не подлежи на обжалване и има характер на влязла в сила присъда.", "date": "2018.01.17", "title": "Враца: Една година затвор постанови съдът за мъж, извършил жесток побой над жена в с. Алтимир"}
{"url": "http://www.focus-news.net/news/2018/01/17/2478309/blagoevgrad-podsadim-za-izpolzvane-na-nepalnoletno-momiche-za-razvratni-deystviya-se-e-priznal-za-vinoven.html", "text": "Районна прокуратура – Сандански е постигнала споразумение със защитата на Г.Ш. за извършено от него престъпление по чл. 159А, ал. 2, т. 1 и т. 6, пр. 2 и пр. 3, вр. ал. 1, изр. 1, пр. 1 и пр. 4 от НК. Това съобщиха от пресцентъра на Апелативна прокуратура-София.\r\nВ периода от 22 до 28 декември 2017 г., в апартамент и къща, Г. Ш. набрал и приел непълнолетно момиче с цел използването й за развратни действия. За предоставяните от нея сексуални услуги на клиенти, осигурени от подсъдимия, тя трябвало да получава половината от платените парични суми, като другата част оставала в полза на Г. Ш. Деянието представлява престъпление, независимо от съгласието на ненавършилата осемнадесетгодишна възраст Н. \r\nС определение на съда споразумението между страните е одобрено и на подсъдимия Г.Ш. е наложено наказание от две години и десет месеца „лишаване от свобода“ с четиригодишен изпитателен срок.", "date": "2018.01.17", "title": "Благоевград:    Подсъдим за използване на непълнолетно момиче за развратни действия се е признал за виновен"}
{"url": "http://www.focus-news.net/news/2018/01/17/2478310/vidin-spokoyno-se-osashtestvyava-preminavaneto-prez-granichen-punkt-dunav-most-2.html", "text": "Спокойно се преминава през граничен пункт „Дунав мост 2“. Това каза за Радио „Фокус“ – Видин дежурният служител на пункта. Той посочи, че няма образували се опашки от тежкотоварни автомобили на вход и на изход от страната. Малко са леките автомобили, които минават през пункта. На двата гранични пункта със Сърбия в областта – „Връшка чука“ и „Брегово“, трафикът е слаб, нормално се преминава и от двете страни на границата. Почистени и опесъчени са пътищата и към трите гранични пункта в областта.\r\nАнна ЛОЗАНОВА", "date": "2018.01.17", "title": "Видин: Спокойно се осъществява преминаването през граничен пункт „Дунав мост 2“"}
{"url": "http://www.focus-news.net/news/2018/01/17/2478311/gabrovo-natsionalniyat-muzey-na-obrazovanieto-obyavi-daritelska-kampaniya-za-stari-uchenicheski-posobiya-uniformi-i-znamena.html", "text": "Стари ученически пособия, униформи и знамена набира Националният музей на образованието. Във връзка със своята 45-годишнина културната институция обяви национална дарителска кампания „От ученическата чанта до … училищната униформа“. Това обясниха за Радио „Фокус“ – Велико Търново от Музея, наследник и продължител на първия Държавен училищен музей от 1905 година. Организаторите на кампанията подчертаха, че интерес ще представляват запазени ученически чанти, учебни пособия – перодръжки, писалки, мастилници, чертожни инструменти, ученически униформи – барети, фуражки, куртки, престилки, монограми, емблеми, училищни знамена и други.\r\nПредвижда се награден фонд за най-стар и най-атрактивен предмет. Дарените материали ще бъдат показани в изложба. Повече информация можете да откриете на сайта на Националния музей на образованието – Габрово .\r\nЛуиза ТРАНЧЕВА", "date": "2018.01.17", "title": "Габрово: Националният музей на образованието обяви дарителска кампания за стари ученически пособия, униформи и знамена"}
{"url": "http://www.focus-news.net/news/2018/01/17/2478312/hristo-bondzholov-velikotarnovski-universitet-sv-sv-kiril-i-metodiy-obshtestvoto-tryabva-da-otdade-znachimoto-na-sv-patriarh-evtimiiy-tarnovski-dovarshvayki-hrama-nosesht-imeto-mu.html", "text": "Обществото трябва да отдаде значимото на св. патриарх Евтимиий Търновски, довършвайки храма, носещ името му. Това каза в интервю за предаването „Царевград Търнов-славата и величието на Българияя“ на Радио „Фокус“ ректорът на Великотърновски университет (ВТУ) „Св. Св. Кирил и Методий“ проф. Христо Бонджолов. По думите му традиционно на 20 януари студенти, преподаватели и граждани на Велико Търново ще почетат последния предстоятел на църквата от Второто Българско царство. \r\n„В университетския храм свещеноиконом Славчо Иванов, протосингел на Светата Великотърновска митрополия, ще отслужи празничен акатист. Ще поднесем цветя на признателност от академичната общност на висшето учебно заведение. Патриарх Евтимий Търновски е духовник, книжовник, най-известният патриарх на България, и ние му дължим да има такъв храм, носещ неговото име. Историята на храма датира от 2003 година, когато беше решено да бъде изграден, а първата копка беше направена от покойния патриарх Максим. Идеята се прие присърце от тогавашния ректор на ВТУ проф. Иван Харалампиев, но през годините строителството на храма беше спирано по различни причини“, обясни той. \r\nПроф. Бонджолов коментира още, че близо 100 000 лева са събрани от две проведени национални благотворителни кампании, а са необходими още средства за иконописите в църквата. „Много от дарителите са бивши възпитаници на Великотърновския университет, но има и такива, които просто осъзнават значимостта на това действие. Убедени сме, че камбани трябва да бият в храма и имаме най-голямо желание той да бъде завършен скоро. Не всичко обаче зависи от финанси“, каза още проф. Христо Бонджолов.", "date": "2018.01.17", "title": "Христо Бонджолов, Великотърновски университет „Св. Св. Кирил и Методий“: Обществото трябва да отдаде значимото на св. патриарх Евтимиий Търновски, довършвайки храма, носещ името му"}
{"url": "http://www.focus-news.net/news/2018/01/17/2478313/afp-v-balgariya-zapochna-protses-za-atentata-na-letishteto-v-burgas.html", "text": "Двама души, за които се смята, че са свързани с ливанската групировка „Хизбулла“, са изправени пред съда задочно в България заради смъртоносното бомбено нападение срещу израелски туристи през юли 2012 г. ,предава  AFP.\r\nЕксплозията пред терминала на летището в Бургас разкъса туристически автобус, който е трябвало да достигне до черноморски курорт край града. Петима израелци и шофьорът на автобуса загинаха и мъжът, обвинен, че е поставил взривното устройство – френско-ливанският гражданин Мохамад Хасан Ел-Хюсейни бе убит. Все още не е ясно дали той е трябвало да умре във взрива или устройството се е задействало случайно.\r\nБългарските прокурори са повдигнали обвинения в средата на 2016 г. срещу двама потенциални съучастници, чието местонахождение остава неизяснено, въпреки издадената от Интерпол заповед за арест.  Двамата са идентифицирани като ливанско-австралийския гражданин Мелиад Фара и ливанско-канадският гражданин Хаса ел Хадж Касан, за които се смята, че имат връзки с „Хизбулла“.\r\n„Те ще бъдат съдени задочно за терористично нападение и за убийство на няколко души, както и за редица други престъпления като подправяне на документи и подготовката на терористичен акт“, заяви прокурор Красимир Тренчев. \r\nНападението изигра сериозна роля в решението на ЕС да обяви въоръженото  крило на  „Хизбулла“ за терористична организация. \r\nСъдът в София е изслушам показанията на няколко свидетели, присъствали в летището по време на взрива. Очаква се по-късно оцелелите и роднините на жертвите при нападението да дадат също показания. \r\nСледващото съдебно заседания ще бъде на 6 и 7 февруари. Все още не е ясно колко дълго време ще продължи процесът.  Виктор Турмаков", "date": "2018.01.17", "title": "AFP: В България започна процес за атентата на летището в Бургас"}
{"url": "http://www.focus-news.net/news/2018/01/17/2478314/smolyan-63-godishen-mazh-e-osaden-na-12-godini-zatvor-za-umishleno-ubiystvo.html", "text": "Окръжен съд-Смолян наложи на Петър Р., на 63 г., наказание от 12 години лишаване от свобода при първоначален “строг” режим, за умишлено убийство, извършено по особено мъчителен начин и с особена жестокост – престъпление по чл.116 ал.1 т.6 и т.9 във връзка с чл. 115 от Наказателния кодекс. Това съобщиха от Апелативна прокуратура-Пловдив. Делото се е гледало по съкратеното съдебно следствие, като Петър Р. е признал фактите и обстоятелствата, описани в обвинителния акт, поради което наложеното наказание е редуцирано с една трета. \r\nПо делото е установено, че на 13 март 2017 г., в с. Турян, общ. Смолян, Петър Р. умишлено умъртвил 51-годишната М.С. чрез нанасяне на удари с нож в областта на тялото. Трупът на жената е бил намерен в ливада, близо до къща в селото. Според съдебномедицинската експертиза по тялото на жената е имало множество прободно-порезни наранявания. Съдът е постановил Петър Р. да заплати и 100 000 лева на близките на пострадалата, представляващи обезщетение за причинени неимуществени вреди. \r\nПрисъдата на Окръжен съд-Смолян може да се обжалва и протестира пред Апелативен съд-Пловдив.", "date": "2018.01.17", "title": "Смолян: 63-годишен мъж е осъден на 12 години затвор за умишлено убийство"}
{"url": "http://www.focus-news.net/news/2018/01/17/2478315/aktsenti-v-sutreshniya-blok-dobro-utro-balgariya-na-radio-fokus-za-18-yanuari.html", "text": "Първото по рода си политическо покушение за последното десетилетие беляза последните дни, създавайки предпоставка за нова доза напрежение на Балканския регион. В сутрешните часове на вторник в Косовска Митровица беше застрелян един от лидерите на косовските сърби Оливер Иванович. Загубена ли е каузата за нормализиране на отношенията между Сърбия и Косово и опит за стопиране на иначе крехката евроинтеграция ли е случаят? Въпросите, произлизащи от убийството, ще коментираме с д-р Боби Бобев от Института по Балканистика при БАН и бивш посланик на България в Албания и Косово. \r\nПГ на БСП внесе вота на недоверие срещу кабинета \"Борисов 3\". Да очакваме ли конкретика и обосновани мотиви по време на дебатите? Възвръщане на двуполюсния модел на управление или много шум за нищо се оказа вотът? Темата ще коментираме с политолога Първан Симеонов. \r\nПрез 2018 г. се навършват 10 години, откакто Велинград беше обявен за „СПА столица на Балканите“. Как градът ще затвърди името си и през тази година и успява ли да привлича инвестиционен интерес към общината? Отговорите на тези и още въпроси ще потърсим от кмета на Велинград Костадин Коев. \r\nВ минутите след 9.00 часа Тони Михайлов от Радио „Фокус“ - Пловдив ще ни разкаже повече за Туристически форум „Планинарско кино“, който ще се проведе в Асеновград на 27 януари. Какви са предпочитаните имена за новородени и какъв е интересът от сключването на граждански брак в Кюстендил? Отговорите ще ни представи Венцеслав Илчев от Радио „Фокус“ - Кюстендил. \r\nТези и още теми - в „Добро утро, България“ по Радио „Фокус“ от 6.00 до 10.00 часа с водещ Виктория Месробович.", "date": "2018.01.17", "title": "Акценти в сутрешния блок „Добро утро, България“ на Радио \"Фокус\" за 18 януари"}
{"url": "http://www.focus-news.net/news/2018/01/17/2478316/sliven-namalena-e-vidimostta-do-150-metra-zaradi-magla-v-rayona-na-nova-zagora-i-tvarditsa.html", "text": "Намалена е видимостта до 150 метра заради мъгла в района на Нова Загора и Твърдица, съобщиха от Областно пътно управление - Сливен. В района на Котел духа слаб вятър и вали дъжд. Пътищата в равнинната част на Сливенска област са частично мокри, в планината мокри. Пътните настилки на магистрала „Тракия” са частично мокри, температурата на въздуха е 2 градуса. Затворени за движение на товарни автомобили над 10 тона остават проходите Вратник, Твърдица и Котелски.", "date": "2018.01.17", "title": "Сливен: Намалена е видимостта до 150 метра заради мъгла в района на Нова Загора и Твърдица"}
{"url": "http://www.focus-news.net/news/2018/01/17/2478317/radio-svobodna-evropa-makedoniya-spored-yens-stoltenberg-parvo-tryabva-da-se-vzeme-reshenie-za-spora-s-imeto-na-makedoniya-a-sled-tova-i-za-chlenstvoto-y-v-nato.html", "text": "Генералният секретар на НАТО Йенс Столтенберг заяви, че Алиансът ще покани Македония да се присъедини към него, след като се постигне взаимно приемливо решение по спора за Името в рамките на ООН, предава Радио „Свободна Европа“ в своята македонска редакция. \r\nСтолтенберг заяви, че позициите на НАТО остават непроменени, че всички решения се вземат въз основата на консенсус от всички негови членове. Едновременно с това той приветства подновяването на преговорите между Македония и Гърция, но допълни, че не е в компетентността му да разреши спора за името.  Виктор Турмаков", "date": "2018.01.17", "title": "Радио „Свободна Европа“ (Македония): Според Йенс Столтенберг първо трябва да се вземе решение за спора с името на Македония, а след това и за членството й в НАТО"}
{"url": "http://www.focus-news.net/news/2018/01/17/2478318/prof-hristo-bondzholov-velikotarnovski-universitet-sv-sv-kiril-i-metodiy-universitetat-predlaga-edna-ot-nay-dobrite-shkoli-v-napravlenie-filologiya.html", "text": "Великотърновският университет предлага една от най-добрите школи в направление „Филология“. Това каза в интервю за предаването „Царевград Търнов-славата и величието на България“ на Радио „Фокус“ ректорът на Великотърновския университет (ВТУ) „Св. Св. Кирил и Методий“ проф. Христо Бонджолов по повод отличие, получено от университета,за най-добро висше учебно заведение в направление „Филология“ извън столицата. \r\nПо думите му това е една от първите специалности, с които университетът е започнал дейността си и която успешно развива в продължение на 55 години. „Това, което прави Филологическият факултет, а и други осем такива, които са повишили рейтинга си от миналата година, е добър знак за нас и доказва стойността ни през годините. Ние даваме една от най-сериозните подготовки в тази сфера, което е важно и за цялата страната. България има нужда от педагози, филолози, учители по история и български език“, обясни той. \r\nРекторът на ВТУ коментира и тревожните прогнози за дефицит на български учители и отлив на близо 45 000 преподаватели през следващите години. „Ние не се намираме на жълтите павета, но е важно кандидат-студентите да разберат, че добро, качествено образование могат да получат и извън столицата. Стараем се да оставим диря и да заложим на неща, в които сме едни от най-добрите. Горди сме, че сме наследници на Търновската книжовна школа“, каза още проф. Христо Бонджолов.", "date": "2018.01.17", "title": "Проф. Христо Бонджолов, Великотърновски университет „Св. Св. Кирил и Методий“: Университетът предлага една от най-добрите школи в направление „Филология“"}
{"url": "http://www.focus-news.net/news/2018/01/17/2478319/d-r-krasimir-mihaylov-tssmp-blagoevgrad-prez-2018-godina-ochakvame-da-se-realizirat-dva-proekta-koito-da-podobryat-kachestvoto-na-obsluzhvane-na-patsientite.html", "text": "През 2018 година очакваме да се реализират два проекта, които да подобрят качеството на обслужване на пациентите. Това каза за Радио „Фокус“ - Пирин д-р Красимир Михайлов, директор на Центъра за спешна медицинска помощ в Благоевград. „Ние работим по един проект, който е за подобряване на качеството и достъпността на услугите за социално здравеопазване в трансграничните региони и това е проект, който се финансира по програма за сътрудничество между Гърция и България. В момента сме в процес на изпълнение на дейностите. Имаме заложена една мобилна единица, която представлява линейка тип B“, каза Михайлов. По думите му в него се включва доставка на апаратура, обучителни модули съвместно с гръцките партньори. „В тази насока може да се каже, че очаквам през 2018 година този наш проект, с който сме участвали и кандидатствали и сме го спечелили, да се реализира по-скоро отколкото големия инвестиционен проект, който се реализира чрез Министерство на здравеопазването. Очаквам и двата проекта да се реализират във времето и да има видими резултати през 2018 година - да подобрим качеството на обслужване на пациентите.“, каза Михайлов.\r\nЛора КАЛЧЕВА", "date": "2018.01.17", "title": "Д-р Красимир Михайлов, ЦСМП - Благоевград: През 2018 година очакваме да се реализират два проекта, които да подобрят качеството на обслужване на пациентите"}
{"url": "http://www.focus-news.net/news/2018/01/17/2478320/afp-mirnite-pregovori-za-siriya-shte-badat-podnoveni-na-25-i-26-yanuari-vav-viena.html", "text": "ООН ще бъде домакин на новия кръг мирни преговори за Сирия през следващата седмица във Виена, предава  AFP.\r\nПреговорите от 25 и 26 януари ще бъдат последвани от мирен конгрес в руския черноморски град Сочи на 29 и 30 януари, също целящ слагането на край на продължаващия вече седма година конфликт. Виктор Турмаков", "date": "2018.01.17", "title": "AFP: Мирните преговори за Сирия ще бъдат подновени на 25 и 26 януари във Виена"}
{"url": "http://www.focus-news.net/news/2018/01/17/2478321/plovdiv-natovareno-e-dvizhenieto-po-avtomagistrala-trakiya-patishtata-sa-prohodimi-pri-zimni-usloviya.html", "text": "Натоварено е движението по участъка на автомагистрала „Тракия“ в областта. Това съобщиха за Радио „Фокус“ – Пловдив от Областното пътно управление. Интензивен трафик се отчита и по направленията Пловдив - Карлово и Пловдив – Асеновград. Всички основни пътни артерии в областта са нормално проходими при зимни условия, като най-критичните пътни участъци в планинските райони са обработени срещу заледяване. Водачите да шофират с повишено внимание и съобразена скорост, призоваха от Областното пътно управление. Опасност от свличане на земна и скална маса има по пътните отсечки Бачково – Нареченски бани и Кричим – Девин. Остава ограничено движението на МПС над 12 тона през прохода Троян – Кърнаре, също по пътищата Югово – Лъки – Здравец, в отсечката град Лъки – кръстовището за хижа „Момчил юнак“, и Поповица – Болярци.\r\nДвижението по пътищата в град Пловдив също е натоварено, особено в централната градска част. Колони от автомобили са се образували по булевардите „Цар Борис III Обединител“, „Христо Ботев“, „Пещерско шосе“ и „Руски“.\r\nТони МИХАЙЛОВ", "date": "2018.01.17", "title": "Пловдив: Натоварено е движението по автомагистрала „Тракия“, пътищата са проходими при зимни условия"}
{"url": "http://www.focus-news.net/news/2018/01/17/2478322/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място  е поставена необходимата сигнализация, а обходният маршрут за квартал \"Чехлевци\" е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление – Габрово. Условията за пътуване в областта са нормални за сезона. Настилките са частично мокри, на места – заснежени, обработени и опесъчени. Времето е предимно ясно, без валежи. Видимостта навсякъде е нормална. Трафикът в края на работния ден е интензивен. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци – Велчевци. Движението е в едната лента.\r\nЛуиза ТРАНЧЕВА", "date": "2018.01.17", "title": "Габрово: Ограничено е движението в участък от път Велико Търново – Стара Загора, в района на Габрово заради строителни дейности"}
{"url": "http://www.focus-news.net/news/2018/01/17/2478323/makfaks-makedoniya-balgarskata-opozitsiya-iska-vot-na-nedoverie-sreshtu-pravitelstvoto.html", "text": "Основната опозиционна Българска социалистическа партия поиска вот на недоверие срещу правителството на министър-председателя Бойко Борисов заради липса на напредък в борбата срещу корупцията в страната, предава македонската медия “Макфакс“.\r\n\"Вотът на недоверие не е саботаж, това е реакция на 83 % от българските граждани, които смятат, че това е техният основен проблем\", заяви лидерът на българските социалисти Корнелия Нинов.\r\nТя добави, че борбата срещу корупцията е проевропейска, а не антиевропейска политика и поради това  е по-добре да стои самотно в борбата срещу корупцията, отколкото присъединяване към статуквото, което я защитава. Виктор Турмаков", "date": "2018.01.17", "title": "„МакФакс“ (Македония): Българската опозиция иска вот на недоверие срещу правителството"}
{"url": "http://www.focus-news.net/news/2018/01/17/2478324/plovdiv-okrazhniyat-sad-dade-hod-na-deloto-za-razrusheniya-tyutyunev-sklad-na-ulodrin-8.html", "text": "Окръжният съд в Пловдив даде ход на делото за разрушения тютюнев склад на ул. „Одрин” 8, предаде репортер на Радио „Фокус” - Пловдив. Съдът прие искането на прокуратурата да бъдат представени допълнително документи по делото. Двата документа, които се изисква да бъдат представени, са подписани от експерти на  Националния институт за недвижимо културно наследство на една и съща дата през 2014 година, но са с противоположно съдържание. В единия протокол сградата е била паметник на културата, а в другия е записано, че не е. Окръжният съд поиска предоставянето и на още документи, които да бъдат приложени като писмени доказателства. Съдът прие и искането на защитата на обвинените за събарянето на сградата, относно начина, по който ще протекат разпитите на свидетелите, на 19 февруари. Днес бяха разпитани двама свидетели от Общинската дирекция “Управление на територията“ и бе изслушано вещото лице, което е изготвило комплексната експертиза по делото. Делото продължава и утре.\r\nЦветана ТОНЧЕВА", "date": "2018.01.17", "title": "Пловдив: Окръжният съд даде ход на делото за разрушения тютюнев склад на ул.„Одрин” 8"}
{"url": "http://www.focus-news.net/news/2018/01/17/2478325/mvr-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщиха за Радио „Фокус“ – Пирин от пресцентъра на МВР.\r\nЛора КАЛЧЕВА", "date": "2018.01.17", "title": "МВР: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/17/2478326/rakovodstvoto-na-pfk-septemvri-simitli-podkrepya-kandidaturata-na-borislav-mihaylov-na-predstoyashtiya-kongres-na-balgarskiya-futbolen-sayuz.html", "text": "Ръководството на ПФК Септември (Симитли) подкрепя кандидатурата на Борислав Михайлов на предстоящия Конгрес на Българския футболен съюз. Това съобщиха от клуба. Ръководството на Септември в лицето на директора на клуба Методи Стойнев излезе с официална подкрепа на кандидатурата на Борислав Михайлов за президент на БФС.\r\nСпоред Стойнев, няма по-логичен избор за президент на БФС от Михайлов. „Бъдещето на българския футбол е много важно за нас. За да продължава да се развива в положителна посока, нашият футболен клуб ще подкрепи Борислав Михайлов.“, каза Стойнев, като изрази категоричната си позиция.", "date": "2018.01.17", "title": "Ръководството на ПФК Септември (Симитли) подкрепя кандидатурата на Борислав Михайлов на предстоящия Конгрес на Българския футболен съюз"}
{"url": "http://www.focus-news.net/news/2018/01/17/2478327/new-europe-balgarskiyat-ministar-predsedatel-shte-se-izpravi-sreshtu-vot-na-nedoverie.html", "text": "Основната опозиционна Българска социалистическа партия е задействала процедура за вот на недоверие срещу дясно-центристкото правителство на министър-председателя Бойко Борисов поради липса на прогрес в борбата срещу корупцията, предава  New Europe.\r\nПартията на Борисов ГЕРБ, както и нейният младши коалиционен партньор – националистите от „Обединени патриоти“ имат 133 места в парламента заедно с популистката партия „Воля“. На социалистическата партия не и достигат 41 гласа от необходимите за свалянето на коалицията в 240-местни парламент.  Виктор Турмаков", "date": "2018.01.17", "title": "New Europe: Българският министър-председател ще се изправи срещу вот на недоверие"}
{"url": "http://www.focus-news.net/news/2018/01/17/2478328/blagoevgrad-mokri-i-hlazgavi-sa-patnite-nastilki-v-grada-na-mesta-se-obrazuvat-koloni-ot-avtomobili.html", "text": "Мокри и хлъзгави са пътните настилки в града, предаде репортер на Радио „Фокус“ - Пирин. Натоварен е трафикът в града, на места се образуват колони от автомобили. Със забавяне се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Без проблеми се осъществява преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. Колони от автомобили се образуват на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. През деня няма регистрирани инциденти на пътя.\r\nЛора КАЛЧЕВА", "date": "2018.01.17", "title": "Благоевград: Мокри и хлъзгави са пътните настилки в града, на места се образуват колони от автомобили"}
{"url": "http://www.focus-news.net/news/2018/01/17/2478329/smolyan-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в града, пътните настилки са мокри и хлъзгави, предаде репортер на Радио „Фокус“ – Смолян. Автомобилният трафик е интензивен по централните улици и входно-изходните артерии на града. На светофарите се образуват и частични колони от изчакващи автомобили.\r\nНели ГЕРГЬОВСКА", "date": "2018.01.17", "title": "Смолян: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/01/17/2478330/gd-granichna-politsiya-trafikat-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin-e-intenziven-na-izhod-za-tovarni-avtomobili.html", "text": "На българо-турската граница на ГКПП \"Капитан Андреево\" и ГКПП \"Лесово\" има интензивен трафик на изход за товарни автомобили, по данни към 18.00 часа. Това съобщиха за Агенция \"Фокус\" от ГД \"Гранична полиция\". На българо-румънската граница на ГКПП \"Дунав мост-Русе\" и ГКПП \"Дунав мост-Видин\" трафикът също е интензивен на изход за товарни автомобили.\r\nНа границите със Сърбия, Македония и Гърция трафикът е нормален на всички контролно-пропускателни пунктове.", "date": "2018.01.17", "title": "ГД \"Гранична полиция\": Трафикът на ГКПП \"Капитан Андреево\", ГКПП \"Лесово\",  ГКПП \"Дунав мост-Русе\" и ГКПП \"Дунав мост-Видин\" е интензивен на изход за товарни автомобили"}
{"url": "http://www.focus-news.net/news/2018/01/17/2478331/yambol-ofitseri-i-voennosluzheshti-ot-42-ri-mehaniziran-batalyon-uchastvaha-v-chestvaneto-na-140-godini-ot-osvobozhdenieto-na-grada.html", "text": "Офицери и военнослужещи от 42-ри механизиран батальон - Ямбол, от състава на Втора механизирана бригада, взеха участие в тържественото честване на 140 години от Освобождението на град Ямбол от османско владичество днес. Това съобщиха от военното формирование. В представителните части от гарнизон Ямбол бяха и военнослужещи от Авиобаза Безмер, които също по традиция се включват в общинските прояви от празничния календар с местно и национално значение. Пред паметната плоча, на мястото, където на бележитата дата през 1878 г. са били посрещнати руските воини освободители от 23-ти Донско-казашки полк, се състоя тържествен ритуал и поднасяне на венци и цветя. Тържествени слова произнесоха кметът на Ямбол Георги Славов и генералният консул на Русия във Варна Сергей Лукянчук, отслужен беше и благодарствен молебен за загиналите за Освобождението на България.\r\nСимволично беше представено и влизането на победоносния за града руски полк, командван от полковник Николай Яковлевич Бакланов, като представителите на Клуб „Традиция“ и Музея на бойната слава в Ямбол пресъздадоха атмосферата на събитието преди 140 години по посрещането на руските освободители – бойците на полковник Бакланов. Общоградското честване, организирано от Община Ямбол, продължи с шествие до паметника на загиналите за национално освобождение в областния град, където бяха сведени глави пред саможертвата на героите, в памет делото им за България. Както на паметната плоча, така и тук, от името на признателните воини на 42-ри механизиран батальон – Ямбол, командирът на батальона подполковник Ивайло Иванов поднесе цветя и се поклони в знак на почит към делото на руските войни и ямболските опълченци, извоювали Освобождението от османско робство.\r\nЯмбол честване на 140 години от Освобождението. Празничната атмосфера на бележитата за град Ямбол дата допълни Духовият оркестър при Читалище „Съгласие – 1862“, като за представителите на държавната и на местната власт, на военно-патриотичните организации, за жителите и гостите на града, организаторите продължиха с представянето на редица инициативи, носещи знака на признателността на ямболската общественост. В Културно-информационния център „Безистен“ беше изнесена презентация на Регионалния исторически музей на тема: „17 януари 1878 г. – Подвиг, Свобода, Ново начало“, състоя се и музикално-поетичен рецитал с участието на ямболски ученици.", "date": "2018.01.17", "title": "Ямбол: Офицери и военнослужещи от 42-ри механизиран батальон участваха в честването на 140 години от Освобождението на града"}
{"url": "http://www.focus-news.net/news/2018/01/17/2478332/pregled-na-mezhdunarodnite-novini-do-18-chasa-agentsiya-fokus.html", "text": "Френският президент Еамнюел Макрон и германският канцлер Ангела Меркел ще се срещнат в петък, 19 януари, в Париж. Това са  съобщили от Елисейския дворец в сряда. Съгласно разпространената информация, двамата ще обсъдят „бъдещето на Европа, както и предстоящите приоритети“. \r\nСрещата ще се проведе два дни преди Германската социалдемократическа партия да гласува за или против одобрението на предварителното коалиционно споразумение със Съюза (ХДС/ХСС). \r\n*** Германският канцлер Ангела Меркел заяви, че страната ѝ се нуждае от стабилно правителство и че разчита на потенциалните си коалиционни партньори от Социалдемократическата партия да решат по време на своя конгрес в края на седмицата, че ще дадат пълна подкрепа за коалиционни преговори.\r\nМеркел заяви по време на пресконференция в Берлин, че разчита социалдемократите да „вземат отговорното решение“. „Няма да се меся в това“, уточни канцлерът. \r\n*** Канцлерът на Австрия призова към задълбочаване на сътрудничеството по сигурността, външната политика и отбраната в ЕС.\r\n„Правителството на Австрия е решително проевропейско, но иска подновяване и промяна в ЕС“, заяви Курц. „Нуждаем се от ЕС, който да се фокусира повече върху големите въпроси, а не да се намесва по малките , по които нациите и регионите могат да вземат по-добри решения“, допълни той.\r\nСъщевременно той разкри и какви ще са приоритетите на Австрия, когато тя поеме ротационното председателство на Съвета на ЕС през юли 2018 г. (след България – бел.прев.) Сред тях са сигурността и граничния контрол, дигитализацията и субсидиарността. \r\n„На ЕС му липсваше фокус през последните години. Едновременно се заехме с твърде много въпроси, но не успяхме да намерим общ отговор по този, свързан с миграцията. Трябва ни по-дълбоко сътрудничество по сигурността, външната политика и отбраната, както и по икономическата политика“, уверен е Курц.   \r\n*** Управляващата в Румъния Социалдемократическа партия номинира Виорика Данчила за премиерския пост, след като по-рано досегашният министър-председател подаде изненадващо оставка. Данчила е сочена като част от кръга на лидера на партията Ливиу Драгня. Преди да бъде назначена на поста обаче, тя трябва да бъде одобрена и от президента на страната Клаус Йоханис. \r\n*** В сряда бе погребан един от лидерите на косовските сърби Оливер Иванович, като процесията тръгна от Косовска Митровица и стигна до Белград. Тялото на застреляни във вторник Иванович ще бъде поставено в параклис в сръбската столица, като погребението ще се състои в четвъртък, 18 януари. \r\nПроцесията бе охранявана от множество служители на реда, като голям брой пътища бяха временни затворени. \r\n*** Трима турски войници са загинали при катастрофа на военен самолет в турската провинция Ъспарта в сряда. Кметът на едноименния град е потвърдил данните за смъртта на намиращите се на борда двама пилоти и един техник. Военни вече са на мястото на произшествието, като все още не е известна причината за катастрофата, но по предварителни данни е имало мъгла по време на полета. \r\nВ свое становище, турските военни разкриха, че връзката с машината е била изгубена малко към 12:50 часа местно време, малко след което е започнала операция по издирване на самолета. Останките му са намерени около 14:30 местно време. \r\n*** ООН ще бъде домакин на новия кръг мирни преговори за Сирия през следващата седмица във Виена.\r\nПреговорите от 25 и 26 януари ще бъдат последвани от мирен конгрес в руския черноморски град Сочи на 29 и 30 януари, също целящ слагането на край на продължаващия вече седма година конфликт.\r\n***", "date": "2018.01.17", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/01/17/2478333/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. Навсякъде пътищата са проходими при зимни условия. Проходът „Предел“ е отворен за движение. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е нормално натоварен. През деня обстановката по пътищата е била спокойна и няма регистрирани инциденти.\r\nЛора КАЛЧЕВА", "date": "2018.01.17", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/01/17/2478334/evrodeputatat-ot-grupata-na-sotsialistite-i-demokratite-v-ep-petar-kurumbashev-shte-se-sreshtne-s-grazhdani-na-lovech-na-19-yanuari.html", "text": "Евродепутатът от Групата на социалистите и демократите в ЕП Петър Курумбашев ще се срещне с граждани на Ловеч на 19 януари. Това съобщиха от пресофиса на евродепутата. Срещата ще се проведе в залата на хотел \"Президиум Палас\" в Ловеч от 17.30 часа. Участие в нея ще вземе и журналистът Явор Дачков.", "date": "2018.01.17", "title": "Евродепутатът от Групата на социалистите и демократите в ЕП Петър Курумбашев ще се срещне с граждани на Ловеч на 19 януари"}
{"url": "http://www.focus-news.net/news/2018/01/17/2478335/chosun-ilbo-yuzhna-koreya-priemaneto-na-severnokoreyskata-olimpiyska-delegatsiya-v-pyonchan-shte-bade-logistichen-koshmar.html", "text": "Приемането на севернокорейската 500-членна  делегация на Зимните олимпийски игри град Пьончан в Южна Корея заплашва да се превърне в логистичен кошмар, съобщава южнокорейското издание “Чосун Илбо“.\r\nЮжна Корея предложи на севернокорейците да пресекат границата по суша, което най-вероятно означава, че те ще се струпат на единствения граничен пункт при село Пханмунджом. „Делегацията е толкова голяма, че очакваме големи затруднения по отношение на сигурността“, заяви представител на южнокорейското правителство. \r\nМежду 500 и 600 души от Северна Корея присъстваха на Азиатските игри в град Пусан и на Универсиадата от 2003 г. в град Дегу в Южна Корея, но тогава  те пътуваха с кораб и самолет. Предвид санкциите, наложени от Съвета за сигурност на ООН, това няма да бъде възможно този път. \r\nОткриването на хотели за тях на толкова късен етап, едва броени седмици преди Олимпийските игри, също ще бъде предизвикателство. \r\nКметът на разположения на около 40 км. от Пьончан град  Ганнънг Чой Мьон-хе  предложи да настани севернокорейските посетители безплатно.  Виктор Турмаков", "date": "2018.01.17", "title": "„Чосун Илбо“ (Южна Корея): Приемането на севернокорейската олимпийска делегация в Пьончан ще бъде логистичен кошмар"}
{"url": "http://www.focus-news.net/news/2018/01/17/2478336/predstoyashti-sabitiya-v-stranata-za-18-yanuari-agentsiya-fokus.html", "text": "***\r\nОт 14.30 часа президентът Румен Радев ще приеме на „Дондуков“ 2 представители на германски фирми, членуващи в Германо-българската индустриално-търговска камара.  От 16.30 часа държавният глава Румен Радев ще разговаря с федералния министър за Европа, интеграция и външни работи на Австрия доктор Карин Кнайсл. \r\n***\r\nОт 09.00 часа ще се проведе заседание на Народното събрание.\r\n***\r\nОт 10.00 часа ще се проведе заседание на Министерски съвет.\r\n***\r\nОт 13.00 часа в сградата на Министерството на икономиката ще се състои брифинг, на който министър Емил Караниколов ще даде актуална информация за размера на издадените от началото на 2018 година сертификати и сключените договори за насърчаване на сертифицирани проекти от края на 2017 г. и началото на 2018 година.\r\n***\r\nВ 14.45 часа заместник министър-председателят по правосъдната реформа и министър на външните работи Екатерина Захариева ще приеме в МВнР федералния министър за Европа, интеграция и външни работи на Република Австрия д-р Карин Кнайсл. Министрите ще направят съвместни изявления за медиите в 15.50 часа. \r\n***\r\nОт 14.30 часа в зала „Изток“ на Народното събрание  ще бъде учреден Национален инициативен комитет за честване на 170-тата годишнина от рождението на Христо Ботев.\r\n***\r\nОт 09.30 часа 15 състав на СГС ще гледа делото срещу Роман Л., обвинен, че е организирал нападението над Алексей П., чл.116 НК.\r\n***\r\nОт 09.30 часа VI състав на Специализирания наказателен съд ще гледа делото срещу Иван Г., Чавдар Г. и Павел Б. за организиране и ръководене на организирана престъпна група. \r\n***\r\nОт 09.30 часа XVI състав на Специализирания наказателен съд ще гледа делото срещу Мирослав С., Данаил А. и Георги К. за изнудване. \r\n***\r\nОт 10.00 часа ХII състав на Специализирания наказателен съд ще гледа делото срещу Иван М., Марио Г., Методи З. и др. за организиране и ръководене на организирана престъпна група. \r\n***\r\nОт 11.00 часа VIII състав на Специализирания наказателен съд ще гледа делото срещу Георги И., Димитър П., Найден В. и др. за организиране и ръководене на престъпна група. \r\n***\r\nОт 11.00 часа в зала партер в Перформ Бизнес Център ще се проведе кръгла маса със заглавие „Да върнем Витоша на гражданите“. \r\n***\r\nВ 11.30 часа в зала „Запад” на Народното събрание делегацията на Групата за приятелство в Милли Меджлиса на Азербайджан ще разговаря с председателя на Комисията по транспорт, информационни технологии и съобщения Халил Летифов.\r\n***\r\nВ 12.50 часа на Терминал 2 на летище „София“ се завръща Ръководителят на 26-та Национална Антарктическа Експедиция и Директор на Българския Антарктически Институт проф. дн Христо Пимпирев.\r\n***\r\nОт 13.30 часа IV състав на Специализирания наказателен съд ще гледа делото срещу Дандинсон Д., Маркс Б. и Принс Б. за организиране и ръководене на организирана престъпна група. \r\n***\r\nОт 16.00 часа в Централната софийска синагога, ОЕБ „Шалом“ ще даде пресконференция, на която ще бъдат обявени  годишният календар със събития в цялата страна, инициативата „75 години – Незабравените лица на спасението“ и издаването на книга с имената и историите на неизвестните български спасители; предстоящото издание на първа по рода си книга за историята на българската еврейска общност; кампанията #WeRemember на Световния еврейски конгрес по повод 27 януари – Международния ден за възпоменание на Холокоста; откриване на петицията „Да кажем НЕ на езика на омразата в българските медии“.\r\n***\r\nОт 18.30 часа от площад „Независимост“ и ще тръгне по жълтите павета граждани ще протестират в защита на Национален парк „Пирин“. \r\n***\r\nОт 19.00 часа в Дома на киното, Посолството на Република Азербайджан ще бъде домакин на вечер на азербайджанското кино в рамките на Sofia MENAR Film Festival.\r\n***\r\nОт 09.00 часа в храм „Св. Атанасий Велики“, пловдивският митрополит Николай ще отслужи Архиерейска света Литургия. \r\n***\r\nОт 09.30 часа в Районен съд-Асеновград ще се гледа делото срещу Борис Р., обвинен в противозаконно повреждане на чужда недвижима вещ - помещение за търговска дейност.\r\n***\r\nАсеновград ще отбележи тържествено 140-тата годишнина от Освобождението на града от турско робство. Тържественото честване ще започне в 12.00 часа с поклонение пред паметника на генерал Виктор Дандевил. От 17.30 часа в Исторически музей-Асеновград ще се състои откриването на гостуващата изложба „Нашето Освобождение“ на Военноисторически музей – Плевен.\r\n***\r\nОт 16.30 до 18.00 часа в централата на ПП ГЕРБ (ул. „Конт Андрованти” 5) общинският съветник Антон Вечерников ще има приемен ден с граждани.\r\n***\r\nОт 19.30 часа в Културен център „Морско казино“, Академията за млади дами в Бургас организира събитие  на тема „Моите права“. \r\n***\r\nОт 09.00 часа в храм „Св. Атанасий“, Негово Високопреосвещенство Варненският и Великопреславски митрополит Йоан ще оглави празнична Архиерейска св. Литургия. От 18.00 часа в храма ще се проведе среща – разговор с архимандрит Максим, който е предстоятел на храм „Св. Архангел Михаил” в Таксиархис - Република Гърция.\r\n***\r\nОт 14.00 до 16.00 часа в офиса на ПП ГЕРБ (ул. „Георги Бенковски” №1), общинският съветник Веселин Ангелов ще има приемен ден.\r\n***\r\nОт 11.00 часа в зала 302 в Община Велико Търново ще се състои пресконференция във връзка с предстоящия спектакъл на сцената на МДТ „Константин Кисимов“, с който ще бъде отбелязано настъпването на Китайската Нова година. \r\n***\r\nОт 18.00 часа на пл. „Майка България\" ще се проведе протест в защита на Национален парк „Пирин\".  \r\n***\r\nОт 13.00 часа в Регионалния пресклуб на БТА ще се състои пресконференция на тема „Проблемите в Българската православна църква и причините за тях“. \r\n***\r\nОт 15.00 часа в Регионалния пресклуб на БТА ще се състои пресконференция на Сдружение Свободен младежки център по проект CB007.22.1.012 “Youth Riders“ (Младежки пътници), финансиран по Програма ИНТЕРРЕГ-ИПА България-Сърбия.\r\n***\r\nОт 10.00 часа в Конферентна зала на Община Враца, екипът по управление и изпълнение на проекти Енергийна ефективност в многофамилни жилищни сгради в гр. Враца - Проект 1 и Проект 2 организира пресконференция във връзка с реализацията на двата проекта.\r\n***\r\nОт 09.30 часа в Детска градина № 24 ще се играе куклен спектакъл „Косе Босе“ на Държавен куклен театър „Дора Габе“.\r\n***\r\nОт 13.15 часа в Регионална библиотека „Дора Габе“ ще се състои литературно четене с драматизация „Ала в приказките всичко е възможно“ по повод 390 години от рождението на Шарл Перо.\r\n***\r\nОт 15.00 часа в кабинета на председателя на Общински съвет ще се проведе пресконференция по повод предстоящо заседание .  \r\n***\r\nОт 17.30 часа в Художествена галерия „Владимир Димитров – Майстора” ще бъде открита изложба живопис на Димитър Стоименов. \r\n***\r\nОт 11.00 часа Окръжният съд в Пазарджик гледа делото срещу кмета на Община Белово Костадин Варев.\r\n***\r\nОт 18.30 до 20.30 часа на площад „Константин Величков“ ще се състои втори протест под мотото „Пазарджик: Да защитим Пирин, да защитим България!“, като част от националния протест „Да спасим Пирин!“.\r\n*** \r\nВ 11.00 часа с поклонение и поднасяне на цветя пред паметника на Райна Княгиня и в къщата-музей, ще бъдат отбелязани 162 години от рождението и.\r\n***\r\nОт 09.30 часа в зала 10 на Окръжен съд-Пловдив ще се гледа делото, образувано по жалба на подсъдимия и протест на Окръжна прокуратура – Стара Загора, с която подсъдимият Христо Тиляшев е признат за виновен в причиняване на смърт по непредпазливост и причиняване на телесни повреди на четири лица. \r\n***\r\nОт 10.00 часа в зала 1 на Окръжен съд-Пловдив ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав. \r\n***\r\nВ 18.30 до 20.00 часа на площад „Съединение“ в града ще се състои трети протест в защита на Национален парк „Пирин“. \r\n***\r\nОбщинските съветници от ГЕРБ в град Пловдив ще проведат приемни с гражданите: Петър Попов и Ясен Михайлов от 17:30 до 19:00 часа в офиса на ГЕРБ в район „Западен” на ул.  „Царевец” № 9; Гошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91; Пенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5; Веселин Маневски, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А. \r\n***\r\nОт 17.30 часа в зала „Сирак Скитник“ ще бъде представена изложбата „София комикс експо 2017“. \r\n*** \r\nОт 10.30 часа в сградата на Община Смолян, ще се проведе пресконференция на тема „Данъчно-осигурителна кампания 2018“ .  \r\n*** \r\nОт 11.30 часа в Зала 115 на Областна администрация – Смолян ще се проведе пресконференция, на която ще бъде предоставена информация във връзка с промени в социалното законодателство и оказана подкрепа на лица и семейства от дирекциите „Социално подпомагане“ в област Смолян през 2017 г. \r\n***\r\nОт 19.00 часа в Драматичния театър ще се играе постановката „Голям колкото малка ябълка“ от Петър Анастасов. \r\n***\r\nОт 13.00 часа в Пресклуба на БТА в Шумен ръководителя на школата \"А и Б\" Бисерка Йовчева ще представи участието на шуменските информатици на олимпиада в Казахстан. \r\n***\r\nОт 14.00 часа  в VI-то ОУ ще се състои заседание на ПК „Просвета, образование и наука.", "date": "2018.01.17", "title": "Предстоящи събития в страната за 18 януари (Агенция „Фокус“)"}
{"url": "http://www.focus-news.net/news/2018/01/17/2478337/milcho-dotsov-kmet-na-obshtina-berkovitsa-nadyavam-se-che-narodnite-predstaviteli-shte-podkrepyat-iskaneto-ni-za-izgrazhdane-na-tunel-pod-prohoda-petrohan.html", "text": "Надявам се, че народните представители ще подкрепят искането ни за изграждане на тунел под прохода Петрохан. Това каза за Радио „Фокус“ – Видин Милчо Доцов, кмет на Община Берковица. Той посочи, че подписката, която беше организирана за изграждането на тунел, е вече внесена в Народното събрание. „Над 16 000 подписа са събрани. Тази подписка не е подкрепена само от хора от Берковица, защото тук се намира прохода Петрохан, но и от хора от Видин, Лом и Монтана. За всички тях е важно да пътуват бързо и удобно до София, като се съкращава разстоянието с близо 100 км“, каза Милчо Доцов. Той добави, че се очаква да се стимулират и икономическите процеси в Северозапада, ако се изгради тунел под Петрохан. „Над 50 години вече говорим за тунел под Петрохан, време е вече да се предприемат реални действия в тази насока“, каза Милчо Доцов.\r\nАнна ЛОЗАНОВА", "date": "2018.01.17", "title": "Милчо Доцов, кмет на Община Берковица: Надявам се, че народните представители ще подкрепят искането ни за изграждане на тунел под прохода Петрохан"}
{"url": "http://www.focus-news.net/news/2018/01/17/2478338/new-europe-balgarskiyat-ministar-predsedatel-predupredi-za-riskove-na-balkanite-bez-podkrepata-na-es.html", "text": "Българският министър-председател Бойко Борисов съобщи за възможни рискове на Балканския полуостров, ако той бъде оставен без подкрепата на ЕС, предава  New Europe.\r\n„Западните Балкани искат европейска перспектива,  която да гарантира  влиянието на ЕС в региона“, заяви Борисов по време на представянето на приоритетите на ротационното председателство на страната си в Съвета на ЕС пред европейските депутати в Страсбург. Българският министър-председател заяви, че Съюзът трябва да предложи перспектива за приемане на страните от Западните Балкани, за да запази сигурността на тях. Той подчерта, че от това зависи сигурността на Европа. „Балканите имат крехка структура, която ако се разклати , Европа ще се срути“, допълни той.\r\n„Очакването за възможност за интеграция към ЕС е фактор, който ще помогне за запазването на сигурността на Западните Балкани и ще стабилизира региона“. „Видяхте какво се случи вчера. Един куршум и ситуацията се променя значително“, допълни той, посочвайки вчерашното убийство на Оливер Иванович – високопоставен сръбски политик в Косово. Виктор Турмаков", "date": "2018.01.17", "title": "New Europe: Българският министър-председател предупреди за рискове на Балканите без подкрепата на ЕС"}
{"url": "http://www.focus-news.net/news/2018/01/17/2478339/georgi-slavov-kmet-na-yambol-ako-ya-nyamashe-datata-17-yanuari-1878-g-nyamashe-da-ima-savremenen-yambol.html", "text": "Ако я нямаше датата 17 януари – нямаше да има съвременен Ямбол. Това каза кметът на Ямбол Георги Славов в интервю за Агенция „Фокус“ по повод 140-ата годишнина от освобождението на града от турско робство. Той посочи, че значението на празника е огромно и отбеляза, че е хубаво той да се споменава  и чества, но и да се влага съдържание в онова, което се празнува.  „Ямболии посрещат празника със самочувствие на горди българи. Днес видях в очите на ямболиите, които бяха на празника плам и емоция. Празникът се получава тогава, когато хората имат самочувствието. Ние имаме самочувствието, че сме и българи, и ямболии. Имаме поводи да се гордеем с града си особено последните години. Община Ямбол като единица съществува от 1870 г., което е от преди освобождението. Още тогава ямболии са имали достатъчно поводи, затова да се чувстват горди, че градът им е хубав и развиващ се. Мисля, че сега имат не по-малко основания“, каза кметът на Ямбол. \r\nДеница КИТАНОВА", "date": "2018.01.17", "title": "Георги Славов, кмет на Ямбол: Ако я нямаше датата 17 януари 1878 г. – нямаше да има съвременен Ямбол"}
{"url": "http://www.focus-news.net/news/2018/01/17/2478340/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Пътните настилки са предимно мокри, по усойните местата – заледени и обработени.\r\nНамалена видимост поради мъгла:\r\n- до 50 м има в районите на Пода и Поморие /обл. Бургас/;\r\n- до 100 м има в района на Карнобат, Драганци, Деветак /обл. Бургас/, Нова Загора, Твърдица /обл. Сливен/, Гурково /обл. Стара Загора/, АМ „Тракия“ /обл. Ямбол/;\r\n- до 150 м има в районите на Трилистник, Асеновград и Стара Загора.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС целогодишно; \r\n- „Златишки” - затворен за всички МПС целогодишно;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т целогодишно;\r\n- „Дюлински” - забранен за МПС над 3,5 т целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Ограничено движение по път  ІІ-63 Перник – Брезник – Трън от км 20+500 до км 21+500 (в чертите на гр. Брезник) във връзка с провеждане на фестивал от 8:30 до 21:00 часа на 20.01.2018 г. (събота). Обходен маршрут: по ул. „Мала река“ и ул. „ Ангел Коцелянов“ част от път ІІІ-811;\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Проход на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.17", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/17/2478341/politico-sebastian-kurts-i-angela-merkel-otkriha-obshti-pozitsii-otnosno-migratsiyata.html", "text": "Австрийският канцлер Себастиан Курц използва първото си посещение в Австрия на този пост, за да разсее страховете, че неговото правителство ще се отдалечи в позициите си от другите европейски държави. Той заяви по време на обща пресконференция с германския канцлер Ангела Меркел, че ще има „засилено сътрудничество“, предава  Politico.\r\nКурц заяви, че двете страни ще работят съвместно за „по-силни граници“, които да намалят нелегалната миграция – идея, подкрепена от Меркел по време на пресконференцията. „Ние не сме просто съседи, а партньори. Германия е може би нашият най-важен партньор“. \r\nАвстрийският канцлер преди се изказваше критично по мигрантската политика на Меркел и действията ѝ по време на бежанската криза, докато бе външен министър. Сега двамата изразиха намерение за по-близко сътрудничество между двете страни. \r\n„Трябва да намалим нелегалната миграция“, заяви Меркел по време на пресконференцията. „Трябва да засилим своето партньорство със страните на произход и да се фокусираме върху икономическо решение“, допълни тя.  Виктор Турмаков", "date": "2018.01.17", "title": "Politico: Себастиан Курц и Ангела Меркел откриха общи позиции относно миграцията"}
{"url": "http://www.focus-news.net/news/2018/01/17/2478342/ministar-nikolina-angelkova-obsadi-s-arzhentinskiya-si-kolega-hose-santos-vazmozhnostite-za-initsiativi-koito-mogat-da-podpomognat-razvitieto-na-turizma-v-dvete-darzhavi.html", "text": "Министърът на туризма Николина Ангелкова проведе работна среща с Хосе Сантос, министър на туризма на Република Аржентина. Това съобщиха от пресцентъра на Министерство на туризма. Двамата разговаряха в рамките на международното изложение FITUR в Мадрид, в което България участва с информационен щанд. Пред своя колега министър Ангелкова представи резултатите в сектора за миналата година, както и предстоящите инициативи на ведомството по време на Българското председателство на Съвета на ЕС, както и за по-важните събития до края на годината. \r\n\"След по-малко от месец предстои първото голямо събитие, което министерството организира в рамките на Българското председателство на Съвета на ЕС\", каза министър Ангелкова. По думите ѝ то е среща на туристическите министри и е на тема туризъм и дигитализация. Общо с 6 събития ще се включи Министерството на туризма в програмата на председателството, от тях две са на високо ниво. \"Подготвяме и второто издание на „Международния конгрес на световните цивилизации и древните маршрути“ (International Congress on World Civilizations and Ancient Routes), което ще се проведе в средата на ноември в София\", обясни още министърът. Тя добави, че събитието се провежда съвместно със Световната организация по туризъм. \r\nНа срещата двамата министри обсъдиха възможностите за съвместни инициативи, които могат да подпомогнат развитието на туризма в държавите им. Министерството на туризма на Република България и Министерството на туризма на Република Аржентина подписаха и меморандум за разбирателство в областта на туризма през 2016 г. Възможните сфери, в които държавите могат да си сътрудничат, са разработване на  туристически продукти, както в обмен на информация и добри практики. \r\nМинистър Сантос заяви готовността си за сътрудничество, както и подкрепа при възможност за реализация на бъдещи съвместни инициативни и изрази надежда, че партньорството между двете страни ще се развива все по-успешно, което ще подпомогне устойчивото развитие на туризма в България и Аржентина. По време на разговора стана ясно, че министър Ангелкова ще участва по темите свързани с туризма на срещата на Г 20, която тази година ще се проведе в Аржентина през април. \r\nАржентинските туристи, дошли в България през периода януари-ноември 2017 г., са няколко хиляди и са се увеличили с над 40 на сто спрямо същия период година по-рано.", "date": "2018.01.17", "title": "Министър Николина Ангелкова обсъди с аржентинския си колега Хосе Сантос възможностите за инициативи, които могат да подпомогнат развитието на туризма в двете държави"}
{"url": "http://www.focus-news.net/news/2018/01/17/2478343/reuters-prezidentat-na-rumaniya-odobri-viorika-danchila-za-ministar-predsedatel-na-stranata.html", "text": "Румънският президент Клаус Йоханис одобри номинираната от управляващата Социалдемократическа партия Виорика Данчила за министър-председател на страната, подчертавайки, че „парламентарната аритметика“ стои зад неговото решение, предава  Reuters.\r\n„За мен е ясно, че социалдемократите имат мнозинство в парламента, затова и претеглих всички аргументи и реших да одобря предложението им за министър-председател“, заяви Йоханис, допълвайки, че функциониращо правителство ще се формира най-късно до 1 февруари 2018 г.  Виктор Турмаков", "date": "2018.01.17", "title": "Reuters: Президентът на Румъния одобри Виорика Данчила за министър-председател на страната"}
{"url": "http://www.focus-news.net/news/2018/01/17/2478344/pazardzhik-blizo-1-000-vodolyubivi-ptitsi-zimuvat-vav-vlazhnite-zoni-v-oblastta.html", "text": "Близо 1 000 водолюбиви птици зимуват във влажните зони на област Пазарджик. Това съобщи за Радио „Фокус“ – Пазарджик Цветана Чочева, от РИОСВ – Пазарджик. Тя добави, че 936 водолюбиви птици от 28 вида зимуват по поречията на Марица и Тополница, в язовири и рибарници в област Пазарджик. Броят им е установен от eксперти от РИОСВ – Пазарджик и БДЗП при поредното среднозимно преброяване на водолюбивите птици през уикенда. „Най-многобройни тази година са птици от видовете: голям корморан – 301, скорец – 200, сива чапла – 49, сврака – 42, голяма бяла чапла – 41, лиска – 37,  малък корморан – 36. Установени са и екземпляри от видовете: голям горски водобегач, синигер, кос, ням лебед, гларус, мишелов, керкенез, фазан, земеродно рибарче, тръстиков блатар, сива врана, полско врабче, зеленоглава патица, сирийски пъстър кълвач, чинка, малък гмурец и речна чайка“, уточни Чочева. Тя каза още, че броят на зимуващите птици във влажните зони на областта се запазва. Пет пъти по-малко водолюбиви птици, зимуващи на други места в страната, са установили експерти на Българско дружество за защита на птиците по време на 42-рото среднозимно преброяване. Обяснението за този спад е необичайно топлото време за този сезон. За разлика от други години в почти всички малки язовири и рибарници, които обичайно са замръзнали през януари, сега се наблюдават зимуващи водолюбиви птици. Това отново се дължи на по-високите температури. \r\nПреброяването на зимуващите водолюбиви птици се провежда в международен мащаб от 1967 г. и е едно от най-масовите събития в областта на природозащитата, включващо близо 15 000 експерти и доброволци. Извършва се в повече от 100 страни и в около 25 000 влажни зони.\r\nВаня НИКОЛОВА", "date": "2018.01.17", "title": "Пазарджик: Близо 1 000 водолюбиви птици зимуват във влажните зони в областта"}
{"url": "http://www.focus-news.net/news/2018/01/17/2478345/georgi-slavov-kmet-na-yambol-finansovoto-sastoyanie-na-obshtinata-e-mnogo-dobro.html", "text": "Финансовото състояние на Общината е много добро. Това каза кметът на Ямбол Георги Славов в интервю за Агенция „Фокус“. „Човек винаги се стреми към по-доброто и със сигурност има възможност да подобрим и още финансовото състояние на общината. Има дупки за запушваме, немалко длъжници, от които трябва да събираме пари, немалко дейности, които трябва да преструктурираме, за да намалим харчовете по тях. Общината е в изключително добро финансово здраве. Очакваме да излезе информацията от Министерство на финансите за последното тримесечие на 2017 г., за да разберем къде стои Община Ямбол като финансова стабилност, съизмерима с останалите 265 общини в държавата“, каза Славов. Той отчете, че през изминалата 2017 г. общината се е движила в първата десетка. „Завършихме третото тримесечие 10-ти по финансова стабилност и в първата петица заедно с големите градове София, Пловдив, Варна, Бургас за генериране на финансов излишък. Това няма как да не ни радва“, коментира Славов. Той изрази надежда това до продължи и през настоящата година. „10 години откакто съм кмет и сме заедно с ямболии, намерихме верния път и начин, по който да разходваме общинските финанси, обществените средства. Не само общината да бъде в добро финансово здраве, но и с немного пари да постигнем онзи резултат за благоустрояване и развитие на града, какъвто ямболии искат. На прав път сме и ще продължим и тази година“, допълни кметът на Ямбол. \r\nДеница КИТАНОВА", "date": "2018.01.17", "title": "Георги Славов, кмет на Ямбол: Финансовото състояние на Общината е много добро"}
{"url": "http://www.focus-news.net/news/2018/01/17/2478346/24-vesti-makedoniya-generalniyat-sekretar-na-nato-pristiga-v-skopie-za-da-se-sreshtne-s-makedonskite-lideri.html", "text": "Генералният секретар на НАТО Йенс Столтенберг ще започне своето първо официално посещение в Македония  с неформални срещи, докато официалната програма ще започне утре, на 18 януари.  Столтенберг ще се срещне с външния министър Никола Димитров, с президента Георге Иванов и с министър на отбраната Радмила Шекеринска, предава македонската медия „24 вести“.\r\nПравителството на Македония съобщава, че посещението на Столтенберг се осъществява по покана на министър-председателя Зоран Заев. Фактът, че поканата е приета, е доказателство, че Алиансът оценява реформите, които са проведени в страната. Последният генерален секретар на НАТО, посетил страната, е Андерс Фог Расмусен през 2014 г.\r\nСтолтенберг ще се срещне на 18 януари с депутати в парламента, с председателя му Али Джафери, с лидера на ДСИ Али Ахмети и с председателя на опозиционната партия ВМРО-ДПМНЕ Кристиан Миковски. Следобеда генералният секретар на НАТО ще се срещне с представители на правителството и след това ще завърши посещението си в Скопие  ъсс съвместна пресконференция със Заев. Виктор Турмаков", "date": "2018.01.17", "title": "„24 вести“ (Македония): Генералният секретар на НАТО пристига в Скопие, за да се срещне с македонските лидери"}
{"url": "http://www.focus-news.net/news/2018/01/17/2478347/vidin-natovaren-e-trafikat-po-glaven-pat-e-79-patishtata-v-oblastta-sa-obraboteni-sreshtu-zaledyavaniya.html", "text": "Опесъчени са заледените пътища в областта. Това каза за Радио „Фокус“ – Видин дежурният служител в Областно пътно управление – Видин. Главен път Е-79 и надлезите към граничен пункт „Дунав мост“ са почистени до асфалтовата настилка. Трафикът е натоварен, по главния път се движат предимно тежкотоварни камиони в посока от и за „Дунав мост 2“. Във Видин улиците са почистени и опесъчени. Няма сняг в центъра на града, но заради мраморната настилка площадът и централните улици е разхвърлян пясък.\r\nАнна ЛОЗАНОВА", "date": "2018.01.17", "title": "Видин: Натоварен е трафикът по главен път Е-79, пътищата в областта са обработени срещу заледявания"}
{"url": "http://www.focus-news.net/news/2018/01/17/2478348/euobserver-katalunskiyat-parlament-izbra-svoy-predsedatel-koyto-e-privarzhenik-na-otdelyaneto-na-oblastta.html", "text": "Рожер Торент от сепаратистката Републиканска левица на Каталуния бе избран за председател на регионалния парламент на областта по време на неговата първа сесия след изборите в областта на 21 декември, предава  EUObserver.\r\nПарламентът трябва да избере лидер на изпълнителната власт на Каталуния на 31 януари. Републиканската левица и другата сепаратистка партия „Заедно за Каталуния“ са се споразумение да гласуват за бившия лидер на областта Карлес Пучдемон, който в момента е в изгнание в Белгия. Виктор Турмаков", "date": "2018.01.17", "title": "EUObserver: Каталунският парламент избра свой председател, който е привърженик на отделянето на областта"}
{"url": "http://www.focus-news.net/news/2018/01/17/2478349/kyustendil-vazstanoveno-e-dvizhenieto-po-avtomagistrala-struma-ot-42-do-46-km-v-posoka-dolna-dikanya.html", "text": "Възстановено е движението във всички ленти от 42 до 46 км на автомагистрала \"Струма\", в участъка Дупница - Долна Диканя, в посока Долна Диканя. Това съобщиха от пресцентъра на Агенция \"Пътна инфраструктура\". Движението в посока Дупница в участъка се осъществява само изпреварващата лента поради аварийни ремонти дейности на фуга. Шофьорите да се движат с повишено внимание и съобразена скорост, спазвайки пътната сигнализация.", "date": "2018.01.17", "title": "Кюстендил: Възстановено е движението по автомагистрала \"Струма\" от 42 до 46 км в посока Долна Диканя"}
{"url": "http://www.focus-news.net/news/2018/01/17/2478350/dve-parlamentarni-komisii-izslushaha-ministar-ekaterina-zaharieva-i-dadoha-zelena-svetlina-na-dogovora-za-priyatelstvo-s-republika-makedoniya.html", "text": "Заместник министър-председателят и министър на външните работи Екатерина Захариева представи Договора за приятелство, добросъседство и сътрудничество между Република България и Република Македония пред две комисии в Народното събрание – по външна политика и по европейски въпроси и контрол на европейските фондове. Това съобщиха от пресцентъра на Министерството на външните работи. Депутатите и от двете комисии одобриха законопроекта за ратифициране на договора и той ще бъде подложен на гласуване утре в пленарната зала. Договорът бе ратифициран от парламента на Република Македония в понеделник. \r\n„Това е исторически успех на българската дипломация. Постигнахме договора без посредничество и заради смелостта на двамата премиери Бойко Борисов и Зоран Заев”, коментира министър Захариева. Според нея най-важното е, че договорът започна да се изпълнява още преди да бъде ратифициран, тъй като  представители на двете държави вече честват заедно празници от общата история. Според първия ни дипломат той ще доведе до реализирането на конкретни проекти, които да сближат гражданите от двете страни на границата. Захариева призова още политиците да оставят историята на историците. В тримесечен срок след ратификацията ще бъде излъчен и съставът на мултидисциплинарната комисия, която трябва да направи преглед на общата история.", "date": "2018.01.17", "title": "Две парламентарни комисии изслушаха министър Екатерина Захариева и дадоха зелена светлина на Договора за приятелство с Република Македония"}
{"url": "http://www.focus-news.net/news/2018/01/17/2478351/zhan-klod-yunker-neka-izpolzvame-chl-49-ot-dogovora-na-es-za-da-pozvolim-na-velikobritaniya-da-se-prisaedini-otnovo.html", "text": "Председателят на Европейската комисия Жан-Клод Юнкер заяви, че Великобритания ще може повторно да се присъедини към ЕС сред Брекзит, използвайки чл.49 от Договора за Европейския съюз, предава Politico.\r\n„След като британците напуснат според чл. 50 от Договора за ЕС, все още има чл. 49 , който им позволява да се върнат, ако желаят“, заяви Юнкер. Той съобщи това ден след като председателят на Европейския Съвет Доналд Туск заяви, че е открит за „промяна в мнението“ на Великобритания относно Брекзит. \r\n„Надявам се това да бъде чуто ясно в Лондон“, допълни Юнкер. \r\nЧл. 49 определя как една страна може да се присъедини към ЕС и че това изисква единодушното одобрение от Европейския парламент и от страните членки на Съюза.  Виктор Турмаков", "date": "2018.01.17", "title": "Жан-Клод Юнкер: Нека използваме чл. 49 от Договора на ЕС, за да позволим на Великобритания да се присъедини отново"}
{"url": "http://www.focus-news.net/news/2018/01/17/2478352/plovdiv-okolo-5-000-leva-mesechno-shte-sa-neobhodimi-na-obshtina-sadovo-za-da-prodalzhi-uslugata-lichen-asistent-prez-2018-g-vav-vida-v-koyto-e-predostavyana-dosega.html", "text": "Още около 5 000 лева на месец ще са необходими на Община Садово, за да продължи да предоставя услугата „Личен асистент” и през 2018 година във вида, в който е предоставяна досега. Това съобщи за Радио „Фокус” - Пловдив Николина Йорданова, експерт в Общината. „С постановление на Министерския съвет от 1 януари 2018 година от държавния бюджет бяха осигурени средства, с които услугата „Личен асистент” в община Садово да бъде продължена и през 2018 година”, каза Йорданова. По думите ѝ сега Общината плаща трудови възнаграждения на 50 домашни помощника, за които са необходими около 15 000 лева на месец. Тази година Агенция ”Социално подпомагане”, която разпределя и контролира изпълнението на тази услуга, предоставя около 10 000 лева на месец на Община Садово. „Това беше много неприятно за нас и за потребителите на услугата, тъй като трябваше тези 50 домашни помощника да преминат на двучасов работен ден, което смятаме, че е твърде неприемливо”, каза Йорданова. След сигнал на кмета на Общината в Агенция „Социално подпомагане” се е взело решение да се увеличат средствата, които ще се предоставят на Общината, но все още не се знае в какъв размер. Всички в общината се надяват все тези 50 човека да продължат да работят на 4 часа, тъй като повечето хора, които обслужват, са на легло и неподвижни. „Това са деца с тежки увреждания, детски церебрални парализи и умствена изостаналост. За тях са необходими 24-часови грижи, а не само два часа на ден. Това е много неприемливо за нас”, каза Йорданова. Съгласно споразумението с Агенция „Социално подпомагане” за 2018 година, домашните помощници работят с брутно възнаграждение на час от 3.2 лева, което е равно на минималната работна заплата, която е 510 лева при пълен работен ден. При 4-часов работен ден възнаграждението на ден е 12 лева.\r\nЦветана ТОНЧЕВА", "date": "2018.01.17", "title": "Пловдив: Около 5 000 лева месечно ще са необходими на Община Садово, за да продължи услугата „Личен асистент” през 2018 г. във вида, в който е предоставяна досега"}
{"url": "http://www.focus-news.net/news/2018/01/17/2478353/24-vesti-makedoniya-ratifitsiraneto-na-dogovora-za-dobrosasedstvo-s-makedoniya-vleze-v-balgarskiya-parlament.html", "text": "Българският парламент започна процедурата за ратифициране на Договора за добросъседство с Македония. Договорът първо ще се обсъди на заседание на Комисията по външна политика, а след това от Комисията по европейските въпроси и контрол на европейските фондове. Според българския министър-председател Бойко Борисов България и Македония са пример в региона за решаване на двустранните проблеми, предава македонската медия \"24 Вести\"\r\n\"Договорът за добросъседство, който беше  очакван с години, наскоро бе подписан и ратифициран от македонския парламент и се надявам, че следващата седмица ще го направи и българският. Сега се надяваме на компромис между Скопие и Атина, което ще даде на Македония перспектива за членство в НАТО и ЕС, защото там е мястото на балканските страни \", смята  Борисов.\r\nЕдно от основните послания на Борисов пред европейските депутати в Страсбург е, че страните от Западните Балкани ще бъдат най-висок приоритет в периода, когато България ще председателства Съвета на ЕС.\r\n\"Сега е моментът да дадем перспектива на Балканите. Стабилността в този регион е пряко свързана със стабилността на Европа. В тези моменти, народите от Балканите искрено очакват, че ще има план за присъединяване към Европейския съюз\", допълни той.  Виктор Турмаков", "date": "2018.01.17", "title": "\"24 Вести\" (Македония): Ратифицирането на Договора за добросъседство с Македония влезе в българския парламент"}
{"url": "http://www.focus-news.net/news/2018/01/17/2478354/shumen-malko-nad-2-mln-lv-sa-zadalzheniyata-na-mbal-shumen-za-2017-godina.html", "text": "Малко над 2 млн. лв. са задълженията на МБАЛ - Шумен за 2017 година, просрочията са над 1.5  млн. лв. Това каза д-р Атанас Атанасов, изп. директор на МБАЛ - Шумен, по време изслушването му на заседанието на Икономическата комисия към Общински съвет, предаде репортер на Радио \"Фокус\" - Шумен. Атанасов посочи, че с част от доставчиците е постигната договореност да не начисляват лихви, с други са обсъдени планове за плащанията и лихви текат само по един от договорите. Д-р Атанасов заяви, че въпреки предприетите мерки за подобряване на финансовите и икономически показатели на болницата, голяма част от причините за тежкото състояние не са преодолени, тъй като са извън обсега на оперативния мениджмънт на лечебното заведение и касаят управлението на цялата система. „Основните причини са свързани с увеличаване на разходи, които произтичат от нормативни документи – увеличаване на минималната работна заплата, увеличаване на цените на консумативи, цените на основни медикаменти и др. на фона на дейности, които са ни вменени и които няма как да преустановим, но които не получават никакво финансиране и допълнително утежняват финансовото състояние. Такива са издръжката на отделението по трансфузионна хематология, по съдебна медицина, издръжката чрез субсидии от министерството на спешните отделения, където проблемът е много голям и те все повече се превръщат в буфер на извънболничната помощ, който е изключително разходоемък“, обясни д-р Атанас Атанасов. Той посочи още ниски цени на клинични пътеки, непроменяни от години, както и лимитиран обем дейност. „Говоря и за неизплащана от 2016 година насам надлимитна дейност, за което сега текат дела, за санкции наложени от Касата, като само за две години 2016 и 2017 те са в общ размер над 250 000 лв. Голяма част от тях сме обжалвали“, каза д-р Атанасов. Според него без реална промяна в модела на финансиране в болничната помощ проблемите ще продължат да се задълбочават. Д-р Атанасов отбеляза, че предприетите до момента мерки са без отпадане на дейности и без закриване на такива, но едва ли ще са възможни и нови сливания на отделения заради стандартите на Касата. Той посочи, че ръководството на здравното заведение прави всичко възможно да не се допусне отпадане на дейности. „Много се надявам да не стигнем дотам, защото икономически неефективни дейности не означават медицински неефективни“, заяви д-р Атанасов. Той посочи, че при вчерашната среща в София министърът на здравеопазването Кирил Ананиев е показал разбиране и сериозна загриженост за ситуацията в болничната помощ. Станало е ясно, че МБАЛ - Шумен попада във втора група на областните болници. Д-р Атанасов отчете, че към момента здравното заведение няма неразплатени или забавени плащания на трудови възнаграждения към персонала. Д-р Атанасов бе изслушан от Икономическа комисия връзка със залагането на 100 000 лв. за болницата в общинския бюджет за 2018 г.\r\nИвелина ИВАНОВА", "date": "2018.01.17", "title": "Шумен: Малко над 2 млн. лв. са задълженията на МБАЛ - Шумен за 2017 година"}
{"url": "http://www.focus-news.net/news/2018/01/17/2478355/afp-matyu-nimits-zayavi-che-e-silno-obnadezhden-che-sporat-za-imeto-mezhdu-makedoniya-i-gartsiya-shte-bade-razreshen.html", "text": "Специалният пратеник на ООН относно спора за името между Македония и Гърция Матю Нимиц заяви, че е „силно обнадежден“, че решението е постижимо, за да се сложи край на 27-годишния въпрос между Атина и Скопие, предаде  AFP.\r\n„Силно съм обнадежден, че този процес се движи в позитивна посока“, заяви Нимиц след като проведе разговор с пратениците на двете държави в ООН.  Виктор Турмаков", "date": "2018.01.17", "title": "AFP: Матю Нимиц заяви, че е „силно обнадежден“, че спорът за името между Македония и Гърция ще бъде разрешен"}
{"url": "http://www.focus-news.net/news/2018/01/17/2478356/zoya-nacheva-darzhaven-arhiv-smolyan-v-darzhavniya-arhiv-se-sahranyava-kopie-ot-manifesta-na-aleksandar-ii-s-koyto-obyavyava-voyna-na-osmanskata-imperiya.html", "text": "С Руско-турската война преди 140 г. започва прелюдията към нашата свобода. Това каза за Радио „Фокус“ – Смолян началникът на Държавен архив – Смолян Зоя Начева. Началото на войната е през 1877 г. когато Александър II със своя манифест обявява война на Османската империя. Копие от този съдбоносен за българската държава акт, подписан в Кишинев на 12 (24) април 1877 г. се съхранява в Държавен архив – Смолян, регистриран през 1978 г. като ЧП под № 307. „Постъпил заедно с други документи от читалището в с. Момчиловци, този пожълтял от времето пергамент с равен и красив почерк предизвиква и днес нашето преклонение пред личността, дръзнала да промени съдбините на България. Дълбоко проникнат от убеждението за “правотата на делото” и в “смирено упование на помощта и милосърдието на Всевишния” руският император обявява на всички свои верноподаници, че “настъпи времето… на което единодушно се отзова цяла Русия.”, отбеляза Начева.\r\nТя припомни, че в Кишинев е сформирана българска доброволческа войска, наречена “Българско опълчение”, на което е връчено знаме – дар от жителите на Самара (Куйбишев). „Идеята за ушиването на знамето е на Пьотър Алабин, съветник в общинското управление на града. Изображението е дело на Николай Симаков, а шевът и везмото – на монахините от Иверския манастир в Самара. Знамето е връчено на ген. Столетов. Знаменосец става Антон Марчин. За един от пазителите на знамето е определен родопчанинът Киряк Иванкехайов от с. Соколовци, който след като участва в Сръбско-турската война от 1876 г. в четата на капитан Райчо Николов, заминава за Румъния и постъпва в 3-та дружина на българското опълчение. Взема участие в боевете при Шипка и Стара Загора, където е ранен. След това е командирован като преводач и водач в 18 Донски казашки полк, а после – в 17 Донска казашка батарея. Сред 7444-те имена на български опълченци, участвали в битките на Руско-турската война, са още неколцина родопчани: Вълчо Тодоров Гайдаров от с. Момчиловци, Стою Кузмов Бобутанов, Иван Георгиев – Комитата и Никола Даньков от Райково“, каза още Начева.\r\nПо думите ѝ през лятото ходът на войната се затяга поради упоритата съпротива на армията на Осман паша в Плевен. „След 5-месечна обсада тактиката на ген. Тотлебен дава резултат. Осман паша е разбит и пленен заедно с 40-хилядна армия. Това води до коренен поврат в хода на войната. От София войските на Гурко се отправят към Пловдив и го освобождават. Пътят към Одрин и Цариград е открит. След Освобождаването на Станимака (Асеновград) руските бригади продължават настъплението в две посоки. Едната е към Кърджали - Гюмюрджина, а другата – Чепеларе - Устово - Златоград - Гюмюрджина“, уточни Начева.\r\n\"На 12 януари 1878 г. 8-те сотни от Казашката кавалерийска бригада на ген. Черевин потеглят от Станимака към Чепеларе\", припомни тя и добави, че в Държавен архив - Смолян се пазят записките на свещеник Марин Караджов, който описва в приписка към църковния регистър тежката драма, която изживява чепеларското население при отстъплението на турските орди в тези дни: “…като бягаха турските войски  разбиха вратата и я обраха. Огань беха клали, коне ворзували, говеда колили. Икони, книги горили.”\r\n„На 17 януари руските военни части влизат в Устово. Командващият ген. Черевин с щаба си е настанен на квартира в дома на Хаджи Иван, а казаците – в Келевската, Хаджичоневата къща и др. В къщата на търговеца Стою Келевски и до днес стои надписа от вътрешната страна  на гостната стая: “Здесь квартировал …18 января 1878 года командир І-и сотня Есаул А.Н.Пархоменко”. В Държавен архив -\r\n Смолян се съхраняват документални сведения за генерал Черевин и неговия род, изпратени ни от архива в гр .Кострома – Русия, по наша молба през 1997 г. От тях научаваме, че по време на войната, с военното си дарование и находчивост командирът на Кавказката казашка бригада успява да привлече вниманието на бъдещия император Александър ІІІ и след нейното приключване Пьотър Черевин е награден със златно златно оръжие с диаманти (съхранявано в Костромския музей), Георгиевски кръст – ІV степен и е включен в свитата на императора“, добави Начева.\r\nТя посочи, че във фондовете на Архива са съхранили спомена за януарските дни на 1878 г. „В записките на устовеца Стою Караджов са запазени спомените на неговата майка Елена Шопова, по мъж Караджова, за тревожните дни на войната. По това време тя, заедно със сватята си Мундевица, била в местността Шулково край Хасовица и силно била впечатлена от бягащите турски семейства и войски, които в продължение на цяла седмица изпълвали денонощно устовските улици. Населението на Устово преживява страха от подпалване като най-голямо чисто българско село, но вярва, че тук е силен Свети Никола и турците няма да посмеят, за да не ги накаже. Наистина запалват само Маргаритевските къщи в центъра. Един конен взвод от 30 казаци се отправят през Трандевица за Долно Райково и Пашмакли. Райковци ги посрещат на каменния мост в долната махала. Заехтяват камбани, а Васил Коруев произнася слово. Руският офицер става кръстник на три новородени в Райково. Две от децата назовава на Александър ІІ, а третото - Атанас. Тези деца са: Александър Дечев Сивков, Александър Христов Искелиев и Атанас Димитров Коджабашев. Още същия ден населението на Пашмакли, начело с поп Райчо, посреща войниците и вкупом се отправят към горната махала“, каза още Зоя Начева.\r\nТя посочи, че за родопчани това е само докосване до свободата. „Граничната линия минава през Карабалкан, Ешек-кулак и Каракулас по посока на р. Арда и оставя Смолянско в границите на Османската империя. Подписаното на 18 май 1878 г. Англо-руско споразумение за ревизия на Санстефанския договор е прелюдия към Берлинския конгрес, който завършва с подписването на Берлинския договор. Съгласно неговите клаузи се създава автономно Княжество България, а Южна България – под името Източна Румелия, е обявена за автономна област под пряката военна и политическа власт на султана. Останалата част от новоосвободените български земи, сред които е и Родопската област, в резултат на недостойни политически игри и въоръжени стълкновения, дирижирани от чужди политици и дипломати, оставя Смолянско в границите на турската държава. България е разпокъсана, но идеята за свободата не напуска народа ни и той поема идеята за обединението на българските земи. Берлинският договор разкъсва на две снагата на Родопите, но не успява да сломи духа на нейното население. То се готви за нова крачка към свободата. Четите на капитан Петко войвода, Пею Шишманов, дейците от ВМОРО и незнайните поборници за обединението на българските земи, вече подготвят онзи знаменателен ден, известен като Родопската Шипка, когато 34 години по-късно, воините на полк. Владимир Серафимов донасят свободата и в Родопа планина“, каза още началникът на Държавен архив – Смолян.\r\nНели ГЕРГЬОВСКА", "date": "2018.01.17", "title": "Зоя Начева, Държавен архив – Смолян: В Държавния архив се съхранява копие от манифеста на Александър II, с който обявява война на Османската империя"}
{"url": "http://www.focus-news.net/news/2018/01/17/2478357/reuters-shvedskiyat-ministar-predsedatel-ne-izklyuchva-vazmozhnostta-armiyata-da-slozhi-kray-na-prestapnostta-v-stranata.html", "text": "Шведският министър-председател Стефан Льовфен заяви, че ще предприеме всички необходими мерки, включително и използването на армията, за да се сложи край на вълната от престъпления и насилие в страната. През последните години броят на насилствените престъпления в скандинавската държава се е увеличил рязко и шведите са притеснени, че полицията не може да се справи с проблема, предава  Reuters.\r\nШведските медии докладват за 300 престрелки за последната година, най-вече свързани с разпределение на територия между престъпните групировки. Обществото е притеснено, че ръстът на престъпността се дължи на твърде многото приемани мигранти в страната.\r\n„Няма да е първия ми избор да изпратя армията, но съм готов да направя всичко възможно, за да направя така, че сериозната, организирана престъпност да бъде смазана“, заяви Льовфен. \r\n„Хората са застрелвани в пицариите, хората са убивани от гранати, откривани на улиците“, смята председателя на Шведската демократическа партия Джими Акесон. „Това е новата Швеция – нова, с вълнуваща динамика, мултикултурен рай, който мнозина в парламента искат да създадат“, убеден е опозиционерът.  Виктор Турмаков", "date": "2018.01.17", "title": "Reuters: Шведският министър-председател не изключва възможността армията да сложи край на престъпността в страната"}
{"url": "http://www.focus-news.net/news/2018/01/17/2478358/balgarskite-prioriteti-za-predsedatelstvoto-pred-ep-obzor.html", "text": "В сряда българският премиер Бойко Борисов представи пред Европейския парламент приоритетите на българското председателство на Съвета на ЕС. Борисов очерта четирите посоки, в които страната ни ще работи по времето на своето председателство - бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето. По време на изслушването му в Европейския парламент той заяви, че България ще търси нормализиране на отношенията с Русия, но това надскача възможностите ни затова решението по въпроса ще бъде общоевропейско. Борисов наблегна на това, че сега е моментът да се даде перспектива на Западните Балкани, защото стабилността в региона пряко отговаря за стабилността на Европа. Българският премиер заяви също, че кохезионната политика трябва да продължи. Той отбеляза, че ЕС все още остава зрител на големите глобални процеси, които текат в момента, и оставя президентите на държави като Русия, САЩ, Китай, Турция и Иран да взимат решения по теми, с които след това Съюзът се сблъсква със страшна сила. \r\nБорисов отговори на въпроси на евродепутатите, сред които за опазването на българската природа, твърденията за корупция в страната и Истанбулската конвенция. Българският премиер заяви, че българската природа е в огромна степен защитена от правителството и гарантира, че в \"Банско освен втори лифт няма да се сложи и една керемида повече\". Бойко Борисов каза още, че до 2-3 години правителството ще се справи с корупцията в страната и добави, че ще положи всички усилия Истанбулската конвенция да мине в българския парламент. Той отбеляза също, че България е пример за подражание на целите Балкани със своята етническа толерантност.", "date": "2018.01.17", "title": "Българските приоритети за председателството пред ЕП (ОБЗОР)"}
{"url": "http://www.focus-news.net/news/2018/01/17/2478359/balgarskoto-pravitelstvo-shte-se-sblaska-s-vot-na-nedoverie-komentari-v-svetovnite-medii-agentsiya-fokus.html", "text": "Основната опозиционна Българска социалистическа партия е задействала процедура за вот на недоверие срещу дясно-центристкото правителство на министър-председателя Бойко Борисов поради липса на прогрес в борбата срещу корупцията, предава  New Europe.\r\nПартията на Борисов ГЕРБ, както и нейният младши коалиционен партньор – националистите от „Обединени патриоти“ имат 133 места в парламента заедно с популистката партия „Воля“. На социалистическата партия не и достигат 41 гласа от необходимите за свалянето на коалицията в 240-местни парламент. \r\n***\r\nОсновната опозиционна Българска социалистическа партия поиска вот на недоверие срещу правителството на министър-председателя Бойко Борисов заради липса на напредък в борбата срещу корупцията в страната, предава македонската медия “Макфакс“.\r\n\"Вотът на недоверие не е саботаж, това е реакция на 83 % от българските граждани, които смятат, че това е техният основен проблем\", заяви лидерът на българските социалисти Корнелия Нинов.\r\nТя добави, че борбата срещу корупцията е проевропейска, а не антиевропейска политика и поради това  е по-добре да стои самотно в борбата срещу корупцията, отколкото присъединяване към статуквото, което я защитава.\r\n***\r\nБългарската опозиция започна процедура по вот на недоверие срещу коалиционното правителство на дясно-центристката партия ГЕРБ и националистите от „Обединени патриоти“, дошла на власт през май миналата година, предава  Xinhua.\r\nПарламентарната група на Българската социалистическа партия, която има 80 мандата в 240-местния парламент е започнала процедурата заради неспособността на правителството да се справи с корупцията – „основният проблем, с който страната се сблъсква“. \r\nПредседателят на БСП Корнелия Нинова заяви пред репортери, че 83% от Българските граждани смятат корупцията за свой основен проблем и че той трябва да се реши колкото се може по-скоро. \r\nСпоред правилата на парламента решението трябва да бъде обсъдено в рамките на една седмица и гласувано не по-рано от 24 часа след приключването на дебата. За да премине вотът трябва да бъде подкрепен от поне половината депутати. \r\nВсички вотове на недоверие за последните 28 години в България са били неуспешни. \r\n***\r\nсновната опозиционна партия в България БСП задвижи процедура за вот на недоверие против правителството на министър-председателя Бойко Борисов заради липсата на прогрес в борбата срещу корупцията, предава  Reuters.\r\nПартия ГЕРБ на Борисов има 133 места в парламента заедно с националистите от „Обединени патриоти“ и популистката „Воля“. \r\n„Вотът на недоверие не е саботаж, а е реакция на 83% от българските граждани, които смятат, че това е техният основен проблем“, заяви лидерът на българските социалисти Корнелия Нинова. „Борбата срещу корупцията е проевропейска политика, а не антиевропейска. По-добре сами срещу корупцията, отколкото част от статуквото, което я отбранява“, убедена е тя. \r\nЕК преди често е критикувала държавата заради това, че не успява да преследва и осъди корумпирани лица.", "date": "2018.01.17", "title": "Българското правителство ще се сблъска с вот на недоверие - коментари в световните медии (Агенция \"Фокус\")"}
{"url": "http://www.focus-news.net/news/2018/01/17/2478360/montana-rumanski-tir-se-e-obarnal-na-glaven-pat-e-79-v-rayona-na-s-vinishte-shofyorat-e-upotrebil-alkohol.html", "text": "Румънски ТИР се е обърнал на главен път Е-79 в района на с. Винище. Това съобщиха за Агенция „Фокус“ от пресцентъра на МВР. ТИР-ът е препречил двете платна на пътя. Водачът на тежкотоварния автомобил е с положителна алкохолна проба. В момента към мястото на инцидента пътува специализирана техника, за да изтегли ТИР-а.\r\nШофьорите трябва да се движат с повишено внимание и съобразена скорост по обходни маршрути: \r\n- В посока Монтана – Видин: път lll-112 Монтана-Арчар-Видин;\r\n- В посока Видин - Монтана: път Е-79 Видин - Ружинци; път lll-114 Ружинци - Тополовец; път lll-112 Тополовец – Монтана.", "date": "2018.01.17", "title": "Монтана: Румънски ТИР се е обърнал на главен път Е-79 в района на с. Винище, шофьорът е употребил алкохол"}
{"url": "http://www.focus-news.net/news/2018/01/17/2478361/bbc-vekovniyat-goblen-ot-bayo-shte-bade-izlozhen-vav-velikobritaniya-za-parvi-pat.html", "text": "Гобленът от Байо ще бъде изложен във Великобритания, след като френското правителство се съгласи той да напусне границите за страната за първи път от 950 години. Очаква се президентът на Франция Еманюел Макрон да съобщи това по време на посещението си във Великобритания, предава ВВС.\r\nОчаква се гобленът, който представя норманското завоюване на Англия, да пристигне в страната след 2020 г. В момента учените провеждат тестове, за да се уверят, че историческата ценност няма да се повреди по време на преместването. \r\nГобленът представлява историята как бъдещият крал на Англия Уилям първи Завоевателят покорява страната, печелейки битката при Хейстингс и побеждавайки англосаксонския крал Харолд през 1066 г.  В момента той е изложен в музея в град Байо във френската северна провинция Нормандия.  Виктор Турмаков", "date": "2018.01.17", "title": "BBC: Вековният гоблен от Байо ще бъде изложен във Великобритания за първи път"}
{"url": "http://www.focus-news.net/news/2018/01/17/2478362/kyustendil-chitalishte-bratstvo-shte-bade-domakin-na-regionalnoto-sastezanie-evroskola.html", "text": "Читалище „Братство” ще бъде домакин на регионалното състезание „Евроскола”. Това съобщи за Радио „Фокус” – Кюстендил председателят на читалището Иван Андонов. Регионалният етап на състезанието ще се проведе на 10 февруари. Състезанието е за средни училища от областите Благоевград, а отборите класирали се на първите места ще спечелят пътуване до Страсбург. Заявки за участие в състезанието се приемат до 29 януари. Състезанието дава възможност на участниците да научат повече за европейската интеграция, като сами се превърнат в част от нея. Право на участие имат ученици от 16 до 18-годишна възраст от училища, които не са пътували по програмата до Страсбург през 2016 и 2017 година. Доброто владеене на един от трите работни европейски езика – английски, френски или немски – е измежду главните условия за участие и ще се проверява по време на състезанието. Оборите трябва да се състоят от петима ученици, ръководени от един учител.\r\nВенцеслав ИЛЧЕВ", "date": "2018.01.17", "title": "Кюстендил: Читалище „Братство” ще бъде домакин на регионалното състезание „Евроскола”"}
{"url": "http://www.focus-news.net/news/2018/01/17/2478363/predsedatelyat-na-narodnoto-sabranie-tsveta-karayancheva-otkri-izlozhbata-epopeya-za-nezabravimite-balgarski-opalchentsi-v-regionalniya-istoricheski-muzey-sofiya.html", "text": "Председателят на Народното събрание Цвета Караянчева откри изложбата „Епопея за незабравимите български опълченци“ в изложбената зала „Триъгълната кула на Сердика“ на Регионалния исторически музей – София. Това съобщиха от пресцентъра на Народното събрание.\r\n„Това, което тази вечер виждаме, е част от нашата героична история, нашата гордост“, отбеляза в приветствието си председателят на парламента. „Тук виждаме колко свидни жертви за свободата на България сме дали“, добави тя. По думите ѝ Априлското въстание е нашата национална революция, която показа на света, че България има нужда от свобода, че има герои. \r\n„Пожелавам повече граждани да видят тази изложба, защото няма нищо по-ценно от миналото, от нашата история, от всичко това, с което се гордеем, че сме българи“, заяви още Цвета Караянчева. \r\nФотографската експозиция е посветена на 140 години от Освобождението на София и България, а нейн автор е д-р Тошо Пейков. На събитието в 140 фотографии се представят символично 140 мига от живота на Българското опълчение.", "date": "2018.01.17", "title": "Председателят на Народното събрание Цвета Караянчева откри изложбата „Епопея за незабравимите български опълченци“ в Регионалния исторически музей – София"}
{"url": "http://www.focus-news.net/news/2018/01/17/2478364/tehran-times-iran-othvarlya-tvardeniyata-che-pregovarya-otnosno-raketnata-si-programa.html", "text": "Иранското МВнР отхвърли твърденията, че правителството на страната е съгласно да води преговори относно ракетната си програма, пише  Tehran Times.\r\n„Всички сме наясно, че ракетната програма на Иран не подлежи на преговори“, заяви прессекретарят на министерството Бахрам Касеми. „Политиката и позицията на страната относно нейната ракетна програма е напълно ясна и другите страни знаят какви са те“, допълни той и допълни, че Иран не е променял позициите си, въпреки заплахите от вън. \r\n„Иранската ракетна програма е напълно защитна и сдържаща и не е насочена срещу никоя държава. Иран не променя своята принципна и основна позиция“, заяви Касеми. Той допълни, че Иран няма да позволи намеса във вътрешните му дела и в политиката му на сигурността, особено по отношение на ракетната програма.  Виктор Турмаков", "date": "2018.01.17", "title": "Tehran Times: Иран отхвърля твърденията, че преговаря относно ракетната си програма"}
{"url": "http://www.focus-news.net/news/2018/01/17/2478365/nimh-utre-valezhite-postepenno-shte-sprat-i-oblachnostta-shte-zapochne-da-namalyava.html", "text": "През нощта ще бъде облачно и с валежи предимно от сняг. Ще духа умерен северозападен вятър. Минималните температури ще са между минус 3 и 2 градуса. София около - 3 градуса.\r\nУтре валежите ще спират, а привечер и облачността ще започне да се разкъсва и намалява. Ще остане ветровито с умерен и силен северозападен вятър. Температурите ще се понижат и максималните ще са предимно между 0 и 5 градуса. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ) при Българската академия на науките (БАН).\r\nВ планините ще бъде облачно, ветровито, преди обяд с валежи от сняг. Ще духа бурен, по-високите и открити части ураганен северозападен вятър. Максимална 1200 – минус 5, на 2000 м – минус 9.\r\nВ петък ще преобладава слънчево време, вятърът ще отслабне, ще се ориентира от югозапад. Дневните температури ще се повишат, но сутрешните в много райони ще са отрицателни – между минус 7 и минус 2. В събота в Източна България вятърът ще се задържи от юг и ще остане топло за януари.В Западна България вятърът ще се ориентира от северозапад и ще започне застудяване. Облачността ще се увеличи, ще завали, дъжд и сняг. В неделя ще е без съществени валежи, ще остане предимно облачно и сравнително студено.", "date": "2018.01.17", "title": "НИМХ: Утре валежите постепенно ще спрат и облачността ще започне да намалява"}
{"url": "http://www.focus-news.net/news/2018/01/17/2478366/ratifitsiraneto-na-dogovora-za-dobrosasedstvo-s-makedoniya-vleze-v-balgarskiya-parlament-komentari-v-makedonskite-medii-agentsiya-fokus.html", "text": "***\r\nРатификацията на Договора за приятелство, добросъседство и сътрудничество  между България и Македония днес влиза в две парламентарни комисии, пише на първа страница вестник „Нова Македония“. Министерският съвет на България внесе предложението на 8 ноември 2017 г. Изданието изтъква, че договорът ще бъде разгледан в Комисията за външна политика и  Комисията по европейските въпроси и контрол на европейските фондове европейсктие фондове. „Нова Македония“ припомня,  че Договорът за добросъседство беше подписан на 1 август 2017 г., а преди два дни, на 15 януари, македонският парламент с 61 гласа „за“ и 1 „въздържал се“ ратифицира договора.\r\n***\r\nДоговорът за приятелство, добросъседство и сътрудничество гарантира дългосрочни приятелски отношения между България и Македония. Предава скопската  „ТВ 21“  като прави това заключение върху информацията за телефонен разговор между премиерите на двете страни Заев и Борисов. Според телевизията двамата са били единодушни, че договорът гарантира стабилно изграждане на приятелски отношения между България и Македония и е здрава основа за сътрудничество в региона на основата на европейските ценности. Скопската телевизия съобщава, че еврокомисарят по разширяването Йоханес Хан е подкрепил ратифицирането на договора между двете страни, след като е написал в профила си в „Туитър“: „Това е важна стъпка в правилната посока на страната към ЕС“. Договорът същевременно представлява важно преобръщане в добросъседските отношения в региона на Западните Балкани. \r\n„ТВ 21“ цитира и евродепутата Едуард Кукам, който заявява, че добрите новини от македонското събрание, където е ратифициран договора с България, са позитивна стъпка, която ще доведе до укрепване на регионалното сътрудничество.\r\n***\r\nБългария и Македония представляват пример, който показва как се решават проблемите, това заяви българският премиер Бойко Борисов по време на обръщение към Европейския парламент в Страсбург в сряда, предава македонската агенция Макфакс. \r\n„Договорът, който беше забавян в продължение на години, скоро бе ратифициран от македонския парламент, като се надявам тази седмица това да бъде направено и в българския“, отбелязва Борисов, говорейки за Договора за добросъседство между двете страни, ратифициран от македонските народни представители по-рано тази седмица. \r\nПремиерът представи пред Европейския парламент приоритетите на българското председателство на Съвета на Европейския съюз, един от който са Западните Балкани. \r\n***\r\nБългарският парламент започна процедурата за ратифициране на Договора за добросъседство с Македония. Договорът първо ще се обсъди на заседание на Комисията по външна политика, а след това от Комисията по европейските въпроси и контрол на европейските фондове. Според българския министър-председател Бойко Борисов България и Македония са пример в региона за решаване на двустранните проблеми, предава македонската медия \"24 Вести\"\r\n\"Договорът за добросъседство, който беше  очакван с години, наскоро бе подписан и ратифициран от македонския парламент и се надявам, че следващата седмица ще го направи и българският. Сега се надяваме на компромис между Скопие и Атина, което ще даде на Македония перспектива за членство в НАТО и ЕС, защото там е мястото на балканските страни \", смята  Борисов.\r\nЕдно от основните послания на Борисов пред европейските депутати в Страсбург е, че страните от Западните Балкани ще бъдат най-висок приоритет в периода, когато България ще председателства Съвета на ЕС.\r\n\"Сега е моментът да дадем перспектива на Балканите. Стабилността в този регион е пряко свързана със стабилността на Европа. В тези моменти, народите от Балканите искрено очакват, че ще има план за присъединяване към Европейския съюз\", допълни той. \r\n***", "date": "2018.01.17", "title": "Ратифицирането на Договора за добросъседство с Македония влезе в българския парламент - коментари в Македонските медии (Агенция \"Фокус\")"}
{"url": "http://www.focus-news.net/news/2018/01/17/2478367/rumen-petkov-abv-smuteni-sme-ot-tova-che-premierat-boyko-borisov-se-bori-za-normaliziraneto-na-otnoshenieto-na-turtsiya-s-es.html", "text": "АБВ са смутени, че премиерът Бойко Борисов се бори за нормализирането на отношението на Турция с Европейския съюз. Това каза във вечерния блок „Това е България“ на Радио „Фокус“ Румен Петков, член на Изпълнителното бюро на партия АБВ, който е на посещение в Москва. Той отбеляза, че българското правителство трябва да прояви гръбнак чрез иницииране на съвместна среща с Турция и Русия, за да заяви своя интерес. „Материализацията става с иницииране на съвместна среща Евросъвет - Евросъюз - Еврокомисия - Турция и Евросъвет - Евросъюз – Еврокомисия и Русия. Много е ясна позицията на Унгария, Чехия и Словакия. Те искат динамизация на отношенията с Русия. На наша територия са стотици хиляди руски кости на войни, дали живота си за нашата свобода и днес да се борим за Турция, ми се струва някак си неловко, да не казвам по-тежки фрази. Аз съм човек, който обича Турция, аз съм кметът на Плевен, който е побратимил града с Бурса, но това не ми пречи да имам чувство за историческа памет“, обясни той. Румен Петков коментира, че Русия като съсед на България в региона иска да има стабилни Балкани. Според него трябва страната ни да се бори за българския интерес, а той се заключава в взаимоотношението между двете страни в енергетиката. „България трябва да продължим да се бори да е енергийният център на Европа, като това се изразява във втора атомна централа, тръба през България, гарантираща сигурността на Сърбия, Унгария, Австрия“, добави той.", "date": "2018.01.17", "title": "Румен Петков, АБВ: Смутени сме от това, че премиерът Бойко Борисов се бори за нормализирането на отношението на Турция с ЕС"}
{"url": "http://www.focus-news.net/news/2018/01/17/2478368/bsp-vnese-vot-na-nedoverie-kam-kabineta-zaradi-nevazmozhnostta-mu-da-se-spravi-s-koruptsiyata-obzor.html", "text": "ПГ на „БСП за България“ внесе в деловодството на Народното събрание вот на недоверие към кабинета „Борисов“ 3. Проекторешението е подписано от всички 80 народни представители от парламентарната група на партията.  Поводът за искането за гласуване на вот на недоверие е невъзможността на избраното на 4 май 2017 г. правителство с министър-председател Бойко Борисов да се справи с основния проблем пред българската държавност – корупцията. В мотивите си опозицията посочва още, че предложеният проект на решение не е самоволен опозиционен акт, а необходимост и се основава на разбирането, че корупцията е пропила цялата държава; че правителството на ГЕРБ и „Обединените патриоти“ не само не може, но и не иска да преустанови този процес; че правителство, което не се справя с този кардинален проблем, фактически е загубило правото си да управлява. Според БСП фактът, че корупцията властва в България, не се нуждае от доказване. От ПГ на „БСП за България“ посочват, че за деветте месеца, през които е на власт, правителството на Бойко Борисов е употребило повече енергия да обяснява, че корупцията е несъществуващ проблем, отколкото да ѝ се противопоставя. Според БСП за сметка на своето бездействие по отношение на действащите корупционни схеми, през краткия период на съществуването си поредното правителство на Бойко Борисов е дало достатъчно примери за различни прояви на корупция и користно поведение на властта, всеки един от който - достатъчно основание да се гласува недоверие на Министерския съвет.  От партията дават и редица примери за корупция, сред тях: ремонтът на НДК, „Суджукгейт“, „Хасковогейт“, изпълнението на Националната програма за енергийна ефективност и други. \r\nСлед внасяне на вота на недоверие лидерът на БСП Корнелия Нинова посочи, че БСП атакува правителството по темите: здравеопазване, обществени поръчки, строителство, саниране и контрабанда. Нинова подчерта, че БСП не приема нота за саботаж на европредседателството, а за отговор на 83% от българските граждани, които считат, че това е проблем № 1. Нинова изтъкна, че борбата с корупцията и всички прояви като вот на недоверие са проевропейска политика. Според лидера на БСП няма да има нужда от дебат за вот на недоверие, ако станат публични докладите на ДАНС и прокуратурата за приходните агенции. \r\nОт своя страна депутатът  от ПГ на ГЕРБ Тома Биков  посочи, че вотът на недоверие е сериозна грешка от страна БСП, а целта му е да дават Корнелия Нинова в новините. Според него вотът на недоверие няма да успее, нито ще коригира управлението. Секретарят на ПГ на „Обединени патриоти“ Борис Ячев посочи, че от групата му ще гласуват срещу вота на недоверие на БСП. Ячев определи мотивите на опозицията като смехотворни. От „Воля“ също казаха, че няма да подкрепят вота на недоверие и определиха мотивите като пиар акция на левицата. \r\nДеница КИТАНОВА", "date": "2018.01.17", "title": "БСП внесе вот на недоверие към кабинета, заради невъзможността му да се справи с корупцията (ОБЗОР)"}
{"url": "http://www.focus-news.net/news/2018/01/17/2478369/evropeyski-deputati-es-se-nuzhdae-ot-po-zdrava-zashtita-sreshtu-ruskata-propaganda.html", "text": "Според няколко европейски депутати Европа трябва да засили отбраната си срещу руската намеса преди следващите избори за законодателния орган на ЕС (през 2019 г.), предава Politico.\r\n„Догодина гражданите на Европа ще изберат нов Европейски парламент. Колко места ще получи Русия? Да не се залъгваме. Руската намеса се превръща в норма“, заяви датският европейски депутат от групата на Социалистите и демократи Йеп Кофод. \r\n ЕС и в момента има инструмент за париране на руското влияние. Работната група „СтратКом - Изток“  има задачата да забелязва и да изкоренява руската дезинформация. Същевременно ЕК през април ще публикува широка европейска стратегия срещу дезинформацията. \r\nНо някои европейски депутати смятат, че това не е достатъчно. Според испанския евродепутат от ЕПП Естебан Гонзалес Понс бюджетът на „СтратКом – Изток“ е едва един милион евро, докато се смята, че Русия изразходва един милиард за пропаганда и дезинформация. \r\n„Работната група трябва да има достатъчно средства и повече персонал, за да си върши добре работата“, смята Дейвид МакАлистър от ЕПП.  Виктор Турмаков", "date": "2018.01.17", "title": "Европейски депутати: ЕС се нуждае от по-здрава защита срещу  руската пропаганда"}
{"url": "http://www.focus-news.net/news/2018/01/17/2478370/pazardzhik-predstoi-podmyana-na-vodoprovodnata-mrezha-i-asfaltirane-na-ulitsi-v-kurorta-yundola.html", "text": "Кметството във велинградското село Юндола очаква финансиране за подмяна на водопроводната мрежа и асфалтиране на част от улиците. Това каза за Радио „Фокус“ – Пазарджик Мехмед Местан, кмет на населеното място. По думите му довеждащият водопровод от Велинград вече е стигнал до селото и подмяната може да започне. „Подмяната на водопроводната мрежа е изключително важна както за жителите на селото, така и за развитието на туризма. Също така се нуждаем и от асфалтиране на голяма част от уличната мрежа, за която са отпуснати от Община Велинград 150 000 лева“, уточни Местан. Той каза още, че повечето улици в селото никога не са били асфалтирани, а само чакълирани през годините. От ремонт се нуждаят и обществените сгради в курорта.\r\nАлбена ЖИЛЕКОВА", "date": "2018.01.17", "title": "Пазарджик: Предстои подмяна на водопроводната мрежа и асфалтиране на улици в курорта Юндола"}
{"url": "http://www.focus-news.net/news/2018/01/17/2478371/benyamin-netanyahu-sporazumenieto-za-protivotankovi-raketi-mezhdu-indiya-i-izrael-e-otnovo-na-liniya.html", "text": "Израелският министър-председател Бенямин Нетаняху заяви, че по време на своето посещение в Индия е уведомил местните власти, че е решил да „върне на линия“ мащабното споразумение между двете страни за управляеми противотанкови ракети, предава  Reuters.\r\nПо-рано този месец израелският държавен оръжеен производител „Рафаел“ съобщи, че индийското министерство на отбраната е отменило с споразумението на сума от 500 млн. долара за противотанкови ракети „Спайк“ от Израел. \r\n„След преговорите, които проведох със своя приятел, индийския министър-председател Нарендра Моди, индийското правителство ме информира, че споразумението за „Спайк“ е отново на линия. Това е важно, а след това ще има и много споразумения“, заяви Нетаняху, който в момента е на посещение в Индия. Виктор Турмаков", "date": "2018.01.17", "title": "Бенямин Нетаняху: Споразумението за противотанкови ракети между Индия и Израел е отново на линия"}
{"url": "http://www.focus-news.net/news/2018/01/17/2478372/andrey-kovachev-enp-za-parvi-pat-v-istoriyata-ministar-predsedatel-na-balgariya-se-obrashta-kam-chlenovete-na-evropeyskiya-parlament.html", "text": "За първи път в историята министър-председател на България се обръща към членовете на Европейския парламент. Това каза във вечерния блок „Това е България“ на Радио „Фокус“ Андрей Ковачев, заместник-председател на групата на ЕНП в Европейския парламент и ръководител на българската делегация в него. По думите му всички големи политически групи в ЕП са приели много положително представянето на българските приоритети по време на европредседателството в Брюксел. Ковачев добави, че лично е получил много поздравление за представянето. „Това, което най-много впечатли ЕП в изказването на премиера Бойко Борисов, е историческия анализ за това, че на Балканите всяка несигурност може да върне ситуацията с десетилетия назад. Направи голямо впечатление разликата между някой други централноевропейски държави по отношение на европейската солидарност и проевропейския стил на господин Борисов, който посочи, че съединението прави силата не е едно клише, а необходима реалност в момента в ЕС. Колкото и да имаме различни виждания по една или друга  политика, много по-добре е заедно ще се справим с предизвикателствата около нас. И това че премиерът Борисов не бяга от темите, които са критични“, каза Андрей Ковачев. Той добави, че изключително важно за ЕС са европейските перспективи на Западните Балкани, защото само един изстрел като този при убийството на Оливер Иванович може да се отприщят емоции и процеси, подобни на тези след Първата световна война.", "date": "2018.01.17", "title": "Андрей Ковачев, ЕНП: За първи път в историята министър-председател на България се обръща към членовете на Европейския парламент"}
{"url": "http://www.focus-news.net/news/2018/01/17/2478373/d-r-krasimir-mihaylov-tssmp-blagoevgrad-edin-ot-nay-golemite-problemi-prez-2017-g-beshe-s-kadrite-vse-po-malko-mladi-kolegi-postapvat-na-rabota-pri-nas.html", "text": "Един от най-големите проблеми през 2017 година бе по отношение на кадрите, който стои като цяло в цялата здравна система. Това каза за Радио „Фокус“ - Пирин д-р Красимир Михайлов, директор на Центъра за спешна медицинска помощ в Благоевград. „Този проблем не е отминал и в нашия Център за спешна медицинска помощ, но като цяло нашите екипи бяха окомплектовани и са работили в пълен размер - 17 броя мобилни екипи, които обслужват населението денонощно. Забелязва се една тенденция за остаряване на кадрите. Като че ли все по-малко млади колеги постъпват на работа при нас“, каза д-р Михайлов. По думите му има около 6 незаети щатове в областта. „Броят на целия персонал в областта е 325, като тук става дума за 10 филиала. Преди всичко това са свободни места за лекари. Това е един от проблемите - застаряване на персонала сред лекарите, незаети щатове по отношение на лекари и по- малко млади колеги, които постъпват при нас. Бих споменал и фелдшерите, които работят на много места и излизат и обслужват населението. Те също са в една средна възраст, която е над 50 - 55 години, което е доста тревожно разбира се“, каза д-р Михайлов . По думите му по отношение на автопарка също изпитват известни трудности, тъй като автомобилите са доста остарели, като те са на повече от 7 - 8 години, с голям пробег и изискват доста ремонти, но в крайна сметка не са оставили екипите да бъдат без линейки. „Ние сме дали всичко възможно, за да могат автомобилите да бъдат годни за употреба и това е било така през цялата година. Също така сградният фонд и апаратурата се нуждаят от ремонтни дейности, така че ние очакваме да се случат проектите, които вървят вече по отношение на спешната помощ, модернизация и оборудване на цялата система“, каза Михайлов.\r\nЛора КАЛЧЕВА", "date": "2018.01.17", "title": "Д-р Красимир Михайлов: ЦСМП - Благоевград: Един от най-големите проблеми през 2017 г. беше с кадрите, все по-малко млади колеги постъпват на работа при нас"}
{"url": "http://www.focus-news.net/news/2018/01/17/2478374/abc-news-generalniyat-sekretar-na-nato-pristigna-v-makedoniya-za-da-obsadi-kandidaturata-y-za-chlenstvo.html", "text": "Генералният секретар на  НАТО Йенс Столтенберг пристигна в Македония, за да проведе преговори относно присъединяването на страната към Алианса – десетилетие, след като спор със съседна Гърция спря първоначалните ѝ усилия за присъединяване към военния съюз, предава  ABC News.\r\nЙенс Столтенберг ще проведе срещи в Скопие на 18 януари с лявото правителство на Македония, дошло на власт преди година и поело ангажимент да се опита да разреши продължаващия вече повече от 20 години спор с Атина. \r\nДвете страни не са съгласни за името на Македония. Гърция, която като член на НАТО блокира влизането на съседа си в него през 2008 г., смята, че то предполага териториална претенции спрямо нейната северна провинция със същото наименование. Македония отрича това . Виктор Турмаков", "date": "2018.01.17", "title": "ABC News: Генералният секретар на НАТО пристигна в Македония, за да обсъди кандидатурата й за членство"}
{"url": "http://www.focus-news.net/news/2018/01/17/2478375/svetla-baryakova-muzeen-kompleks-bansko-predi-253-godini-bratat-na-paisiy-hilendarski-daryava-bashtinata-si-kashta-v-bansko-za-metoh-na-hilendarskiya-manastir.html", "text": "Преди 253 години братът на Паисий Хилендарски дарява бащината си къща в Банско за метох на Хилендарския манастир, днес там е изграден Духовно-историческият център. Това каза за Радио „Фокус“ – Пирин Светла Барякова, директор на Музеен комплекс - Банско. тя добави, че Центърът носи името „Свети Паисий Хилендарски“ и е разположен точно на мястото, където е роден той. Тя обясни, че според хилендарските кондики тази къща е била дарена за метох на Хилендарския манастир от брата на Паисий – Лаврентий, който тогава е бил игумен в манастира. Барякова уточни, че след Освобождението в тази къща се е помещавало училище и в началото на 20-те години на миналия век къщата изгаря при пожар. По думите ѝ родолюбиви жители на града още през 1922 година слагат един камък на който пише: „Тук е домът, в който е роден и отраснал Паисий Хилендарски“, който тогава още не е канонизиран за светец. „Дълго време само камъкът напомняше къде е било родното място на Паисий, но както вече казах през 2008 година е построен Духовно-историческият център. Той е интересен не само с това, че е изграден там, където е роден Паисий, но единствено там може да се види килията на Паисий в Хилендарския манастир, каквато тя е била, когато той е започнал да пише своята велика книжица и такава, каквато вече никъде на друго място не може да се види“, каза още Барякова. Тя добави, че килията е изградена в реален мащаб и вид по много точни снимки и чертежи, направени от проф. Михаил. По думите ѝ проф. Енев дълги години посещава Атонските манастири и изучава местата, свързани с делото на Паисий.\r\nЛивия НИНОВА", "date": "2018.01.17", "title": "Светла Барякова, Музеен комплекс - Банско: Преди 253 години братът на Паисий Хилендарски дарява бащината си къща в Банско за метох на Хилендарския манастир"}
{"url": "http://www.focus-news.net/news/2018/01/17/2478376/predstoyashti-mezhdunarodni-sabitiya-za-18-yanuari-agentsiya-fokus.html", "text": "Френският президент Еманюел Макрон ще проведе преговори с британския министър-председател Тереза Мей относно миграцията, отбраната и климатичните изменения. \r\n*** Външните министри на Армения и на Азербайджан ще проведат преговори под егидата на ОССЕ относно конфликта в Нагорни Карабах.\r\n*** Генералният секретар на НАТО Йенс Столтенберг е на посещение в Македония.\r\n*** Германският президент Франк-Валтер Щайнмайер ще проведе среща с австрийския канцлер Себастиан Курц.\r\n***", "date": "2018.01.17", "title": "Предстоящи международни събития за 18 януари (Агенция „Фокус“)"}
{"url": "http://www.focus-news.net/news/2018/01/17/2478377/reuters-turtsiya-saobshti-che-shte-reagira-mignoveno-na-zaplahite-ot-zapadna-siriya.html", "text": "Съветът за национална сигурност на Турция съобщи, че страната ще реагира мигновено на заплахите от Западна Сирия, които могат да навредят на страната и на нейните граждани, предава  Reuters.\r\nВ свое официално заявление Съветът съобщава, че няма да позволи формирането на „терористична армия“ по границите с Турция, след като водената от САЩ международна коалиция съобщи, че ще работи със съставените предимно от кюрдски милиции Сирийски демократични сили за изграждането на нова, наброяваща 30 хил. души, гранична сила. \r\nСъветът поиска всички оръжия, предоставяни на кюрдските бойци в Сирия от САЩ да бъдат прибрани незабавно. Той също така посъветва правителството да разшири наложеното след неуспешния опит за преврат от 2016 г. състояние на извънредно положение в страната.  Виктор Турмаков", "date": "2018.01.17", "title": "Reuters: Турция съобщи, че ще реагира мигновено на заплахите от Западна Сирия"}
{"url": "http://www.focus-news.net/news/2018/01/17/2478378/api-ogranicheno-e-dvizhenieto-prez-troyanski-prohod-za-vsichki-prevozni-sredstva-poradi-silni-snegonavyavaniya.html", "text": "Ограничено е движението по път II-35 Троян - Кърнаре (проход Троянски) за всички превозни средства, поради силни снегонавявания. Това съобщиха от пресцентъра на Агенция \"Пътна инфраструктура\". АПИ препоръчва на шофьорите, на които им предстои пътуване през нощта, да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“.", "date": "2018.01.17", "title": "АПИ: Ограничено е движението през Троянски проход за всички превозни средства поради силни снегонавявания"}
{"url": "http://www.focus-news.net/news/2018/01/17/2478379/pazardzhik-ogranicheno-e-dvizhenieto-na-tovarni-avtomobili-nad-12-tona-po-pat--84-velingrad-yundola-poradi-obilen-snegovalezh-i-snegopochistvane.html", "text": "Ограничено е движението на товарни автомобили над 12 тона по път II-84 Велинград – Юндола поради обилен снеговалеж и снегопочистване. Това съобщиха от пресцентъра на Агенция \"Пътна инфраструктура\".", "date": "2018.01.17", "title": "Пазарджик: Ограничено е движението на товарни автомобили над 12 тона по път II-84 Велинград – Юндола поради обилен снеговалеж и снегопочистване"}
{"url": "http://www.focus-news.net/news/2018/01/17/2478380/ministerstvo-na-kulturata-zapochna-proverka-po-signal-za-nereglamentirano-premahvane-na-kaldaramite-v-melnik-i-zamenyaneto-im-s-paveta-obzor.html", "text": "Министерство на културата започна проверка по сигнал за нерегламентирано премахване на калдъръмите в Мелник и заменянето им с павета. Сигналът беше подаден до Радио  „Фокус“ от десетки слушатели и туристи, която обясниха, че работници подменят настилката на дясната улица, която се намира покрай реката, и е с автентичен възрожденски стил по нареждане на кмета на града. „Фокус“ потърси кметовете на община Сандански и на Мелник, за да обяснят каква дейност се извършва в града.\r\nКметът на Сандански Кирил Котев заяви, че в Мелник  се извършва ремонт на настилката, но отрече калдъръмите да се заменят с павета. „Където липсват и са отнесени от дъждовете - да, попълваме ги“, обясни Котев и добави, че според него цялата настилка в Мелник е за пренареждане. „Миналата година пренаредихме една част, сега продължаваме“, заяви Кирил Котев. Той добави, че освен ремонта на настилката се прави и възстановяване на подпорната стена на канала, тъй като миналата година на фестивала „Златен грозд“ една кола е пропаднала, защото се е срутила стената. „Местните жители даже настояваха тези неща да се случат и с радват“, коментира още той. По думите му обаче информацията за замяната на калдъръми с павета е подадена не от местни жители, а от някоя от двете опозиционни партии. \r\nКметът на Мелник също потвърди, че в града се поставят павета, но уточни, че това не става върху  калдъръм, а на пясък и добави, че калдъръмът е много далеч от паветата. \r\nМинистерството на културата  разпореди проверка по случая и ще излезе с позиция по казуса, след като изяснят фактите около него.", "date": "2018.01.17", "title": "Министерство на културата започна проверка по сигнал за нерегламентирано премахване на калдъръмите в Мелник и заменянето им с павета (ОБЗОР)"}
{"url": "http://www.focus-news.net/news/2018/01/17/2478381/a1on-makedoniya-spored-prezidenta-na-harvatiya-vlizaneto-na-vsichki-strani-ot-yugoiztochna-evropa-v-es-e-predpostavka-za-traen-mir-i-stabilnost.html", "text": "Президентът на Хърватия Колинда Грабар-Китарович заяви, че предпоставка за траен мир и стабилност е влизането на всички страни от Югоизточна Европа в ЕС, предава македонската медия  „A1oN“.\r\nСпоред Китарович регионът трябва да се превърне в пример за област, , която е преодоляла военните събития и се е заела с развитието и интеграцията в ЕС и НАТО.\r\n\"Искаме да бъдем пример за други райони в света, където има много критични горещи точки, които изискват десетилетия да се уредят\", смята тя. Виктор Турмаков", "date": "2018.01.17", "title": "„A1ON“ (Македония): Според президента на Хърватия влизането на всички страни от Югоизточна Европа в ЕС е предпоставка за траен мир и стабилност"}
{"url": "http://www.focus-news.net/news/2018/01/17/2478382/balgariya-komentari-v-svetovnite-medii-agentsiya-fokus.html", "text": "Според българския министър-председател Бойко Борисов нормализацията на отношенията с Русия е важна задача за ЕС, предава ТАСС.\r\n„Вярвам, че ЕС трябва да нормализира отношенията си с толкова голям съсед като Русия“, заяви Борисов в Европейския парламент в Страсбург, докато представяше приоритетните задачи по време на ротационното председателство на страната в Съвета на ЕС. „Разбира се, трудно е да се гарантира дали тази нормализация ще се проведе. Затова и се нуждаем от помощта на всички страни от ЕС.  За тази цел вече сме започнали работа с европейския комисар по бюджета Гюнтер Йотингер, с председателя на ЕК Жан-Клод Юнкер и с председателя на ЕП Антонио Таяни“, допълни той. \r\nПо време на речта си Борисов също така посочи необходимостта от мерки, които да засилят сигурността на ЕС и да развият отбранителната му програма. „Вярвам, че трябва да обърнем достатъчно внимание на източниците на опасност“, допълни той. „Ние реагираме на опасностите, вместо да ги предотвратяваме. Така ние представляваме възможност за другите страни като Турция, Ира ни Русия да действат и да вземат решения от върховна важност за Европа“, допълни българският министър-председател. \r\n***\r\nБългарският министър-председател Бойко Борисов съобщи за възможни рискове на Балканския полуостров, ако той бъде оставен без подкрепата на ЕС, предава  New Europe.\r\n„Западните Балкани искат европейска перспектива,  която да гарантира  влиянието на ЕС в региона“, заяви Борисов по време на представянето на приоритетите на ротационното председателство на страната си в Съвета на ЕС пред европейските депутати в Страсбург. Българският министър-председател заяви, че Съюзът трябва да предложи перспектива за приемане на страните от Западните Балкани, за да запази сигурността на тях. Той подчерта, че от това зависи сигурността на Европа. „Балканите имат крехка структура, която ако се разклати , Европа ще се срути“, допълни той.\r\n„Очакването за възможност за интеграция към ЕС е фактор, който ще помогне за запазването на сигурността на Западните Балкани и ще стабилизира региона“. „Видяхте какво се случи вчера. Един куршум и ситуацията се променя значително“, допълни той, посочвайки вчерашното убийство на Оливер Иванович – високопоставен сръбски политик в Косово.\r\n***\r\nДвама души, за които се смята, че са свързани с ливанската групировка „Хизбулла“, са изправени пред съда задочно в България заради смъртоносното бомбено нападение срещу израелски туристи през юли 2012 г. ,предава  AFP.\r\nЕксплозията пред терминала на летището в Бургас разкъса туристически автобус, който е трябвало да достигне до черноморски курорт край града. Петима израелци и шофьорът на автобуса загинаха и мъжът, обвинен, че е поставил взривното устройство – френско-ливанският гражданин Мохамад Хасан Ел-Хюсейни бе убит. Все още не е ясно дали той е трябвало да умре във взрива или устройството се е задействало случайно.\r\nБългарските прокурори са повдигнали обвинения в средата на 2016 г. срещу двама потенциални съучастници, чието местонахождение остава неизяснено, въпреки издадената от Интерпол заповед за арест.  Двамата са идентифицирани като ливанско-австралийския гражданин Мелиад Фара и ливанско-канадският гражданин Хаса ел Хадж Касан, за които се смята, че имат връзки с „Хизбулла“.\r\n„Те ще бъдат съдени задочно за терористично нападение и за убийство на няколко души, както и за редица други престъпления като подправяне на документи и подготовката на терористичен акт“, заяви прокурор Красимир Тренчев. \r\nНападението изигра сериозна роля в решението на ЕС да обяви въоръженото  крило на  „Хизбулла“ за терористична организация. \r\nСъдът в София е изслушам показанията на няколко свидетели, присъствали в летището по време на взрива. Очаква се по-късно оцелелите и роднините на жертвите при нападението да дадат също показания. \r\nСледващото съдебно заседания ще бъде на 6 и 7 февруари. Все още не е ясно колко дълго време ще продължи процесът. \r\n***\r\n„Съединението прави силата“ – под такъв лозунг България пристъпва към председателството в Съвета на ЕС“, заяви по време на разговор с журналисти в Ереван посланикът на България в Армения Мария Павлова Цоцоркова , предава  Армения Сегодня.\r\n„За нас е голяма чест да сме председатели в Съвета на ЕС. Правим всичко по най-добър начин да организираме работата. Ние избрахме този лозунг не само заради историческия опит, но и в съответствие със статута на европейски проект. Опитът показва, че Европа преодолява трудностите, единствено когато е единна. Нашето основно послание е да направим всичко, за да укрепим единството на ЕС“, допълни тя. \r\nПредставяйки приоритетите посланикът на България в Армения отбеляза стабилността, сигурността, единството и съгласуването на интересите. Тя обърна особено внимание на цифровата конкурентоспособност на икономиката. Освен това тя нарече приоритетен въпрос заетостта на младежта. \r\nСпоред нея цел на България е продължаването на разширяването на Източното партньорство, засилването на демократическите институции, осъществяването на редица програми. Според Павлова Цоцоркова Армения активно ще участва в тези програми.\r\n„Наличието в Армения на българско посолство позволява непосредствено да се представят приоритетите на българското председателство в Съвета на ЕС. Ние ще координираме работата по осъществяването на положенията от споразуменията Армения-ЕС. Ние приветстваме факта, че в страната се водят интересни обсъждания в тази посока“, допълни тя. \r\n***\r\nБългарският премиер Бойко Борисов призова в сряда Европейския съюз да подобри отношенията си с Русия, предава РИА Новости. По време на пленарната сесия, на която Борисов ще представи пред европейския парламент в Страсбург приоритетите на българското европредседателство, премиерът заяви: „ние трябва да се опитаме да нормализираме отношенията си с Русия, която е нашият най-голям съсед“.\r\n***", "date": "2018.01.17", "title": "България - коментари в световните медии (Агенция \"Фокус\")"}
{"url": "http://www.focus-news.net/news/2018/01/17/2478399/regnum-rezhimat-na-izvanredno-polozhenie-v-turtsiya-e-udalzhen-otnovo.html", "text": "В Турция за пореден път е продължен режимът на извънредно положение, въведен в страната след неуспешния опит за преврат от лятото на 2016 г., предава  Regnum. \r\nВицепремиерът на Турция Бекир Боздаг съобщи, че от 19 януари режимът ще бъде продължен за още три месеца. По-рано това бе препоръчано от турското правителство от Съвета по национална сигурност на страната. Агенция „Фокус“ припомня“:\r\nРежимът на извънредно положение бе въведен в Турция на 20 юли 2016 г. след като при неуспешен опит за преврат загинаха повече от 250 души. Режимът предвижда ограничаване на провеждането на митинги и масови мероприятия и  предоставяне на по-широки правомощия на силите на реда. Срокът на извънредното положение в страната е удължен за шести пореден път.  Виктор Турмаков", "date": "2018.01.17", "title": "Regnum: Режимът на извънредно положение в Турция е удължен отново"}
{"url": "http://www.focus-news.net/news/2018/01/17/2478400/nimh-zhalt-kod-za-silen-vyatar-e-v-sila-za-tsyalata-strana-na-18-yanuari.html", "text": "Жълт код за силен вятър е в сила за цялата страна, сочи справка на сайта на НИМХ.  Очаква се северозападният вятър да бъде със средна скорост 14-19 м/с и пориви до 24 м/с.\r\nОт НИМХ съветват хората да бъдат внимателни за летящи във въздуха предмети. Възможни локални нарушения на обичайните дейности на открито.", "date": "2018.01.17", "title": "НИМХ: Жълт код за силен вятър е в сила за цялата страна на 18 януари"}
{"url": "http://www.focus-news.net/news/2018/01/17/2478401/plovdiv-biblioteka-ivan-vazov-shte-predstavi-izlozhbata-moyata-indiya-na-18-yanuari.html", "text": "Библиотека „Иван Вазов“ в Пловдив ще представи изложбата „Моята Индия“. Това съобщи за Радио „Фокус“ – Пловдив Йохан Девлетян от пресцентъра на културната институция. Изложбата ще може да се види за времето от 18 януари до 9 февруари във фоайето „Изкуствотека“ на библиотеката. Експозицията съдържа двадесет и един образа на Индия, създадени чрез възможностите на фотографията, колажа, текста и монтажа от дипломирани и настоящи студенти от специалност „Индология“ на Софийския университет „Климент Охридски“. Те са имали възможността да отидат на едногодишна специализация в Централния институт по хинди в град Агра, Индия. За тях това е била първа среща на живо със страната, чийто език, литература, история и култура са изучавали. „Изложбата отразява непосредствените им впечатления от хората, божествата, древното и модерното, очакваното и неочакваното,  свещеното и профанното. Срещата с авторите и „тяхната“ Индия си струва да бъде видяна“, коментира Девлетян.\r\nТони МИХАЙЛОВ", "date": "2018.01.17", "title": "Пловдив: Библиотека „Иван Вазов“ ще представи изложбата „Моята Индия“ на 18 януари"}
{"url": "http://www.focus-news.net/news/2018/01/17/2478402/ria-novosti-mvnr-na-rusiya-opredeli-kato-nekonstruktivna-sreshtata-vav-vankuvar-posvetena-na-severna-koreya.html", "text": "Според руското външно министерство проведената във Ванкувър среща, посветена на Северна Корея, не е предложила алтернатива на общото заявление на Русия и Китай по въпроса, предава РИА Новости.\r\n„Руско-китайската пътна карта за разрешаването на конфликта на Корейския полуостров, изложена в съвместно заявление на руското и китайското външни министерства на 4 юли 2017 г. цели приемливо за всички решение на целия комплекс проблеми единствено по мирен дипломатически и политически начин чрез снижаване на военната дейност в субрегиона, провеждането на преки американско-севернокорейски и междукорейски преговори и обсъждането на въпросите за сигурността в Североизточна Азия в широк формат. Никаква алтернатива за въпросния документ, нищо конструктивно не бе издигнато от участниците на срещата във Ванкувър“, пише в коментар на руското министерство на външните работи. \r\nПо-рано във Ванкувър приключи среща, посветена на събитията на Корейския полуостров.  Виктор Турмаков", "date": "2018.01.17", "title": "РИА Новости: МВнР на Русия определи като неконструктивна срещата във Ванкувър, посветена на Северна Корея"}
{"url": "http://www.focus-news.net/news/2018/01/17/2478403/donald-tramp-rusiya-ne-ni-pomaga-po-nikakav-nachin-za-severna-koreya.html", "text": "Президентът на САЩ Доналд Тръмп заяви, че Русия „не помага“ на САЩ при справянето със Северна Корея, а същност ѝ помага да си набавя суровини, въпреки международните санкции, които трябва да спрат ядрените амбиции на Пхенян, предава Politico.\r\n„Русия не ни помага по никакъв начин със Северна Корея“, заяви Тръмп. „Това, в което Китай ни помага, Русия го проваля. С други думи Русия компенсира това, което Китай прави“, допълни той. \r\nПрезидентът на САЩ посочи скорошните усилия на Китай да ограничи доставките си на петрол и въглища за Северна Корея. Изолираната азиатска държава се нуждае от вносни суровини, не само за да задвижва икономиката си, но и да провежда своите ядрена и ракетна програми. По-рано в медиите се появиха данни, че руски танкери са предоставили гориво на Северна Корея. \r\n„В някои случаи е възможно това, което Китай не дават, Русия да го дава“, допълни президентът на САЩ.  Виктор Турмаков", "date": "2018.01.17", "title": "Доналд Тръмп: Русия не ни помага по никакъв начин за Северна Корея"}
{"url": "http://www.focus-news.net/news/2018/01/17/2478404/reuters-sasht-signalizirat-che-voennoto-im-prisastvie-v-siriya-nyama-opredelen-kraen-srok.html", "text": "Държавният секретар на САЩ Рекс Тилърсън даде сигнал, че военното присъствие на страната му в Сирия  няма определен краен срок и допълни, че това е част от по-широката стратегия на Вашингтон да се предотврати завръщането на „Ислямска държава“ , да се проправи път по дипломатически начин да бъде премахнат президента на Сирия Башар Асад и да се прекрати намали влиянието на Иран в региона, предава   Reuters.\r\nТилърсън даде ясно да се разбере, че САЩ ще работят чрез дипломацията си Асад да слезе от поста си. Същевременно той призова към „търпение“, признавайки, че позициите на сирийския президент са укрепени от Иран и Русия и едва ли ще е възможно той да изостави властта веднага. Виктор Турмаков", "date": "2018.01.17", "title": "Reuters: САЩ сигнализират, че военното им присъствие в Сирия няма определен краен срок"}
{"url": "http://www.focus-news.net/news/2018/01/17/2478405/sergey-lavrov-reshenieto-po-erusalim-tryabva-da-se-otkrie-chrez-preki-palestinsko-izraelski-pregovori.html", "text": "Руският министър на външните работи Сергей Лавров заяви, че решението на съдбата на Ерусалим трябва да се открие чрез преки израелско-палестински преговори и че Русия е готова да съдейства за подобен диалог, предава ТАСС.\r\n„Сергей Лавров подчерта, че решенията по всички въпроси за окончателния статут на палестинските територии, включително и съдбата на Ерусалим, трябва да бъдат открити по време на преки палестинско-израелски преговори, основани върху наличната международно-правова база , включваща съответните резолюции на Съвета за сигурност и Общото събрание на ООН“, пише в официално заявление на руското външно министерство.\r\nОт там посочиха, че Русия „е готова да продължи със съдействието си по полагането на устойчив политически диалог между палестинците и израилтяните на такава основа както в двустранна форма, така и на международни форуми като „близкоизточния квартет“ на международните посредници“.  Виктор Турмаков", "date": "2018.01.17", "title": "Сергей Лавров: Решението по Ерусалим трябва да се открие чрез преки палестинско-израелски преговори"}
{"url": "http://www.focus-news.net/news/2018/01/17/2478406/zdf-angela-merkel-othvarli-prizivite-na-gsdp-za-predogovaryane-na-printsipnoto-koalitsionno-sporazumenie.html", "text": "Мнозина в редиците на Германската социалдемократическа партия (ГСДП) изглежда са разочаровани от резултатите на предварителните сондажи за нова голяма коалиция, но канцлерът на ФРГ и лидер на Съюза (ХДС/ХСС) попари надеждите им за преразглеждане на документа, отбелязва телевизионният канал ZDF.\r\nСъюзът (ХДС/ХСС) вече е направил \"сериозни отстъпки\", подчерта Меркел с оглед на призивите от водещи социалдемократи за въвеждане на промени в споразумението, като същевременно допълни, че крайъгълните камъни са договорени и няма да бъдат преразгледани.\r\nПо-рано лидерът на ГСДП Мартин Шулц изрази увереност, че при предстоящите преговори за коалиция \"едно или друго със сигурност ще бъде добавено\". В неделя, 21 януари, 600 делегати на ГСДП ще гласуват за влизане на партията в преговори с политическия блок на Меркел за съставяне на новото федерално правителство в Берлин. Тереза Герова", "date": "2018.01.17", "title": "ZDF: Ангела Меркел отхвърли призивите на ГСДП за предоговаряне на принципното коалиционно споразумение"}
{"url": "http://www.focus-news.net/news/2018/01/17/2478407/sloboden-pechat-makedoniya-avtomobilat-ot-koyto-mozhe-da-e-otkrita-strelbata-sreshtu-oliver-ivanovich-e-na-sarbin-s-avstriysko-grazhdanstvo.html", "text": "Автомобилът, от който се предполага, че е открита стрелбата срещу лидера на Гражданското движение \"Свобода, демокрация, справедливост\" Оливер Иванович, принадлежи на сърбин с австрийско гражданство, съобщава македонското електронно издание \"Слободен печат.\r\nСобственикът на вече изгореното превозно средство е починал. Налице са основания да се предположи, че нападателите са откраднали автомобила марка \"Опел\".\r\nПо-рано косовската полиция съобщи, че разполага с информация, която ще помогне за разплитане на случая. Тя е получена от разговори със свидетели, записи от охранителни камери, електронна кореспонденция и записи от социалните мрежи.  Тереза Герова", "date": "2018.01.17", "title": "\"Слободен печат\" (Македония): Автомобилът, от който може да е открита стрелбата срещу Оливер Иванович, е на сърбин с австрийско гражданство"}
{"url": "http://www.focus-news.net/news/2018/01/17/2478408/radio-svobodna-evropa-makedoniya-matyu-nimits-e-predstavil-novi-idei-za-razreshavane-na-spora-za-imeto-na-makedoniya-no-ne-razkri-kakvi-sa.html", "text": "Международният посредник на ООН в спора между властите в Скопие и Атина за името на Република Македония - Матю Нимиц, разкри, че е представил нов набор от идеи и предложения за разрешаване на въпроса, който повече от две десетилетия хвърля сянка в двустранните отношения между двете съседни държави, отбелязва Радио \"Свободна Европа\" в македонската си редакция.\r\nСлед срещата, проведена в Ню Йорк в сряда, американският дипломат отказа да коментира направените от него предложения, но увери, че става въпрос за нови идеи. \r\n\"Направих предложения и идеи, но няма да коментирам какво се съдържа в тях. Предадох ги на двете страни и те трябва да ги представят обратно пред правителствата си, за да ги вземат под внимание, да ги проучат и да видят дали ще помогнат за постигането на решение\", обясни Нимиц.\r\nПосредникът на ООН подчерта, че винаги е обективен в предложенията си. Съгласно думите му, наборът от идеи за промяна на името на Македония е изработен въз основа на резултатите от преговорите между двете страни до този момент. Нимиц изрази надежда, че лидерите на опозиционните партии в Атина и Скопие ще заемат конструктивна позиция, защото - съгласно думите му, те са важни участници в политическия живот. Дипломатът припомни, че въпросът е от изключителна важност за региона и за неговата сигурност. \r\n\"Имам големи надежди, че този процес се движи в положителна посока. Това са трудни въпроси, за които говорим 25 г. Знаем, че и в двете страни има много силни позиции и силни чувства, но има и воля да постигнат компромис по този въпрос\", подчерта Нимиц. Тереза Герова", "date": "2018.01.17", "title": "Радио \"Свободна Европа\" (Македония): Матю Нимиц е представил нови идеи за разрешаване на спора за името на Македония, но не разкри какви са"}
{"url": "http://www.focus-news.net/news/2018/01/17/2478409/voa-oprovergaha-informatsiyata-za-zapochvaneto-na-neofitsialni-pregovori-v-turtsiya-mezhdu-predstaviteli-na-kabul-i-talibanite.html", "text": "Представители на правителството на Афганистан и на талибаните отхвърлиха твърденията, съгласно които са започнали \"неофициални\" разговори в Турция с цел да обсъдят основите за започване на мирен диалог, предава Voice of America.\r\nДокладите за предварителните разговори между Кабул и талибаните се появиха в местни медии още в неделя, 14 януари. Източници тогава потвърдиха, че турското правителство съдейства за стартирането на преките неофициални разговори. \r\nВъпреки това, афганистанското правителство и талибаните се опитаха да се дистанцират от информацията за срещата в Турция.\r\n\"Лицата, които са участвали в разговорите в Турция с талибаните, не представляват афганистанското правителство\", увери Шах Хюсеин Мортазави, говорител на афганистанския президент. Същевременно той допълни: \"Афганистанското правителство ще информира афганистанския народ за всякакъв вид разговори, които ще се проведат с въоръжената опозиция\", подчерта говорителят.\r\nТалибаните също отрекоха, че техни представителите са участвали в среща с пратеници на управляващите в Кабул. \r\nГоворителят им Забихулах Муджахид реагира на съобщенията в медиите, като ги определи като \"неоснователни\".   Тереза Герова", "date": "2018.01.17", "title": "VOA: Опровергаха информацията за започването на \"неофициални\" преговори в Турция между представители на Кабул и талибаните"}
