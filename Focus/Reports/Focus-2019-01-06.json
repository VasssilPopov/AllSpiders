{"url": "http://www.focus-news.net/news/2019/01/06/2609189/anadolu-agency-turskata-armiya-neutralizira-sedem-teroristi-v-severen-irak.html", "text": "Турски изтребители „неутрализираха“ седем терористи като част от анти-терористична операция в Северен Ирак, съобщава турската  Anadolu Agency . \r\nВ Twitter турският генерален щаб заяви, че въздушните удари, извършени в района на Авашин-Басян, неутрализират терористите, подготвящи нападения срещу турските бази. \r\nТурските власти често използват думата „неутрализиран“ в своите изявления, за да внушат, че въпросните терористи или са се предали, или са били убити или заловени. \r\nТурските самолети унищожиха убежища и складове на терористите по време на операцията. \r\nВъздушните удари в този регион обикновено са насочени към терористи от Работническата партия на Кюрдистан. Превод и редакция : Калоян Пенков", "date": "2019.01.06", "title": "Anadolu Agency: Турската армия „неутрализира“ седем терористи в Северен Ирак"}
{"url": "http://www.focus-news.net/news/2019/01/06/2609165/skopie-info-makedoniya-sezonat-e-palen-makedontsite-zaminavat-predimno-za-bansko-i-borovets-prez-zimata.html", "text": "Македонците не се отказват от зимуване в заведенията за хранене, предлагани в Банско и Боровец в съседна България. Тази година, както и миналите години, най-голям интерес има към хотелите в тези зимни туристически центрове, макар че местата за настаняване в съседна Сърбия, като Златибор и Копаоник, не са по-малко привлекателни, предават македонските медии, сред които  „Скопие инфо“, „Независен“, „Нет прес“, „Локално“, както и „Опесрвер“, „МТМ“, „Курур“ и „еМагазин“ . Съобщава се, че туристическите агенции твърдят, че тенденцията за прекарване на зимата в Банско и Боровец продължава през тази година и че най-много се пътува до тези туристически центрове през зимния период поради големия избор на хотели и достъпни цени. \r\nИзданията цитират туристическата агенция „Савана“, според която интензивно се продават договорености за България поради големия избор на оферта, но доста атрактивна тази година е и Сърбия със Златибор и Копаоник. Има нови места за настаняване и хотели в Копаоник, които са на много добри цени. Златибор за зимния период също е привлекателен, според туристическата агенция.  \r\nСъобщава се още, че ако гражданите решат да заминат за зимата в съседна Сърбия, тогава ще трябва да платят от 40 евро нагоре за полупансион в Копаоник и Златибор. В тези туристически курорти апартаменти с напълно оборудвани кухни могат да се наемат за около 30 евро.  \r\nИнтересът за зимуване в местните туристически обекти в Македония, като Маврово, Берово и Крушево, е по-малък. В Маврово хотел с полупансион струва около 40 евро, а цените за Крушево са по-ниски, като престой може да се намери за около 20 евро, предава  Радио „Фокус“ в рубриката „Балкански туристически часовник“.  \r\nЦените за полупансион в хотелите в Банско варират от 30 до 50 евро на ден, в зависимост от типа на хотела, сходни са и цените в Боровец. По-евтино настаняване със закуска и вечеря можете да намерите в хотелите в Пампорово, където се предлагат условия за около 20 евро.  \r\nМакедонските медии предават, че новост, с която ще се сблъскат македонските граждани при пътуване до България, е че от Нова година е въведена електронна покупка на стикери за автомобили, известни като винетки, които могат да бъдат закупени на границата.  \r\nПоместена е информация за това, че цената на стикерите остава същата, но можете да си купите уикенд, седмични, тримесечни и годишни винетки. Стикерите сe закупуват сайта bgtoll.bg, където информацията е на осем езика. Плащането може да се извърши с кредитна или дебитна карта, а чрез сайта е възможно прехвърляне на средства от банка. Изданията предават, че системата позволява активиране на електронна винетка с дата до 30 дни от момента на покупката, а крайната дата за валидността на винетката се изчислява автоматично. При получаване на идентификационния номер на сделката за закупена винетка, клиентът може да вземе квитанция или да въведе имейл адрес, на който ще бъде изпратен. Винетката не трябва да се отпечатва, да не се носи в колата или да се показва на контролните органи.", "date": "2019.01.06", "title": "„Скопие инфо“ (Македония): Сезонът е пълен – македонците заминават предимно за Банско и Боровец през зимата"}
{"url": "http://www.focus-news.net/news/2019/01/06/2609163/api-vazstanoveno-e-dvizhenieto-po-pat-i-4-sevlievo-veliko-tarnovo-v-rayona-na-momin-sbor.html", "text": "Възстановено е движението по път I-4 Севлиево – Велико Търново в района на Момин сбор. Това съобщиха от пресцентъра на  Агенция \"Пътна инфраструктура\"  (АПИ).", "date": "2019.01.06", "title": "АПИ: Възстановено е движението по път I-4 Севлиево – Велико Търново в района на Момин сбор"}
{"url": "http://www.focus-news.net/news/2019/01/06/2609162/tsentar-makedoniya-rekordna-godina-za-gratskiya-turizam-nad-33-miliona-chuzhdentsi-posetiha-stranata.html", "text": "Главната цел на Гърция за 2019 г. е да поддържа темповете на растеж в туризма за пета поредна година, заяви гръцкият министър на туризма Елена Кунтура в интервю за ANA-MPA, предава македонското електронно издание  „Център“ . Медията цитира думите й, че вече изтеклата 2018-а е важна година за гръцкия туризъм и че целта на министерството е постигната за първи път, добавяйки, че сега стремежа е да се разширят туристическите дейности в по-слабо развитите туристически райони чрез насърчаване на нови инвестиции, предава  Радио „Фокус“ в рубриката „Балкански туристически часовник“. \r\nТя добави, че 2018 г. е най-добрата година в историята на гръцкия туризъм, тъй като чуждестранните посетители достигнаха 33 милиона. \r\nГръцкият министър на туризма предрича още един рекорд, който ще рече, че трябва да дойде от гръцкия круизен сектор.", "date": "2019.01.06", "title": "„Център“ (Македония): Рекордна година за гръцкия туризъм – над 33 милиона чужденци посетиха страната"}
{"url": "http://www.focus-news.net/news/2019/01/06/2609164/sz-horst-zeehofer-obeshta-otgovori-za-mashtabnata-krazhba-na-danni-v-germaniya-nay-kasno-do-sredata-na-sledvashtata-sedmitsa.html", "text": "Федералният министър на вътрешните работи на Германия Хорст Зеехофер обеща отговори за мащабната кражба на данни на водещи политици и известни публични личности най-късно до средата на следващата седмица. Съответното председателят на Християнсоциалния съюз (ХСС) заяви пред най-тиражирания вестник в страната -  Die Sueddeutsche Zeitung . \r\nЗаеехофер ще се срещне отново в понеделник с ръководителите на Федералната служба за сигурност в информационните технологии и Федералната криминална полицейска служба, и очаква, че „не по-късно от средата на следващата седмицата ще информира подробно\" обществото за „всичко, което иска да знае“, увери Зеехофер. \r\nКражбата на лични данни на стотици германски политици и знаменитости стана публично достояние в петък. Връзките към записите бяха разпространени чрез профил в „Туитър“, който бе спрян почти незабавно. Жертвите на кражбата са станали представители на всички партии в Бундестага, с изключение на „Алтернатива за Германия“.  \r\nСлед мащабната хакерска атака Германската социалдемократическа партия (ГСДП) настоя за отговори от федералния министър на вътрешните работи. Той трябва бързо и точно да обясни „кои власти и кога са разбрали за атаката, и как са реагирали след нея“, подчерта генералният секретар на ГСДП Ларс Клингбайл.   Тереза Герова", "date": "2019.01.06", "title": "SZ: Хорст Зеехофер обеща отговори за мащабната кражба на данни в Германия най-късно до средата на следващата седмица"}
{"url": "http://www.focus-news.net/news/2019/01/06/2609166/plovdiv-domat-na-kinoto-shte-predstavi-spetsialna-selektsiya-ot-balgarski-filmi-za-otkrivashtiya-uikend-na-plovdiv-evropeyska-stolitsa-na-kulturata-2019.html", "text": "В Дома на киното в града ще се излъчи специална селекция от български филми по случай откриващия уикенд на „Пловдив – Европейска столица на културата 2019. Това съобщиха за  Радио „Фокус“ – Пловдив  организаторите. Специалните прожекции ще се състоят на 12 и 13 януари, като на част от тях ще присъстват и специални гости. За филма „Възвишение“ на 12 януари в Пловдив ще пристигне режисьорът Виктор Божинов. Събитието съвпада и с организирания на 13 януари Ден на българското кино под патронажа на Националния филмов център. Сред филмите, които ще бъдат излъчени са още „Лили Рибката“, „Случаят Кюри“, „Дъвка за балончета“, „Далеч от брега“ и „Вездесъщият“. \r\nТони МИХАЙЛОВ", "date": "2019.01.06", "title": "Пловдив: Домът на киното ще представи специална селекция от български филми за откриващия уикенд на „Пловдив – Европейска столица на културата 2019“"}
{"url": "http://www.focus-news.net/news/2019/01/06/2609167/nimh-v-tsyalata-strana-e-obyaven-zhalt-kod-za-niski-temperaturi-na-7-yanuari.html", "text": "В цялата страна е обявен жълт код за ниски температури на 7 януари. Това сочи справка на сайта на  Националния институт по метеорология и хидрология (НИМХ) . Дневните температури ще останат под 0 градуса.", "date": "2019.01.06", "title": "НИМХ: В цялата страна е обявен жълт код за ниски температури на 7 януари"}
{"url": "http://www.focus-news.net/news/2019/01/06/2609169/ria-novosti-silno-zemetresenie-e-registrirano-kray-bregovete-na-indoneziya.html", "text": "Земетресение с магнитуд 6.6 е регистрирано близо до индонезийския остров Халмахера, съобщава Американската геоложка служба, предава  РИА Новости . \r\nПо-рано геоложката служба на САЩ обяви, че силата на земетресението е била 7 степен. \r\nЕпицентърът се намира на 151 километра западно от град Тобело в провинция Северно Молуку. Хипоцентърът е на дълбочина 60,6 километра. \r\nИндонезия е част от т.нар. Тихоокеански огнен пръстен (мощен тектонски разлом). В този район на земното кълбо се намират най-активните тектонски плочи. Всяка година сеизмолозите регистрират шест до седем хиляди земетресения с магнитуд по-голям от 4-та степен. Превод и редакция : Калоян Пенков", "date": "2019.01.06", "title": "РИА Новости: Силно земетресение е регистрирано край бреговете на Индонезия"}
{"url": "http://www.focus-news.net/news/2019/01/06/2609168/varna-obyaveni-sa-svobodni-rabotni-mesta-za-uchiteli-kasieri-i-rabotnitsi-v-stroitelstvoto.html", "text": "Повече свободни позиции за учители, за касиери и за строителни работници, са обявени в бюрата по труда във Варна през тази седмица. Това съобщиха за  Радио „Фокус“ – Варна  от Регионалната дирекция по заетостта. Сред актуалните предложения в момента са 6 свободни бройки за преподаватели по български, английски и немски езици в прогимназиален и гимназиален курс на обучение. Търсят се също и учители за деца с умствена изостаналост, както и възпитатели и детегледачи. В първите дни на годината, на пазара на труда във Варна и областта има свободни позиции за работници в строителството, като изискването е кандидатите да имат средно образование. Около 30 са обявите за общи работници, зидаромазачи, кофражисти, шпакловчици и арматуристи. В момента голямо търсене има и за касиери, продавач-консултанти и отговорници за търговска зала. За тези позиции свободните бройки са над 40. Сред по-специфичните обяви е една за наемането на ръководител на звено за изследване и развитие. Кандидатите трябва да имат завършено висше образование в сферата на физиката, геофизиката или метеорологията. Фирма търси да наеме седем шофьори на тежкотоварни автомобили с маса над 12 тона. Задължително условие за водачите е да владеят руски език. \r\nДиан СТОЕВА", "date": "2019.01.06", "title": "Варна: Обявени са свободни работни места за учители, касиери и работници в строителството"}
{"url": "http://www.focus-news.net/news/2019/01/06/2609170/kyustendil-petima-uchenitsi-sa-otlicheni-ot-regionalniya-konkurs-za-ese-na-tema-balgariya-v-men.html", "text": "Петима ученици са отличени от регионалния конкурс за есе на тема „България в мен”. Това съобщиха за  Радио „Фокус” – Кюстендил  от Регионално управление на образованието – Кюстендил. Конкурсът е за есе и се провежда в две възрастови групи - пети–седми клас и десети–единадесети клас. В първата група са отличени Емилия Найденова, Адриана Тодорова и Мария Симеонова. Във втората възрастова група да класирани Валерия Попева и Йоана Георгиева. Целта на регионалния конкурс е да провокира децата и младежите да опишат отношението си към България и да им се даде възможност за самостоятелна изява на творческите им способности. Отличените ще получат материални награди. Предстои насрочване на дата за получаване на грамотите и наградите. \r\nВенцеслав ИЛЧЕВ", "date": "2019.01.06", "title": "Кюстендил: Петима ученици са отличени от регионалния конкурс за есе на тема „България в мен”"}
{"url": "http://www.focus-news.net/news/2019/01/06/2609173/sport-izbraha-kiril-despodov-za-futbolist-na-godinata.html", "text": "Нападателят на ЦСКА-София Кирил Десподов спечели анкетата „Футболист на годината“. Националът събра 159 точки и сложи край на хегемонията на Ивелин Попов, който спечели наградата в последните три години. На второ място се класира вратарят на Славия Георги Петков със 151 точки. На трето място със 149 точки остана Тодор Неделев от Ботев Пловдив.", "date": "2019.01.06", "title": "Спорт: Избраха Кирил Десподов за футболист на годината"}
{"url": "http://www.focus-news.net/news/2019/01/06/2609172/rumyana-glavcheva-ekspert-seizmolog-dopisen-chlen-na-bani-nova-zemetrasna-aktivnost-e-registrirana-v-iran-irak-granichen-region.html", "text": "След основното земетресение с магнитуд 5.7-5.9 (Европейски сеизмологичен център, съответно Ирански национален център), станало в 17:12 местно време в неделния следобед, е регистрирана повишена сеизмична активност в западната иранска провинция Керманшах, съобщи  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nМаксималният афтершок с магнитуд 4.9 се случва 33 минути по-късно, като между него и основния трус стават още пет труса с магнитуд над 3.0 (по-слаби не са отбелязани в каталозите). Според Иранския сеизмологичен център най-силният вторичен трус е последван от 12 по-слаби труса – най-слаби с магнитуд 2.6, т.е. общо 17 афтершока в продължение на близо три чáса. Днешните земетресения в провинция Керманшах са предшествани от засилена сеизмична дейност през последната седмица – максималното земетресение през този период е с магнитуд 3.9.  \r\nСъгласно Иранската новинарска агенция Фарс, основното земетресение е ударило най-силно кюрдския град Гилан-е-Гарб (23-25 км източно от епицентъра). Местни телевизии съобщават за над 40 души ранени в Гилан-е Гарб, Каср-е Ширин и Сарпол-е Захаб; 29 от тях вече са обработени и освободени. В засегнатите от земетресението райони пет аварийно-спасителни команди извършват първични проверки на сгради, съоръжения и хора. Управата на Керманшах не съобщава за убити. Неприятно силно люлеене по време на главното земетресение е принудило голяма част от населението на иракската столица Багдад (135 до 150 км югозападно от епицентъра) да се втурне извън домовете си. Екипи на гражданска защита са поставени в готовност за посрещане на следващи земетресения. От умерено силни афтершокове е засегнат и иракският град Ханакин.  \r\nНа 25 ноември миналата година земетресение с магнитуд 6.3 в същия район на провинция Керманшах на Иран причини наранявания на повече от 550 души. А през ноември 2017 провинция Керманшах бе ударена от мощно земетресение с магнитуд 7.3, което лиши от живот 620 души.", "date": "2019.01.06", "title": "Румяна Главчева, експерт-сеизмолог, дописен член на БАНИ: Нова земетръсна активност е регистрирана в Иран-Ирак граничен регион"}
{"url": "http://www.focus-news.net/news/2019/01/06/2609161/patriarh-neofit-osveti-boynite-znamena-na-balgarskata-armiya-obzor.html", "text": "Българският патриарх и Софийски митрополит Неофит освети бойните знамена на Българската армия на официална церемония на столичния пл. „Св. Александър Невски“. По традиция на 6 януари, когато православната църква чества Богоявление (Йордановден), в цялата страна се провежда тържествен водосвет на бойните знамена, флаговете и знамената-светини на Българската армия. Според християнската традиция богоявленската вода има сила да унищожава злите сили и да дава живот и ново начало. \r\nПатриарх Неофит призова да засвидетелстваме пред Бога нашето единство и упованието си в Неговия благ промисъл за всеки от нас и цялото ни общество. „Нека църквата и народът, войнството и държавността – заедно и вярно следвайки заветите на нашите предци, отново да изпросим от Бога Неговата велика милост. Нека извършеното освещаване бъде за всички нас проява на Божията милост и подкрепа за целия наш народ и общество. С благодатната помощ на Всесветия Дух да надграждаме стореното и постигнатото от поколенията преди нас. Нека осветим знамената на българската армия, които носят неувяхващата слава на народното ни войнство, което и днес, както и в миналото, продължава да бъде надежда и гарант за свободата и независимостта на нашата обична Майка България“, заяви още той. „Нека Божията милост да бъде с нас и през новата 2019 г. за много и благословени години“, каза още той. \r\nСред присъстващите на ритуала в София бяха и министърът на отбраната Красимир Каракачанов, началникът на отбраната генерал-лейтенант Андрей Боцев, висши военни, народни представители, дипломати, политици, общественици и граждани. Преди това патриарх Неофит оглави Великия Богоявленски водосвет в патриаршеската катедрала \"Св. Александър Невски\". Той освети водата, с която бяха поръсени духовниците, присъстващите на богослужението цар Симеон Втори, царица Маргарита и депутатът Йордан Цонев, както и миряните. С осветената вода бяха поръсени на площада пред храма знамената светини на Българската армия, президентът Румен Радев и другите официални лица.  Агенция „Фокус“ припомня:  За първи път водосвет на знамената е отслужен по времето на цар Симеон I преди битката при Ахелой през 917 г. Оттогава до падането на България под турско робство преди всяка битка на българската армия се извършва водосвет. След Освобождението традицията е възстановена от първия военен министър на Княжество България Пьотр Дмитриевич Паренсов и продължава до 1946 г., когато България е обявена за Народна република. След демократичните промени у нас ритуалът Водосвет на бойните знамена и флагове е възстановен през 1993 г. \r\nЦветилена СИМЕОНОВА", "date": "2019.01.06", "title": "Патриарх Неофит освети бойните знамена на Българската армия (ОБЗОР)"}
{"url": "http://www.focus-news.net/news/2019/01/06/2609171/pleven-kamion-se-e-obarnal-na-patya-pri-s-kozar-belene.html", "text": "Камион се е обърнал при с. Козар Белене на пътя Плевен – Бяла, съобщи читател на  Радио „Фокус“ . Камионът се намира в платното в посока Плевен. Според слушателя пътят е  заледен, непочистен и неопесъчен.", "date": "2019.01.06", "title": "Плевен: Камион се е обърнал на пътя при с. Козар Белене"}
{"url": "http://www.focus-news.net/news/2019/01/06/2609174/pazardzhik-v-peshtera-zapochva-kurs-za-mladi-speleolozi.html", "text": "Започва курс за млади пещерняци в Пещера, каза за  Радио „Фокус“ – Пазарджик  Георги Киев, председател на Туристическо дружество „Купена“ в Пещера. Той обясни, че такъв курс се организира всяка година. „Имаме записани около 10-15 деца, които ще имат възможност да посетят различни пещери. Предвидени са часове по теория и практика, идват и по-възрастни хора, не само деца. Обучаваме ги как да се грижат за безопасността си по време на планински преходи. Предвидили сме и време, в което да се научат да картират определени райони. Имат време да се запознаят с пещерната фауна, а също и с особеностите на пещерите в страната“, уточни Киев. Той допълни, че курсът продължава през цялата година, а първото занимание е тази събота – на 5 януари. \r\nВаня НИКОЛОВА", "date": "2019.01.06", "title": "Пазарджик: В Пещера започва курс за млади спелеолози"}
{"url": "http://www.focus-news.net/news/2019/01/06/2608877/afp-egipetski-politsay-zagiva-pri-obezvrezhdane-na-bomba-do-tsarkva.html", "text": "В Египет един полицай е загинал и други двама са ранени при експлозия край църква в събота, съобщава източник от службите за сигурност, информира  AFP  .   \r\nВзривът е бил произведен докато екип по сигурността е демонтирал експлозива в Наср Сиги, в предградията на Кайро.  \r\nИнцидентът се случва два дни преди коптското християнско малцинство в страната да посрещне Коледа на 7 януари.  Освен това той се случи и преди Коледната меса в неделя в катедралата „Рождество Христово“ в новата административна столица на Египет, на която се очаква да присъства и президентът Абдел Фагах ал-Сиси и да освети катедралата.    \r\nКоптските християни, които представляват 10 на сто от населението на Египет, са на прицел на групировката „Ислямска държава“ („ИД“) в последните години. При джихадистките нападения през декември 2016-та загинаха повече от 100 копти.  \r\nВ началото на ноември при нападение на „ИД“ бяха убити шестима копти и един англиканец в централната провинция Миня.  По-късно полицията съобщи, че 19 заподозрени джихадисти са били убити при престрелка.  \r\nПри атентат в църкви-близнаци през април 2017-та „ИД“ уби повече от 40 души, а през декември същата година стрелец от групировката уби девет души при нападение срещу църква в южно предградие на Кайро.   \r\nОт април 2017 година страната е в режим на извънредно положение.    Ивелина Ватова", "date": "2019.01.06", "title": "AFP: Египетски полицай загива при обезвреждане на бомба до църква"}
{"url": "http://www.focus-news.net/news/2019/01/06/2608876/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "„Затварянето“ на правителството от гледната точка на президента на САЩ  Доналд Тръмп, описва във водеща статия авторитетното американско издание  The New York Times . \r\nОще в началото на конфликта той обеща да прекрати финансирането  на част от федералното правителство, като тогава  той обвини демократите, казвайки, че „сега отговарят за затварянето“. В петък топката отново е в неговото поле. \"Много се гордея, че правя това, което правя\", заяви той. \r\nДве седмици след сблъсъка за граничната стена, Тръмп изработва собствена версия  за конфронтацията. Вместо неуспех на преговорите, закриването се превърна в тест за политическа мъжественост, в която той настоява, че получава непоколебима подкрепа от неочаквани съюзници. \r\nНе само, че ястребите на националната сигурност го аплодират, за да подсилят пропускливата южна граница, но също така и от бивши президенти, които според него тайно са му признали, че е трябвало да направят това, което той прави. Не само, че федералните служители приемат, че са в неплатен отпуск или принудени да работят без заплати, но и са го уверили, че ще се откажат от заплатите си, за да може да издържи на натиска, твърди той. \r\nНяма значение колко неправдоподобни са тези твърдения. Подробностите не са от значение за Тръмп, колкото доминирането в дебата. След странно неактивния празничен сезон, в който той се оплакваше в социалната мрежа „Туитър“, че е оставен сам в къщи,  сега той превзе публичната сцена тази седмица, очевидно имайки за цел да оформя конфликта според собствените си условия. \r\nХората, близки до президента, го описват като окуражен, след като членовете на Конгреса се върнаха във Вашингтон след ваканцията, като му дадоха не само ясна цел, но и му помогнаха да се съсредоточи върху борбата, от която е убеден, че е политически победител. Един от съветниците му каза, че Тръмп смята, че е спечелил надмощие в публичната битка. \r\nВъпреки че първоначално проучванията показаха, че повече американци обвиняват него за „затварянето“, отколкото демократите, по-новите данни показват, че вината е по-равномерно разделена. А гласоподавателите, за които се грижи най-много - неговите основни консервативни поддръжници  са по-ентусиазирани от широката общественост. Той е заявил, че „неговите хора“ обичат борбата и че той вярва, че печели. \r\n*** Задържан в Русия по подозрение в шпионаж Пол Уилън е гражданин на Ирландия, Канада, САЩ, както и британски гражданин. Информацията е потвърдена от брат му Дейвид в авторска статия, публикувана във вестник  The Washington Post . \r\n„Що се отнася до международните му отношения, нашето семейство свързва континентите, а четирите паспорта на Пол отразяват неговото родно място (Канада), на родителите му (Великобритания), на баби и дядовци (Ирландия) и неговият собствен избор (САЩ)”, казва брат му за изданието. \r\nВ същото време публикацията, цитирайки източниците си, заяви, че „получаването на паспортите им е нещо като игра“. \"Той и сестра му имаха състезание, кой може да получи повече паспорти\", цитира вестникът думите на брат му. \r\nДейвид вярва, че дейностите на брат му \"никога не са включвали шпионаж\". \"Пол винаги е искал да защитава другите\", отбеляза той. \r\nСпоред брата на задържания Пол Уилън не знае руски език. \"Сега той има достъп до преводач и местен адвокат, който да го защитава срещу обвиненията на руското правителство\", пише брат му. \r\nДейвид Уилън поиска от американското правителство да окаже натиск върху Русия с цел незабавното му освобождаване. \"Свързахме се с нашите представители от Конгреса, за да ги убедим да използват дипломация, санкции и друг натиск, за да осигурят освобождаването на Пол - например, резолюция, одобрена от двете камари с искане да го освободят\", се казва в статията. \r\nВ понеделник ФСБ на Русия обяви задържането на Уилън на 28 декември в Москва по време на шпионска акция. Следственото отделение на Федералната служба за сигурност (ФСБ) на Русия е образувало наказателно дело срещу него по чл. 276 от Наказателния кодекс на Руската федерация („шпионаж“), който предвижда лишаване от свобода от 10 до 20 години. В сряда Уилън бе посетен в центъра за задържане в Лефортово от американския посланик в Русия Джон Хънтсман. \r\nСпоред официални данни 48-годишният Уилън е ръководител на охраната в голяма американска компания BorgWarner, която е базирана в Мичиган и произвежда различни компоненти за автомобили, предимно за трансмисии. Известно е също, че той е работил в полицията на Мичиган през 1990-те години, където живее в град Новай близо до Детройт, преди да се запише в редиците на американските въоръжени сили. Компанията BorgWarner съобщи, че Уилън е отишъл в Москва по лична работа и не е бил на командировка. \r\n*** \r\nb> Шанлъурфа.  Продължават постоянните дейности на Министерството на националната отбрана (МНО) и на МВР за укрепване сигурността на турските граници с цел борба с тероризма, предотвратяване на контрабандата и надопускане на нередовни мигранти, пише  вестник „Сабах” .  \r\nВ този обхват по протежение на дългата близо 911 километра граница със Сирия се оборудват „интелигентни” наблюдателни кули и се поставят огромни бетонни блокове в провинциите Хатай, Килис, Газиантеп, Шанлъурфа и Мардин.  \r\nНа високите 8 метра бронирани кули са разположени „интелигентни” оръжия и специални системи за автоматично засичане и оповестяване. По този начин в значителна степен се предотвратяват незаконните преминавания на границата, а също така по-специално се свиват и възможностите за действие на терористичните организации от другата страна на границата. \r\nВ рамките на предприеманите мерки, по протежение на граничната линия в околия Акчакале на провинция Шанлъурфа в участък от 40 километра са монтирани 7 подобни наблюдателни кули, 16 термални камери, 19 соларни системи и 15 точкови системи за лед осветление. По този начин турските инженери са успели да осветят границата със Сирия чрез слънчева енергия и планират още повече да развият тази система. Дейностите на 8-членният екип продължават от близо една година, като се използват изключително местни материали и елементи. На първия етап приложението на новата система е именно в околия Акчакале, като успоредно с това се работи за подобна система и по границите с Иран, Грузия и Армения. \r\nСигурността на дългия 40 километра граничен участък се осигурява от 90 камери. Благодарение на разположените сензори, при сигнал за нарушение на границата, най-близките камери се насочват автоматично към този участък, пише още „Сабах”. \r\n*** Очаква се Япония да постави като искане пред САЩ Вашингтон да защитава азиатската страна и в сферата на кибератаките и това да се оформи като специална клауза от двустранния дългосрочен договор за сигурност, съобщават източници от правителството в Токио, информира  The Japan Times .   \r\nОчаква се темата да се включи в съвместния документ за разговорите между външните министри и министрите на отбраната на двете държави, които трябва да се проведат в скоро време, е заявил източникът за авторитетния всекидневник в петък.   \r\nЧлен 5 от споменатия договор задължава САЩ да помага в закрилата на територия под японско управление в случай на въоръжена атака. Решението за промяната, която ще иска правителството на Абе е от декември 2018, когато Япония прие нов 10-годишен план за отбрана, в който се включва и тази сфера.", "date": "2019.01.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/06/2608874/afp-praga-prezhivyava-nay-goreshtata-godina-otkak-se-registrira-temperaturata.html", "text": "Чешката столица преживява най-горещата се година откак в 1775 година са започнали да регистрират температурата. Това е съобщено в събота от Института за времето в Прага, информира  AFP .     \r\n\" През 2018 година средногодишната температура в столицата беше 12.8 С или с 3.2 С  повече в сравнение с целия период от 1775 до 2014-та,\" са информирали от Хидрометеорологичния Институт.  Според учените температурата през 2018-та година е била „изключително високо над нормалната \". \r\nЛятното засушаване преди няколко месеца засегна 94 на сто от Чешката република и предизвика сериозни проблеми с реколтата. \r\nПрез лятото на 2018-та фермерите в цяла Европа, включително и в обикновено по-влажните северни региони като Швеция и Балтийските страни, също пострадаха от рекордна жега и суша.   Ивелина Ватова", "date": "2019.01.06", "title": "AFP: Прага преживява най-горещата година откак се регистрира температурата"}
{"url": "http://www.focus-news.net/news/2019/01/06/2608875/predstoyashti-sabitiya-v-stranata-za-6-yanuari-agentsiya-fokus.html", "text": "От 11.00 часа на пл. „Свети Александър Невски“ президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия. Държавният глава ще приеме почетния строй на представителните части на Българската армия и ще положи венец пред Паметника на Незнайния воин.  \r\n*** \r\nВ 10.50 часа в музея на Христо Ботев вицепрезидентът Илияна Йотова ще поднесе цветя пред бюста на поета и революционер и пред паметника на майка му Иванка Ботева. В 11.15 часа вицепрезидентът ще произнесе слово за Христо Ботев. Илияна Йотова ще поднесе цветя пред паметника на бащата на поета революционер Ботьо Петков, след което заедно с шествието-поклонение ще се отправи към мемориалния комплекс „Христо Ботев“.  \r\n*** \r\nОт 09.00 часа в патриаршеската катедрала „Св. Александър Невски“ ще бъде отслужена Василиева света Литургия. В 10.00 часа патриарх Неофит ще отслужи Велик Богоявленски водосвет. \r\n*** \r\nВ 13.00 часа до езерото в ж.к. „Дружба“ в присъствието на кмета на София Йорданка Фандъкова ще се проведе тържествен водосвет по случай празника Богоявление (Йордановден). След това ще бъде проведен ритуалът по изваждане на Светия кръст от водите на езерото.  \r\n*** \r\nОт 13.00 часа пред бюст-паметника на Христо Ботев в Борисовата градина ще се проведе тържествено честване по повод 171 години от рождението на великия български революционер, общественик, поет и публицист. Слово ще произнесе доц. д-р Тодор Чобанов, заместник-кмет на Столична община. Лидерът на БСП – София и заместник-председател на Комисията по образование и култура на Столичния общински съвет Калоян Паргов също ще участва в честването. \r\n*** \r\nВ 08.30 часа шествие от асеновградските църковни храмове до Пешеходния мост в града ще тръгне литийно шествие по повод Богоявление. В о9.00 часа ще има празничен водосвет и хвърлянето на кръста в ледените води на реката. В 10.00 часа на централния площад „Акад. Николай Хайтов“ в Асеновград ще бъде извършен ритуал по тържествено освещаване на бойните знамена на Военно формирование 24490. Програмата за Богоявление в града ще завърши с празничен концерт и народно веселие на площада, които ще започнат в 10.30 часа. \r\n*** \r\nОт 11.30 часа в храм „Свето Възнесение Господне” ще бъде отслужена празнична литургия, а от 12.00 часа – литийно шествие от храма до плажа и ритуално хвърляне на кръста. \r\n*** \r\nВ 07.30 часа в църквата „Въведение Богородично“ ще бъде осветен Богоявленският кръст. В 10.30 часа християнският символ ще бъде потопен във водите на Благоевградска Бистрица, в района при бюст-паметника на Ильо войвода, при моста за Регионален исторически музей. В 11.15 часа пред бюст-паметника на Христо Ботев на пл. „Народни будители” ще се състои и ритуал по полагане на цветя по повод 171 г. от рождението на българския поет и революционер. \r\n*** \r\nВ 08.00 часа в храм ,,Св. Вмчк. Димитър“ ще бъде отслужена света литургия. От 10.30 часа ще тръгне литийно шествие до пристана на южния бряг на ферибота, а от 11.00 часа ще се състои Велик богоявленски водосвет и изваждане на кръста. \r\n*** \r\nВ 08.00 часа в храм „Свети Йоан Предтеча“ ще бъдат отслужени Света Божествена литургия и Богоявленски водосвет. От 11.00 часа, на моста на река Умишка, до Градски исторически музей (площад Костур) ще бъде дадено началото на ритуала за изваждането на Светия кръст от студените води за здраве и благоденствие. \r\n*** \r\nВ 08.30 часа в храм „Св. св. Кирил и Методий“ ще бъде отслужена празнична света литургия. В 11.30 часа ще стартира литийно шествие за спасяването на Светия кръст. То ще премине по следния маршрут: пл. „Св. св. Кирил и Методий\" - ул. „Александровска\" - ул. „Ал. Богориди\" - Приморски парк - Моста. Хвърлянето на Светия кръст в морето и спасяването му е с начален час 12.00. \r\n*** \r\nОт 10.00 до 11.30 часа пред Моста ще става записването на  участниците в надпреварата за спасяването на кръста, само срещу представяне на лична карта, документ за актуален медицински преглед (медицинско) и подписване на декларация за поемане на лична отговорност. \r\n*** \r\nВ 11.15 часа на пл. „Св. св. Кирил и Методий\" ще се състои молебен за здраве и церемония по освещаване на бойните знамена на Българската армия. \r\n*** \r\nОт 12.30 часа пред бронзовия бюст на Христо Ботев в Морската градина ще бъдат поднесени цветя и венци.  \r\n*** \r\nОт 13.00 часа в галерия „Богориди\" на ул. „Ал. Богориди\" №48 ще бъде открито 20-тото юбилейно издание на традиционната изложба на тримата бургаски художници, носещи името Йордан - Йордан Маринов, Йордан Петров, Йордан Ангелов. \r\n*** \r\nОт 8.30 часа в Катедрален храм „Успение Богородично” ще се състои тържествена Богоявленска литургия.  \r\n*** \r\nОт 10.00 часа на площад „Св. Св. Кирил и Методий” ще се състои военен ритуал – Благославяне на военните части и техните бойни знамена.  \r\n*** \r\nОт 10.30 часа от Катедралния храм ще тръгне общоградско шествие, което ще премине по пл. „Независимост“, бул. „Княз Борис I“, площад „Антон Новак“ /на входа на Морската градина/ до паметника на Христо Ботев на Алеята на възрожденците, където ще бъдат поднесени венци и цветя с военен ритуал.  \r\n*** \r\nОт 11.30 часа на Буна 1 ще се проведе Велик Богоявленски водосвет.  \r\n*** \r\nВ 10.30 часа в катедрален храм “Св.вмчк Димитър Солунски“ кметът на Община Видин Огнян Ценков ще присъства на тържествената Света литургия по повод празника Богоявление (Йордановден). В 10.50 ч. от храма ще потегли литийно шествие към градския плаж край крепостта „Баба Вида“, където ще бъде хвърлен Богоявленският кръст във водите на река Дунав. \r\n*** \r\nОт 11.00 часа пред паметника на Христо Ботев в двора на ОУ „Христо Ботев“ ще се състои общоградско поклонение.  \r\n*** \r\nОт 10.30 часа на Наковия мост над река Джерман ще се състои ритуал по спасяване на богоявленския кръст.  \r\n*** \r\nОт 10.00 часа на площад „Св. св. Кирил и Методий” пред катедралния храм „Св. Успение Богородично” ще се проведе церемония по освещаване на бойните знамена и военен ритуал. Военният ритуал ще се състои непосредствено след завършване на Богоявленската литургия. След благославянето на бойните знамена ще се състои шествие до паметника на Христо Ботев, където с военен ритуал ще бъдат положени венци и цветя по случай 171 години от рождението му. След ритуала шествието ще продължи до Първа буна, където ще се проведе църковният ритуал „Велик Богоявленски водосвет“ и хвърляне на кръста в морето. \r\n*** \r\nОт 08.00 до 09.00 часа ще бъдат отслужени утринно богослужение и Света литургия в храмовете „Св. равноапостоли Петър и Павел“ и „Св. Архангел Михаил“. От 10.00 часа ще бъде отслужен Богоявленски водосвет. От 11.00 часа на Омуртагов мост ще се проведе Велик Богоявленски водосвет, освещаване на водите и изваждане на Христовия кръст. \r\n***  \r\nОт 09.00 часа в Кaтeдpaлния хpaм „Св. Рoждecтвo Бoгopoдичнo” ще бъде отслужена Cвeтa литypгия и тъpжecтвeн бoгoявлeнcки вoдocвeт.   \r\n*** \r\nОт 10.00 часа в църквата „Света Богородица – Живоприемний Източник“ ще бъде отслужено тържествено богослужение.  В 12.00 часа ще бъде направен Богоявленски водосвет и хвърлен Христовия кръст във водите на река Белица.  \r\n***  \r\nОт 10.30 часа от Кaтeдpaлния хpaм „Св. Рoждecтвo Бoгopoдичнo” до площад „Цар Асен І” ще се проведе литийно шествие.  \r\n***  \r\nОт 10.45 часа на площад  „Цар Асен І”  ще се състои блaгocлавяне и водосвет на бoйните знaмeна нa Нaциoнaлния вoeнeн yнивepcитeт „Васил Левски” и знaмeнaтa нa Облacтния и Общинcкия съвет на Съюза нa oфицepитe и cepжaнтитe oт зaпaca и peзepвa. \r\n***  \r\nОт 11.00 часа ще се проведе шествие от площад  „Цар Асен І”  до Владишкия мост.  \r\n***  \r\nОт 11.15 часа ще се състои ритуалът по изваждане на богоявленския кръст от река Янтра.  \r\n*** \r\nВ 09.00 часа в храм „Света Троица“ в кв. „Каменица“ ще започне празнична литургия. В 10.30 часа ще тръгне литийно шествие от храма до плаж „Терма“, където Богоявленският кръст ще бъде хвърлен в 11.00 часа. Там ще бъде извършен и Богоявленски водосвет. В 9.00 часа в храм „Света Богородица“ в квартал „Лъджене“ ще започне Литургията, а в 10.30 е литийното шествие от храма до централния плаж, където ще бъде хвърлен вторият кръст. В 9.00 часа в църквата „Свети Георги“ в квартал „Чепино“ ще започне празничната Литургия за Богоявление. В 10.00 часа ще тръгне литийно шествие до езерото „Клептуза“, където в 11.00 часа ще бъде хвърлен третият Богоявленски кръст и ще бъде извършен водосвет. \r\n*** \r\nОт 10.00 часа пред паметника на Христо Ботев в кв. „Лъджене“ ще се проведе възпоменателно поклонение по повод 171 години от рождението на Христо Ботев. \r\n*** \r\nОт 11.00 часа на моста в с. Краводер ще се състои водосвет и спасяване на кръста от водите на р. Ботуня. За всички присъстващи ще бъде осигурен топъл курбан, а за участниците в ритуала специални награди. \r\n*** \r\nВ 10.30 часа пред паметника на Христо Ботев бъдат отбелязани 171 години от рождението му. В рамките на честването ще прозвучат стихове за поета-революционер и ще се изнесат данни, проследяващи делото и живота му. В знак на почит и признателност пред паметника на Христо Ботев ще бъдат поднесени венци и цветя. \r\n*** \r\nОт 11.30 часа на моста до разклона за село Згориград и местността Леденика ще бъде отбелязан Йордановден. Програмата ще започне с Богоявленски водосвет, отслужен от Негово Високопреосвещенство Врачански Митрополит Григорий, който ще хвърли кръста в ледените води на река Лева. \r\n*** \r\nОт 10.00 часа в НЧ „Градина – Върбица – 1894” ще се състои рецитал по повод 171 години от рождението на Христо Ботев. В 11.00 часа пред паметника на Христо Ботев в едноименния парк ще бъдат поднесени венци и цветя от ръководството на Общината, политически партии, неправителствени организации и граждани. \r\n***  \r\nОт 12.00 часа  от моста на река Янтра при село Първомайци ще се състоят водосвет и  ритуал по хвърляне на Светия кръст във водите на река Янтра по повод Богоявление (Йордановден).  \r\n*** \r\nВ 07.00 часа в катедралния храм „Св. св. Кирил и Методий“ ще бъде отслужено Богослужение за празника Йордановден. В 09.00 часа започва светата Литургия. В 10.45 ще бъде направен водосвет в храма. В 11.15 часа започва литийното шествие по улица „Търговска“ към река Градска, а в 11.45 часа кръстът ще бъде спуснат във водите на реката и ще бъдат осветени водните извори и знамената на офицерите и сержантите от запаса и резерва, както и на Граничното полицейско управление. \r\n*** \r\nВ 09.00 часа в храм „Въведение Богородично“ ще бъде отслужена Божествена света литургия. В 11.00 часа ще започне ритуалът по изваждането на богоявленския кръст от водите на река Дряновска.  \r\n*** \r\nВ 10.00 часа с полагане на венци и цветя пред бюст-паметника на Христо Ботев в Градската градина ще бъдат отбелязани 171 години от рождението на великия революционер. \r\n*** \r\nОт 11.00 часа на Буна 2 ще се състои ритуално хвърляне на кръста за Йордановден. Преди това ще бъде отслужена света литургия. \r\n*** \r\nОт 09.00 часа с божествена света Литургия и Велик водосвет във всички православни храмове в Казанлък ще започне отбелязването на Йордановден. В 10.30 часа от храм „Свети Пророк Илия” ще тръгне литийно шествие към моста на Старата река, до парк „Тюлбето“, където ще бъде хвърлен богоявленският кръст.  \r\n*** \r\nОт 09.00 часа в храм „Св. Архангел Михаил” ще бъде отслужена Божествена литургия, след което млади мъже от селото ще се преборят за спасяването на богоявленския кръст. \r\n*** \r\nВ 08.00 часа ще започне отбелязването на Богоявление с мъжко хоро във водите на река Тунджа.  \r\n*** \r\nВ 11.00 часа при Мемориален комплекс „Христо Ботев“ ще се състои митинг-поклонение по повод навършването на 171 години от рождението на поета-революционер. Ще има слово за Ботев и полагане на „Гирлянд на славата“ пред паметника на героя.  \r\n*** \r\nВ 08.00 часа ще се извърши Празнична Света Литургия в църквите „Свети Николай” и „Света Богородица” по повод Богоявление. В 09.15 часа ще тръгне шествие от пл. „Васил Левски“ до Желязков мост. В 09.30 часа на Желязков мост ще се отслужи Велик Богоявленски водосвет. Ще бъде осветено бойното знаме на 61-ва Стрямска механизирана бригада и знамената на военно-патриотични организации. Ще се изпълни и ритуал по хвърляне на кръста.  \r\n*** \r\nОт 11.00 часа от катедралния храм „Свето Успение Богородично” ще тръгне литийно шествие по повод Богоявление.  \r\n*** \r\nОт 10.30 часа в езерото в парк „Монтанензиум“ ще се проведе ритуал по хвърляне на кръста на Богоявление.  \r\n***   \r\nВ 10.15 часа тръгва Литийно шествие до моста на р. Марица, където ще бъде извършен Богоявленски водосвет и хвърляне на кръста.  \r\n***   \r\nВ 11.00 ч. ще бъдат поднесени цветя на паметника на Ботев по повод 171 г. от рождението му.  \r\n*** \r\nВ 11.00 часа в при езерото в градския парк ще бъде отслужен Велик Богоявленски водосвет и ще бъде хвърлен кръста за Йордановден. В 17.30 часа в катедрален храм „Св. Димитър“ ще започне Богоявленски концерт. \r\n*** \r\nОт 12.00 часа пред паметника на поета революционер на булевард ,,Христо Ботев\" кметът на Община Плевен и представители на общинската администрация ще поднесат цветя в знак на признателност пред паметта на националния герой.  \r\n*** \r\nОт 12.30 при историческия мост на река Вит край село Ясен ще бъде хвърлен кръста на Богоявление. \r\n*** \r\nВ 09.00 часа в катедралния храм „Успение Богородично“ ще се отслужи Архиерейска света Литургия за Богоявление. В 12.00 часа ще се извърши освещаване на войнските знамена. В 12.30 часа ще се отслужи Велик водосвет на брега на река Марица и ще се изпълни ритуал по хвърляне на кръста.  \r\n*** \r\nОт 13.30 часа пред паметника на Христо Ботев в Цар Симеоновата градина ще бъде отбелязана 171-вата годишнина от рождението му.  \r\n*** \r\nОт 08.30 часа в храм „Преображение Господне“  ще бъде отслужена празнична света литургия, а от 09.00 часа – празнична света литургия в храм „Свето Рождество Богородично”. В 10.30 часа ще започне литийно шествие от храма до бул. „Яворов“ и ритуално хвърляне на кръста (на морската алея пред ритуалната зала). \r\n*** \r\nОт 10.30 часа в местност „Паметниците“ ще се проведе традиционното скачане в река Дунав за богоявленския кръст. \r\n*** \r\nОт 09.00 часа в катедралния храм „Св. св. първоапостоли Петър и Павел“ ще бъде отслужена Архиерейска Василиева Света литургия и Велик Богоявленски водосвет от Доростолския митрополит Амвросий в съслужение с духовенството от епархията. От 10.30 ч. шествието ще се отправи към брега на р. Дунав и ще се проведе ритуалното спасяване на Св. Кръст.   \r\n*** \r\nВ 07.30 часа в храм „Рождество Богородично“ ще започне тържествена служба по случай Йордановден. В 11.30 часа в района на река Струма в града ще се проведе ритуал по хвърляне и изваждане на кръста.  \r\n*** \r\nВ 08.00 часа в храм „Св. София” ще бъде отслужена Василиева св. литургия. От  11.00 часа на  площад „Панайот Хитов” ще се състои ритуалът по освещаване на бойните знамена на Военно формирование 22220 гр. Сливен. В  11.20 часа ще тръгне литийно шествие от площ. „ Панайот Хитов” до новия мост на ж.к. „ Кольо Фичето”. От  11.30 часа ще бъде отслужен Велик Богоявленски водосвет, освещаване на водното естество и изваждане на св. Кръст от водите на Новоселска река. \r\n*** \r\nВ 09.00 часа в храм „Св. Висарион Смоленски” негово високопреподобие архимандрит Висарион ще отслужи света литургия. В 10.30 часа пред храма архиерейският наместник на Смолянската духовна околия ще извърши Богоявленски водосвет и ще освети бойните знамена на 101-ви алпийски полк. В 11.00 часа с литийно шествие до моста на река Черна до АРЗ  ще се състои ритуал по хвърляне на кръста.  \r\n*** \r\nВ 12.30 часа с тържество и поднасяне на венци ще се отбележи 171 години от рождението на Христо Ботев. Събитието ще се състои пред паметника на Ботев на пл. „Свобода”- Стар център. \r\n*** \r\nВ 09.30 часа в катедралния храм „Св. Николай“ ще бъдат отслужени Утреня и св. Василиева литургия. В 12.00 часа пред храма ще се извърши Великият Богоявленски водосвет и ритуал по освещаването на бойните знамена на гарнизон „Стара Загора“. След това оттам ще тръгне литийно шествие до комплекс „Езерото“ в парк „Йордан Капсамунов“. Очаква се около 12.30 часа владиката да хвърли Богоявленския кръст във водите на езерото. \r\n*** \r\nВ 11.00 часа пред бюст-паметника на Христо Ботев в парк „Митрополит Методий Кусев“ ще се състои тържествен общоградски ритуал по полагане на венци и цветя.  \r\n*** \r\nВ 10.15 часа пред паметника на Христо Ботев ще бъдат поднесени цветя по повод 171 години от рождението на поета. В 10.30 ще тръгне литийното шествие от храм-паметник „Свети Архангел Михаил“, а в 11.00 часа е Богоявленският водосвет и ритуалът по хвърляне на кръста във водите на река Луда Яна. Той ще се състои на моста срещу СУ „Св. св. Кирил и Методий“ в град Стрелча. \r\n***   \r\nОт 10.30 часа на кейовата стена ще бъде отслужен Богоявленски водосвет и ще бъде изпълнен ритуалът по хвърляне на кръста във водите на река Дунав. \r\n*** \r\nОт 11.00 часа пред паметника на Христо Ботев (пред Образцово народно читалище „Заря-1858”) ще се състои тържествен ритуал по полагане на венци и цветя.  \r\n*** \r\nОт 06.45 часа от храма „Успение Богородично“ в град Шипка ще започнат празненствата за Богоявление. Ритуалното хвърляне на кръста е от 07.45 часа във водите на Старата река, източно от завод „Индустриалтехник“. \r\n*** \r\nВ 09.00 часа във всички храмове ще бъде отслужена света божествена литургия.  В 11.00 часа пред сградата на Община Шумен ще се проведе церемония по освещаване на българските бойни знамена и светини.  След освещаването на българските бойни знамена и светини пред сградата на общината ще бъдат поднесени цветя пред бюст-паметника на Христо Ботев, който се намира пред ПГМЕТТ “Христо Ботев”. Кметът Любомир Христов ще присъства и на хвърлянето на Богоявленския кръст. Ритуалът ще се проведе от 12.00 часа на Шуменското езеро.  \r\n*** \r\nВ 11.30 часа пред храм „Свети Николай Чудотворец” ще се състои тържествен водосвет по освещаване на бойните знамена. Веднага след ритуала ще тръгне литийното шествие до моста на река Тунджа на входа на Градския парк, където в 12.00 часа ще се състои хвърлянето на светия кръст във водите на реката. Шествието ще се движи по следния маршрут: от храм „Св. Николай Чудотворец”, по ул. „Ал. Стамболийски”, покрай Съдебна палата, Военен клуб, Минерална баня, до моста в Градския парк.", "date": "2019.01.06", "title": "Предстоящи събития в страната за 6 януари (Агенция „Фокус“)"}
{"url": "http://www.focus-news.net/news/2019/01/06/2608879/afp-tramp-slab-napredak-v-tretata-sedmitsa-na-zatvaryane-na-pravitelstvoto.html", "text": "Президентът Доналд Тръмп заяви, че има слаб напредък в преговорите, след като частичното „затваряне“ на правителството навлезе в своята трета седмица, информира  AFP  в събота. Разговорите ще продължат и в неделя.  \r\nОт 22 декември една четвърт от федералните институции не работят, след като Тръмп поиска милиарди долари за изграждането на стена по границата с Мексико.   \r\nВицепрезидентът Майк Пенс се срещна в събота с представители на Чък Шумър, ръководителят на демократите в контролирания от републиканците Сенат, и с Нанси Пелоси, председател на Долната камара в Конгреса, която от четвъртък е под контрола на демократите.   \r\nПо този повод Тръмп написа в Туитър: \"Вицепрезидентът Майк Пенс и екипът току-що напуснаха Белия дом. Накратко той ме информира за срещата с представителите на Шумър/Пелоси. Днес (събота – бел. ред.) няма особен напредък. Втората среща е утре (неделя – бел. ред.).\" \r\nПри предишния състав на Конгреса, когато републиканците държаха в ръцете си изцяло контрола на положението, Сенатът единодушно прие мярка за пълно финансиране на правителството до 8 февруари, оставяйки повече време за дебати, включително и за сигурността по границата.   \r\nНа 20 декември обаче Тръмп смени курса и отхвърли тази мярка под натиск от страна на крайно консервативни законодатели и видни представители на медиите.   \r\nДокато военни и други главни институции в САЩ са изцяло финансирани, тази ситуация принуди 800 000 чиновници от другите ведомства или да излязат в нежелана отпуска, или да работят без заплащане. От втората група са служители от въздушната сигурност, работещи в администрацията на транспортната сигурност, агенти на ЦРУ и други.  . \r\n„Закриването“ затвори музеите „Смитсън“, основна туристическа атракция, напълни с боклук националните паркове и накара чиновниците да се разтревожат за сметките, които трябва да плащат.   \r\n„Частичното прекратяване на работата на правителството разклати и пазарите.   \r\nИзграждането на стена по 3 200-километровата граница между САЩ и Мексико бе централно обещание в предизборната платформа на Тръмп през 2016-та, когато той обеща да се справи с нелегалната миграция, свързана с престъпността, наркотиците и бандите.  Ивелина Ватова", "date": "2019.01.06", "title": "AFP:  Тръмп: слаб напредък в третата седмица на „затваряне“ на правителството"}
{"url": "http://www.focus-news.net/news/2019/01/06/2609175/prezidentat-s-kritiki-kam-pravitelstvoto-zaradi-konkursa-za-iztrebitel-i-problemite-s-elektronnite-vinetki-obzor.html", "text": "Президентът Румен Радев разкритикува правителството заради конкурса за придобиване на нов тип боен изтребител и проблемите с въвеждането на електронните винетки. Той посочи, че конкурсът за нов изтребител е удар по България. „За конкурса настоявах да се спази процедурата и финансовата рамка, което е гаранция за оптимален избор независимо от типа самолет. Правителството направи точно обратното – обяви победител в разрез със собствените си и на Народното събрание правила и дори се ангажира да надплати огромна сума“, каза още държавният глава. Радев припомни, че имаше политически изказвания, че България не купува изтребители, за да има пари за пенсии. „Пари за пенсии така и няма, а сега ще похарчим много повече и то за по-малко самолети. Това е удар по доверието на европейските партньори, които правителството използва като статисти в конкурса. Това е удар и по имиджа на нашите американски партньори, които в очите на българите печелят този конкурс с политически лобизъм, а не по правилата. Как тогава искаме да печелим уважението на хората по света при положение, че ние не уважаваме собствените си закони и правила“, заяви той. Президентът определи като „скандална“ идеята парламентът да прегласува условията на конкурса, които преди това сам е гласувал. „Това говори за пълното неуважение към процедурата и процеса на избор“, каза още държавният глава. \r\nРадев коментира и проблемите, свързани с въвеждането на електронните винетки, заради които вчера премиерът Бойко Борисов освободи от служба двама ръководители в Агенция „Пътна инфраструктура“ и един от съветниците на министъра на регионалното развитие и благоустройството. „За мен хаосът с винетките е олицетворение на стила на управление – липса на прозрачност, на отчетност и на отговорност“, заяви президентът. \r\nЦветилена СИМЕОНОВА", "date": "2019.01.06", "title": "Президентът с критики към правителството заради конкурса за изтребител и проблемите с електронните винетки (ОБЗОР)"}
{"url": "http://www.focus-news.net/news/2019/01/06/2608884/varna-s-litiyno-shestvie-i-vodosvet-v-beloslav-shte-bade-otbelyazan-praznikat-bogoyavlenie.html", "text": "С литийно шествие и водосвет в Белослав ще бъде отбелязан празникът Богоявление. Това съобщиха за  Радио „Фокус“ – Варна  от Община Белослав. Празникът се организира от Църковното настоятелство при храм ,,Св. Вмчк. Димитър“ в Белослав и Община Белослав. Инициативите ще започнат от 08.00 часа със света литургия в храма.  От 10.30 часа ще тръгне литийно шествие до пристана на южния бряг на ферибота, а от 11.00 часа ще се състои Велик богоявленски водосвет и изваждане на кръста. Осигурени са награди и топли напитки за участниците. \r\nМарияна ВАЛЕНТИНОВА", "date": "2019.01.06", "title": "Варна: С литийно шествие и водосвет в Белослав ще бъде отбелязан празникът Богоявление"}
{"url": "http://www.focus-news.net/news/2019/01/06/2608882/uvolneniya-zaradi-elektronnite-vinetki-obzor.html", "text": "По разпореждане на министър-председателя  Бойко Борисов  двама ръководители в Агенция „Пътна инфраструктура“ (АПИ) и един от съветниците на регионалния министър ще понесат отговорност заради недобрата организация при подготовката и въвеждането на електронната винетка. Като член на Управителния съвет на АПИ ще бъде освободен Веселин Давидов, който отговаря за електронната система за събиране на такси за използване на републиканската пътна мрежа. С постовете си ще се разделят още Антон Антонов, директор на Националното тол управление в АПИ, и Радослав Николов, съветник в Политическия кабинет на министъра на регионалното развитие и благоустройството.  \r\nПредседателят на Управителния съвет на Агенция „Пътна инфраструктура“ инж.  Светослав Глосов  коментира, че в момента се извършва анализа на проблемите на фирмата-изпълнител и предстои да стане ясно дали и тя ще понесе някаква отговорност. \"На всички затруднения, които се създадоха, се реагира веднага и се отстраняват, но това е нещо ново, което сега се внедрява и започва да работи. Считам, че до седмица техническите проблеми ще бъдат отстранени\", каза още Глосов. Той съобщи, че броят продадени електронни винетки се увеличава и досега са продадени над 71 000 броя за над 5 млн. лв. \r\nОт опозицията също коментираха темата. Лидерът на БСП  Корнелия Нинова  посочи, че проблемът с винетките показва, че системата е в пълен хаос. „Управляват ни некомпетентни и неграмотни хора, унищожена е правовата държава и държавността изобщо. Борисов се подиграва с народа. За неговото правителство отново няма отговорност“, каза Нинова. Тя заяви още, че в случая оставката на министри е абсолютно задължителна, защото отговорността е политическа, а не на чиновници. Заместник-председателят на ПГ на „БСП за България“ и зам.-председател на транспортната комисия в парламента  Георги Свиленски  коментира, че правителството трябва час по-скоро да освободи държавата от управлението си. \r\nПроблемите с електронните винетки започнаха още в началото годината. Те са свързани с липсата на терминали за купуване на е-винетка, с продажбата на няколко винетки за един автомобил и с липсата на потвърждение за конвертиран хартиен стикер в електронен. Заради проблемите от АПИ обявиха, че ще дадат гратисен период на шофьорите и до 15 януари няма да се налагат глоби. Казус възникна и около темата за въвеждането на задължителна винетка при преминаване по Северната скоростна тангента в София, като в последствие тази идея отпадна. След среща на министър-председателя с представители на Националното сдружение на общините се стигна до решение в рамките на няколко седмици общините да решат кои пътища да бъдат извадени от списъка за винетната система. Премиерът Борисов обеща до 15 дни системата да заработи нормално. \r\nМинистърът на регионалното развитие и благоустройството  Петя Аврамова  обяви на пресконференция, че продадените към момента електронни винетки са над 73 хил. за повече от 5 млн. лв. „В ГЕРБ проблеми с оставките няма и това сме го доказали. Проблем имат други политически партии. Атаките освен хакерски, вече са и политически. Това е много сложна система, която ще доизградим и ще работи перфектно. Цялата система ще е завършена до края на януари, когато се очаква и най-голям бум в продажбата. Оставката е най-лесна, съсредоточили сме върху работата да завършим системата. И сега се монтират апарати, оборудват се работни места“, каза Петя Аврамова и подчерта, че са очаквали подкрепа от всички политически сили, защото приходите от електронната система са много нужни за ремонта и изграждането на републиканската пътна мрежа. „Защото всеки петък опозицията ми задава въпроси, свързани с пътищата“, добави министър Аврамова.", "date": "2019.01.06", "title": "Уволнения заради електронните винетки (ОБЗОР)"}
{"url": "http://www.focus-news.net/news/2019/01/06/2608880/izvestiya-sasht-planirat-da-ostavyat-voyska-v-yuzhna-siriya-za-neopredelen-srok.html", "text": "Властите в САЩ възнамеряват да оставят част от военния си контингент в южните райони на Сирия за неопределено време, след като оттеглят основните си войскови подразделения, пише вестник  „Известия“ , като се позовава на информация от американската медийна корпорация NBC News. \r\nОт Сирия някои войскови части ще бъдат прехвърлени към Ирак, това се планира да се случи в близките две седмици, съобщава източникът на американските журналисти.   \r\nВ средата на декември 2018 президентът Тръмп издаде заповед за пълно оттегляне на американската войска от Сирия, като заяви, че САЩ са разгромили силите на терористичната групировка „Ислямска държава“ („ИД“, забранена в Русия – бел. „Известия“) и че тя е в Сирия самото по тази причина. На 20 декември оставка подаде Джеймс Матис, военният министър, който не беше съгласен с президентското решение. В началото на 2019-та Тръмп се съгласи да удължи срока на оттегляне до четири месеца, а после обяви, че никога не е бил поддръжник на бързото извеждане на войската на САЩ от Сирия.  Ивелина Ватова", "date": "2019.01.06", "title": "„Известия“: САЩ планират да оставят войска в южна Сирия за неопределен срок"}
{"url": "http://www.focus-news.net/news/2019/01/06/2608885/the-guardian-hilyadi-na-protest-v-budapeshta-sreshtu-robskiya-zakon.html", "text": "Хиляди са излезли на протест в Будапеща срещу закона за допълнителното работно време, станал известен като „ робският закон“, според който работодателите имат право да изискват до 400 часа извънреден труд годишно, пише  The Guardian  в неделното си издание. Гневът на унгарците е насочен срещу управлението на Виктор Орбан като цяло, срещу съдебната система и за свободата на медиите.  \r\nХиляди протестиращи  в Унгария забравиха за снега и смразяващите температури и излязоха по улиците на протестен марш срещу дясното правителство на Виктор Орбан, за да осъдят грубото законодателство на страната им. Протестът им е провокиран от приетия през декември „робски закон“. \r\nПоне 10 000 души са участвали в шествието в Будапеща, от историческия Площад на героите до сградата на парламента на брега на Дунава. Някои са протестирали срещу новите съдилища, които могат лесно да бъдат манипулирани, както твърди критиката. Други са се обявили директно срещу контролираните от държавата медии с викове „Телевизията лъже“. Транспарантите, които са носели в събота протестиращите, са призовавали „Да пометем режима“ и за „национална стачка“.  \r\n Партията на Орбан „Фидес“, която има широка подкрепа, спечели изборите през миналата година  и има две трети парламентарно мнозинство. Правителството му пое контрола над институции, които по-рано бяха независими, а Европейският парламент гласува да открие дисциплинарни процедури срещу Унгария, заради риска, на който се подлага принципа за управление на закона.    Ивелина Ватова", "date": "2019.01.06", "title": "The Guardian: Хиляди на протест в Будапеща срещу „робския закон“"}
{"url": "http://www.focus-news.net/news/2019/01/06/2608887/the-telegraph-moskva-razrabotva-nova-shpionska-mrezha-vav-velikobritaniya.html", "text": "След случая в Салисбъри Москва е започнала „да плете“ нова шпионска мрежа на Острова. За това пише на първа страница неделният  The Telegraph .    \r\nСпоред добре осведомени източници Външното разузнаване на Русия се опитва да създаде нова шпионска мрежа в Обединеното кралство, след като военната единица, която стоеше зад случая „Салисбъри“ се разпадна. \r\nВластите в Лондон все по-често се безпокоят от опитите на руското външно разузнаване да възстанови положението си в страната. Висши служители твърдят, че са напълно уверени, че Главното разузнавателно управление (ГРУ) на Русия, което беше отговорно за опита за покушение срещу Сергей Скрипал, е ефективно неутрализирано.   \r\nТова е изводът от подробно разработено разследване, под ръководството на разузнаването,  за употребата на различни видове оръжие в борбата с тероризма.  Ивелина Ватова", "date": "2019.01.06", "title": "The Telegraph: Москва разработва нова шпионска мрежа във Великобритания"}
{"url": "http://www.focus-news.net/news/2019/01/06/2608886/pazardzhik-v-1100-chasa-na-6-yanuari-shte-zapochne-ritualat-po-izvazhdaneto-na-krasta-ot-vodite-na-reka-umishka-v-bratsigovo.html", "text": "В Община Брацигово ритуалът по изваждането на Богоявленския кръст във водите на река Умишка ще бъде изпълнен на 6 януари – Йордановден,  съобщиха от  общинската администрация . Празничният ритуал за всички жители и гости ще започне в 08,00 часа със Света Божествена литургия и Богоявленски водосвет, отслужени  от протойерей Любомир Траянов в храм „Свети Йоан Предтеча“ в град Брацигово. От 11.00 часа, на моста на река Умишка, до Градски исторически музей /площад Костур/ ще бъде дадено началото на ритуала за изваждането на Светия кръст от студените води за здраве и благоденствие.", "date": "2019.01.06", "title": "Пазарджик: В 11.00 часа на 6 януари ще започне ритуалът по изваждането на кръста от водите на река Умишка в Брацигово"}
{"url": "http://www.focus-news.net/news/2019/01/06/2608889/the-sunday-times-uzhasno-e-uvelichavaneto-na-broya-na-operatsiite-sreshtu-zatlastyavaneto-koeto-zastrashava-britanskata-zdravna-sistema.html", "text": "Разходите за хирургични операции представляват дял от спираловидно трупащите се разходи за проблемите, свързани с наднорменото тегло, за които в Националната здравна система (НЗС) на Великобритания са заделени шест милиарда паунда годишно, пише неделният  The Sunday Times . \r\nПовече от 41 000 души с наднормено тегло се нуждаят от операции за смяна на бедрена кост или коленна става. В този списък влизат дори 17-годишни момичета.   \r\nПроучване на вестника е установило, че броят на пациенти с проблеми в тази област само за осем години се е увеличил почти шест пъти. Така този 575 на сто ръст на хирургичните операции в момента струва на НЗС на Обединеното кралство по 200 милиона паунда годишно. \r\n Лекари, здравни експерти и депутати описват резултатите като „ужасяващи“ твърдят, че те са „ясно свидетелство“ за състоянието на „националното здраве“ въобще.    Ивелина Ватова", "date": "2019.01.06", "title": "The Sunday Times: ‘Ужасно“ е увеличаването на броя на операциите срещу затлъстяването, което застрашава британската здравна система"}
{"url": "http://www.focus-news.net/news/2019/01/06/2608888/the-telegraph-tereza-mey-se-opitva-da-pecheli-vreme-i-da-otlozhi-okonchatelnoto-glasuvane-za-neynata-sdelka-za-brekzit.html", "text": "Тереза Мей прави опити да печели време и така да отложи още последното гласуване за нейната сделка по Брекзит, което е насрочено за следващата седмица в Парламента, пише в неделя британският  The Telegraph . \r\nСпоред вестника помощниците на премиера са разработили план, съгласно който депутати ще одобрят условията за сделката с Европейския съюз, като се направят нови отстъпки. \r\nЗамисълът е да се ограничи възможността опозицията да гласува и така да се купи време за преговорите с лидерите на Европейския съюз.   \r\nИзточник от Уайтхол твърди, че макар „ тонът, с който Даунинг Стрийт и Брюксел разговарят, да се е подобрил от средата на декември насам, и двете страни все още са „твърде далеч“ от онова, което всяка от тях очаква да получи.   Ивелина Ватова", "date": "2019.01.06", "title": "The Telegraph: Тереза Мей се опитва да печели време и да отложи окончателното гласуване за нейната сделка за Брекзит"}
{"url": "http://www.focus-news.net/news/2019/01/06/2608891/gabrovo-album-sas-snimki-na-nesashtestvuvashtiya-veche-valnenotekstilen-kombinat-georgi-genev-e-kulturna-tsennost-na-regionalniya-istoricheski-muzey-za-yanuari.html", "text": "Албум със снимки на несъществуващия вече вълненотекстилен комбинат „Георги Генев“ е културна ценност на Регионалния исторически музей за месец януари, съобщават от  културната институция . Той е от 34 листа с 42 снимки, голям формат (46/30/5 см), посветен на изграждането на нов апретурно-багрилен цех на комбината през 1962-66 г. \r\nВ продължение на близо 40 години две големи предприятия определят облика на Габрово като индустриален град и текстилен център. Те се създават от национализираните през 1947 г. частни вълнено и памукотекстилни фабрики. \r\nСлед национализацията в Габрово се образува Държавно индустриално обединение „Вълнена индустрия“ (ДИОВИ), което определя значението на града като индустриален център на регион, обхващащ почти цяла Централна и Североизточна България. Национализираният вълненотекстилен бранш в Габрово и околността притежава през 1947 г. около 44% от вретената и 30,3% от тъкачните станове в страната, разпределени в 29 предприятия. През 1948 г. в града започва подготовка за изграждане на вълненотекстилен комбинат на една производствена площадка. \r\nСъс заповед на Министерството на леката промишленост от 1 януари 1959 г. вълненотекстилните предприятия в Габрово се сливат и образуват: Държавен вълненотекстилен комбинат (ДВТК) „Георги Генев“ – Габрово. Новият комбинат се състои от 27 основни цеха, разположени върху 13 производствени площадки (бивши частни фабрики) в различни райони на града. Към този момент ВТК „Георги Генев“ става най-голямото предприятие в Габровски окръг. Той има голямо икономическо и социално значение не само за региона, но и за страната. Машините и съоръженията на новия комбинат са главно придобити от национализираните предприятия. \r\nЗа своето съществуване ВТК „Георги Генев“ сменя няколко пъти името и административното си подчинение.", "date": "2019.01.06", "title": "Габрово: Албум със снимки на несъществуващия вече вълненотекстилен комбинат „Георги Генев“ е културна ценност на Регионалния исторически музей за януари"}
{"url": "http://www.focus-news.net/news/2019/01/06/2608892/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Лейбъристката Ив Купър оглавява група, която е предложила допълнение към финансовия закон, с което може да се затрудни работата на финансовото министерство на страната, пише  The Times . \r\nГрупа, в която влизат представители на всички парламентарно представени партии ще се опита да попречи тази седмица да се стигне до Брекзит без сделка, като предложи да се спре финансирането на правителството и да се разработи модел за неговото „затваряне“ в стил Доналд Тръмп.   \r\nВъв вторник депутатите ще гласуват за две допълнения към финансовия закон, които ще доведат Уайтхол до задънена улица освен ако Тереза Мей не спечели одобрението на парламента за сделката си с Брюксел.   \r\nБившият министър на лейбъристкия кабинет Ив Купър е начело на група от избрани политици-лидери, които са предложили добавка, съгласно която финансовото министерство „се обезвластява“, т.е. ограничават се правомощията му да действа по принципа „без сделка“, ако министрите силово се стремят да продължат без подкрепата на депутатите. В петък вечерта тя обяви, че групата включва в състава си и бивши консервативни министри.   \r\n*** Тереза Мей прави опити да печели време и така да отложи още последното гласуване за нейната сделка по Брекзит, което е насрочено за следващата седмица в Парламента, пише в неделя британският  The Telegraph . \r\nСпоред вестника помощниците на премиера са разработили план, съгласно който депутати ще одобрят условията за сделката с Европейския съюз, като се направят нови отстъпки. \r\nЗамисълът е да се ограничи възможността опозицията да гласува и така да се купи време за преговорите с лидерите на Европейския съюз.   \r\nИзточник от Уайтхол твърди, че макар „ тонът, с който Даунинг Стрийт и Брюксел разговарят, да се е подобрил от средата на декември насам, и двете страни все още са „твърде далеч“ от онова, което всяка от тях очаква да получи. \r\n*** Хиляди са излезли на протест в Будапеща срещу закона за допълнителното работно време, станал известен като „ робският закон“, според който работодателите имат право да изискват до 400 часа извънреден труд годишно, пише  The Guardian  в неделното си издание. Гневът на унгарците е насочен срещу управлението на Виктор Орбан като цяло, срещу съдебната система и за свободата на медиите.  \r\nХиляди протестиращи  в Унгария забравиха за снега и смразяващите температури и излязоха по улиците на протестен марш срещу дясното правителство на Виктор Орбан, за да осъдят грубото законодателство на страната им. Протестът им е провокиран от приетия през декември „робски закон“. \r\nПоне 10 000 души са участвали в шествието в Будапеща, от историческия Площад на героите до сградата на парламента на брега на Дунава. Някои са протестирали срещу новите съдилища, които могат лесно да бъдат манипулирани, както твърди критиката. Други са се обявили директно срещу контролираните от държавата медии с викове „Телевизията лъже“. Транспарантите, които са носели в събота протестиращите, са призовавали „Да пометем режима“ и за „национална стачка“.  \r\n Партията на Орбан „Фидес“, която има широка подкрепа, спечели изборите през миналата година  и има две трети парламентарно мнозинство. Правителството му пое контрола над институции, които по-рано бяха независими, а Европейският парламент гласува да открие дисциплинарни процедури срещу Унгария, заради риска, на който се подлага принципа за управление на закона.", "date": "2019.01.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/06/2608890/the-times-deputati-zaplashvat-sas-zatvaryane-v-stil-tramp-zaradi-brekzit.html", "text": "Лейбъристката Ив Купър оглавява група, която е предложила допълнение към финансовия закон, с което може да се затрудни работата на финансовото министерство на страната, пише  The Times . \r\nГрупа, в която влизат представители на всички парламентарно представени партии ще се опита да попречи тази седмица да се стигне до Брекзит без сделка, като предложи да се спре финансирането на правителството и да се разработи модел за неговото „затваряне“ в стил Доналд Тръмп.   \r\nВъв вторник депутатите ще гласуват за две допълнения към финансовия закон, които ще доведат Уайтхол до задънена улица освен ако Тереза Мей не спечели одобрението на парламента за сделката си с Брюксел.   \r\nБившият министър на лейбъристкия кабинет Ив Купър е начело на група от избрани политици-лидери, които са предложили добавка, съгласно която финансовото министерство „се обезвластява“, т.е. ограничават се правомощията му да действа по принципа „без сделка“, ако министрите силово се стремят да продължат без подкрепата на депутатите. В петък вечерта тя обяви, че групата включва в състава си и бивши консервативни министри.    Ивелина Ватова", "date": "2019.01.06", "title": "The Times: Депутати заплашват със „затваряне“ в стил Тръмп заради Брекзит"}
{"url": "http://www.focus-news.net/news/2019/01/06/2608893/pregled-na-mezhdunarodnite-novini-do-6-chasa-agentsiya-fokus.html", "text": "Шестима моряци бяха взети като заложници при пиратско нападение в Гвинейския залив. Всички те са руски граждани. Това е съобщило посолството на РФ в Бенин на страницата си във Фейсбук, съобщава  ТАСС .    \r\nВ съобщението се казва:\"На 2 януари 2019 година срещу плавателния съд MSC Mandy, намиращ се в териториалните води на Бенин, бе извършено пиратско нападения. В този момент на борда му се намираха 24 души, повечето от които – граждани на Русия“. \r\n\"Нападателите са взели шестима като заложници, в това число капитана на съда. Всички те са граждани на Русия“. Се пояснява в информацията на дипломатическата мисия. \r\nМерки за освобождаването на моряците е предприело и посолството на РФ в Нигерия. От него са уточнили, че от 24-членния екипаж, 23-ма са руснаци.  18-те моряка, които не са взети за заложници, са в безопасност на борда на самия плавателен съд, който вече е напуснал териториалните води на Бенин и Нигерия.   \r\nОт дипломатическата мисия в Нигерия съобщават, че тя \"в сътрудничество с местните органи предприема всички необходими мерки, за да установи местонахождението на похитените руски моряци и да ги освободи“.   \r\n*** Джон Болтън, съветник за национална сигурност на президента на САЩ, предупреди сирийското правителство, че не трябва да приема оттеглянето на американските войски като покана да използва химическо оръжие, съобщава турският вестник  Yeni Safak .  \r\n\"Няма никаква промяна в позицията на САЩ по отношение на употребата на химическо оръжие от сирийския режим, всяко подобно действие ще срещне нашата сериозна реакция, както вече го направихме два пъти“. Това изявление Болтън е направил пред репортерите в самолета малко преди да кацне в Тел Авив, Израел. \r\n\"Така че режимът на Асад не трябва да има никакви илюзии по този въпрос.\" \r\n*** \r\nb> Атина.  Центърът за бездомни лица в Ираклион в събота и неделя е отворен, съобщава местното издание   Тhestival.gr . \r\nНиските температури обхванаха  целия регион Ретимно и планинската верига Псилоритис, Крит. \r\n Много гърци вече са потеглили на път за празника на Богоявление въпреки прогнозите, че в района се очаква още застудяване, особено в района на морския курорт Ворина. От местната Гражданска защита  съобщават, че екипите им са готови да оказват първа помощ.   \r\n*** \"Напускането на Споразумението представлява глътка въздух за народа, но освен това задушава някои много специални хора“, е заявил министърът за дигиталната политика Никос Папас в интервю за вестник Real News, съобщава агенция  ANA-MPA . \r\nСпоред медиите той има предвид лидера на Нова Демокрация Кириакос Мицитакис, Костас Симитис, бивш премиер и бивш лидер на ПАСОК, и Янис Стурнарас, управител на Националната банка на Гърция, които е определил като Хидра за Преспанското споразумение.   \r\nВ навечерието на ратификацията на Споразумението от Преспа Папас е казал, че всички политически сили се изправят пред историята, която ще ги оценява.  Попитан за своята сфера на работа, той е съобщил, че през януари ще се подпише договор за създаване на система за електронно разпространение на официални документи, предстои дигитализация и на селскостопанския сектор.   \r\n*** Няколко хиляди души в събота са излезли на протест в сръбската столица. Това е пето по ред масово събиране в Белград в края на седмицата срещу управлението на Александър Вучич, който се обвинява в авторитаризъм, съобщава  AFP . \r\n Протестите представляват най-голямо предизвикателство за управлението на президента. За първи път те бяха организирани след като един от лидерите на опозицията беше бит в навечерието на политическо събиране в централна Сърбия през ноември.   \r\nОпозиционният Алианс за Сърбия (SZS), коалиция от партии от почти целия спектър, обвини нападателите, че са поддръжници на режима на Вучич и неговата Сръбска прогресивна партия, нещо, което властите отхвърлиха.   \r\n\" Няколко стотици протестираха в южния град Крагуевац и 50 души – в Нови Сад на север“, съобщи новинарската агенция Beta. \r\nСлед първия протест, който се състоя на 8 декември, към демонстриращите се присъединиха студенти и публични личности, по-специално художниците.   \r\nПротестиращите се събраха пред Факултета по философия и поеха по улиците на Белград, като носеха огромни транспаранти с надписи „1 от 5 милиона“. \r\nТова е напомняне за заявеното преди време от Вучич, че той няма да отговори на исканията на опозицията за свободни медии и честни избори \"дори и на улиците да излязат пет милиона души“. \r\nКоментирайки демонстрациите президентът бе заявил също, че е „готов да изслуша гражданите, които участват в тях, но не и лъжците от опозицията“.   \r\n***  В Египет един полицай е загинал и други двама са ранени при експлозия край църква в събота, съобщава източник от службите за сигурност, информира  AFP  .   \r\nВзривът е бил произведен докато екип по сигурността е демонтирал експлозива в Наср Сиги, в предградията на Кайро.  \r\nИнцидентът се случва два дни преди коптското християнско малцинство в страната да посрещне Коледа на 7 януари.  Освен това той се случи и преди Коледната меса в неделя в катедралата „Рождество Христово“ в новата административна столица на Египет, на която се очаква да присъства и президентът Абдел Фагах ал-Сиси и да освети катедралата.    \r\nКоптските християни, които представляват 10 на сто от населението на Египет, са на прицел на групировката „Ислямска държава“ („ИД“) в последните години. При джихадистките нападения през декември 2016-та загинаха повече от 100 копти.  \r\nВ началото на ноември при нападение на „ИД“ бяха убити шестима копти и един англиканец в централната провинция Миня.  По-късно полицията съобщи, че 19 заподозрени джихадисти са били убити при престрелка.  \r\nПри атентат в църкви-близнаци през април 2017-та „ИД“ уби повече от 40 души, а през декември същата година стрелец от групировката уби девет души при нападение срещу църква в южно предградие на Кайро.   \r\nОт април 2017 година страната е в режим на извънредно положение.   \r\n*** Близо 50 000 \"жълти жилетки\" излязоха в събота по улиците и площадите на Франция, съобщава в коментар за протестите  AFP . \r\nОсмият им ден беше белязан от сблъсъци със силите на реда и евакуация на говорителя на правителството, след като тълпата със строителни машини нахлу в двора на Министерството  \r\nВ Туитър президентът Макрон реагира веднага:\" Отново крайното насилие напада Републиката. Трябва да се прегрупират силите, за да стигнем до дебат и диалог \". \r\nИ вътрешният министър осъди сблъсъците, макар че според него повечето демонстрации \"вървяха добре\". В частност той осъди нападенията срещу кметства, институции и полицейски управления и обвини \"журналистите и вестниците“, че  „прилагат насилие\". \r\n В Париж сутринта премина относително спокойно, в протеста имаше около 4000 участници, но след обед сблъсъци имаше в няколко района на столицата. Пожар избухна в баржа-ресторант, закотвена недалеч от музея „Д’Орсе“. По прочутия парижки булевард „Сен Жермен“ бяха запалени множество коли, кофи за боклук, имало и импровизирани барикади, според журналистите от AFP. \r\n*** \r\nb> Вашингтон.  Президентът Доналд Тръмп заяви, че има слаб напредък в преговорите, след като частичното „затваряне“ на правителството навлезе в своята трета седмица, информира  AFP  в събота. Разговорите ще продължат и в неделя.  \r\nОт 22 декември една четвърт от федералните институции не работят, след като Тръмп поиска милиарди долари за изграждането на стена по границата с Мексико.   \r\nВицепрезидентът Майк Пенс се срещна в събота с представители на Чък Шумър, ръководителят на демократите в контролирания от републиканците Сенат, и с Нанси Пелоси, председател на Долната камара в Конгреса, която от четвъртък е под контрола на демократите.   \r\nПо този повод Тръмп написа в Туитър: \"Вицепрезидентът Майк Пенс и екипът току-що напуснаха Белия дом. Накратко той ме информира за срещата с представителите на Шумър/Пелоси. Днес (събота – бел. ред.) няма особен напредък. Втората среща е утре (неделя – бел. ред.).\" \r\nПри предишния състав на Конгреса, когато републиканците държаха в ръцете си изцяло контрола на положението, Сенатът единодушно прие мярка за пълно финансиране на правителството до 8 февруари, оставяйки повече време за дебати, включително и за сигурността по границата.   \r\nНа 20 декември обаче Тръмп смени курса и отхвърли тази мярка под натиск от страна на крайно консервативни законодатели и видни представители на медиите.   \r\nДокато военни и други главни институции в САЩ са изцяло финансирани, тази ситуация принуди 800 000 чиновници от другите ведомства или да излязат в нежелана отпуска, или да работят без заплащане. От втората група са служители от въздушната сигурност, работещи в администрацията на транспортната сигурност, агенти на ЦРУ и други.  . \r\n„Закриването“ затвори музеите „Смитсън“, основна туристическа атракция, напълни с боклук националните паркове и накара чиновниците да се разтревожат за сметките, които трябва да плащат.   \r\n„Частичното прекратяване на работата на правителството разклати и пазарите.   \r\nИзграждането на стена по 3 200-километровата граница между САЩ и Мексико бе централно обещание в предизборната платформа на Тръмп през 2016-та, когато той обеща да се справи с нелегалната миграция, свързана с престъпността, наркотиците и бандите. \r\n*** Властите в САЩ възнамеряват да оставят част от военния си контингент в южните райони на Сирия за неопределено време, след като оттеглят основните си войскови подразделения, пише вестник  „Известия“ , като се позовава на информация от американската медийна корпорация NBC News. \r\nОт Сирия някои войскови части ще бъдат прехвърлени към Ирак, това се планира да се случи в близките две седмици, съобщава източникът на американските журналисти.   \r\nВ средата на декември 2018 президентът Тръмп издаде заповед за пълно оттегляне на американската войска от Сирия, като заяви, че САЩ са разгромили силите на терористичната групировка „Ислямска държава“ („ИД“, забранена в Русия – бел. „Известия“) и че тя е в Сирия самото по тази причина. На 20 декември оставка подаде Джеймс Матис, военният министър, който не беше съгласен с президентското решение. В началото на 2019-та Тръмп се съгласи да удължи срока на оттегляне до четири месеца, а после обяви, че никога не е бил поддръжник на бързото извеждане на войската на САЩ от Сирия. \r\n*** Освен в Париж в събота сблъсъци с представителите на реда и сигурността имаше и в редица градове на Франция, съобщава  AFP .   Руан : протестиращ е бил прострелян в задната част на главата, според кореспондента на АФП. След това \"жълтите жилетки\" са издигнали барикади и са хвърляли предмети срещу полицейска казарма в града.   Кан :\"Протестиращите отидоха пред прочутия хотел „Кан“ с твърде агресивни намерения,  охраняващите го полицаи са замеряни със снаряди\", е заявил префектът на града Калвадос в специално съобщение. Избухнали са няколко пожара, особено в административния център. Бордо и Тулуза : те са сред основните центрове на националния протест. В Бордо хилядите демонстранти носеха банери с надписи „Обединени, промяната е възможна“. Стигна се до сблъсъци с полицията, като протестиращите хвърляха павета, снаряди, а полицаите са отговорили със сълзотворен газ.  Лион : Хиляди \"жълти жилетки\" блокираха магистрала А7, която минава през града  и създадоха в събота задръствания, когато хората се връщаха след коледната и новогодишна ваканция: \"Ние сме тук, за да променим системата. Стига да има какво да се променя. И все пак ще продължим да сме тук.\", е заявил пред AFP23-годишен студент. \r\nДвижението на \"жълтите жилетки\" обединява французи от средите на работническата  и средната класа, които след 17 ноември предявиха искания за фискалната и социалната политика на правителството. Според тях тя е твърде несправедлива. Тази нова форма на гражданска мобилизация прие формата на т. нар. „кръгова окупация“ в цяла Франция само в един ден от седмицата, всяка събота. \r\nВ резултат на протестите президентът Макрон обяви редица отстъпки – през 2019 да се отмени увеличението на таксите върху горивата, да се приемат мерки за подобряване на покупателната способност за приблизително 10 милиарда евро, от средата на януари да започне национален дебат по проблемите, заявени категорично от французите. \r\n*** Атаката е извършена, след като Тръмп обяви, че ще изтегли войските на САЩ, тъй като „ние победихме „Ислямска държава“ („ИД“), пише вестник  The Guardian .   \r\nДвама британци от специалните сили на Обединеното кралство в Сирия са сериозно ранени по време на ракетна атака от страна на „ИД“. Смята се, че инцидентът е станал в събота сутринта. Войниците са отведени със самолет на американските сили за медицинско лечение.   \r\nКюрдският новинарски сайт Rudaw съобщава, че британските войници са били ранени при нападение срещу база на Сирийските демократични сили (СДС) в град Деир ез-Зор, в източната част на страната. Съобщава се и за убит кюрдски боец. От  СДС са съобщили на местната медия: „В резултат на нападение с умни ракети от „ИД“, боец на кюрдската милиция е убит, а друг е ранен, ранени са и двама британски войника.“  \r\nБританските специални сили са в Сирия, но правителството никога не коментира с какво точно се занимават. Министърът на отбраната обяви, че „ние не обсъждаме специалните сили.” \r\nОбединеното кралство е част от водената от САЩ коалиция, провеждаща въздушни атаки срещу „ИД“ в Сирия. \r\n*** След случая в Салисбъри Москва е започнала „да плете“ нова шпионска мрежа на Острова. За това пише на първа страница неделният  The Telegraph .    \r\nСпоред добре осведомени източници Външното разузнаване на Русия се опитва да създаде нова шпионска мрежа в Обединеното кралство, след като военната единица, която стоеше зад случая „Салисбъри“ се разпадна. \r\nВластите в Лондон все по-често се безпокоят от опитите на руското външно разузнаване да възстанови положението си в страната. Висши служители твърдят, че са напълно уверени, че Главното разузнавателно управление (ГРУ) на Русия, което беше отговорно за опита за покушение срещу Сергей Скрипал, е ефективно неутрализирано.   \r\nТова е изводът от подробно разработено разследване, под ръководството на разузнаването,  за употребата на различни видове оръжие в борбата с тероризма. \r\n*** Разходите за хирургични операции представляват дял от спираловидно трупащите се разходи за проблемите, свързани с наднорменото тегло, за които в Националната здравна система (НЗС) на Великобритания са заделени шест милиарда паунда годишно, пише неделният  The Sunday Times . \r\nПовече от 41 000 души с наднормено тегло се нуждаят от операции за смяна на бедрена кост или коленна става. В този списък влизат дори 17-годишни момичета.   \r\nПроучване на вестника е установило, че броят на пациенти с проблеми в тази област само за осем години се е увеличил почти шест пъти. Така този 575 на сто ръст на хирургичните операции в момента струва на НЗС на Обединеното кралство по 200 милиона паунда годишно. \r\n Лекари, здравни експерти и депутати описват резултатите като „ужасяващи“ твърдят, че те са „ясно свидетелство“ за състоянието на „националното здраве“ въобще.", "date": "2019.01.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/06/2608883/the-guardian-dvama-voynitsi-ot-spetsialnite-britanski-sili-raneni-ot-id-v-siriya.html", "text": "Атаката е извършена, след като Тръмп обяви, че ще изтегли войските на САЩ, тъй като „ние победихме „Ислямска държава“ („ИД“), пише вестник  The Guardian .   \r\nДвама британци от специалните сили на Обединеното кралство в Сирия са сериозно ранени по време на ракетна атака от страна на „ИД“. Смята се, че инцидентът е станал в събота сутринта. Войниците са отведени със самолет на американските сили за медицинско лечение.   \r\nКюрдският новинарски сайт Rudaw съобщава, че британските войници са били ранени при нападение срещу база на Сирийските демократични сили (СДС) в град Деир ез-Зор, в източната част на страната. Съобщава се и за убит кюрдски боец. От  СДС са съобщили на местната медия: „В резултат на нападение с умни ракети от „ИД“, боец на кюрдската милиция е убит, а друг е ранен, ранени са и двама британски войника.“  \r\nБританските специални сили са в Сирия, но правителството никога не коментира с какво точно се занимават. Министърът на отбраната обяви, че „ние не обсъждаме специалните сили.” \r\nОбединеното кралство е част от водената от САЩ коалиция, провеждаща въздушни атаки срещу „ИД“ в Сирия.   Ивелина Ватова", "date": "2019.01.06", "title": "The Guardian: Двама войници от специалните британски сили ранени от „ИД“ в Сирия"}
{"url": "http://www.focus-news.net/news/2019/01/06/2608894/sportzavarshi-svetovniyat-mladezhki-shampionat-po-hokey-na-led.html", "text": "Младежкият национален отбор на Русия победи Швейцария с 5:2 за бронза в шампионата на света по хокей на лед, който се провежда в Канада.  \r\nЗавърши и финалът между отборите на САЩ и Финландия. Резултатът е 2:3. \r\nГоловете за САЩ вкараха Чмелевски и Норис, за Финландия – Илонен, Латвала и Како. \r\nКласирането е: Първо място - Финландия \r\n               Второ място – САЩ \r\n               Трето място – Русия.", "date": "2019.01.06", "title": "Спорт:Завърши световният младежки шампионат по хокей на лед"}
{"url": "http://www.focus-news.net/news/2019/01/06/2608896/tanyug-vuchich-kompromisat-v-politikata-ne-oznachava-porazhenie-a-pobeda.html", "text": "„Компромисът в политиката не е поражение, а победа и не трябва да се приема само в бъдеще време“. Това е написал президентът на Сърбия Александър Вучич в статия за специалното празнично издание на сръбския вестник Kurir, съобщава  ТАНЮГ .  \r\n\"Когато пиша това, знам, че сърбите не могат и не искат да го приемат, защото е по-лесно да живеят в собствените си митове и да се хвалят, а не в реалността ... Много неща трябва да се променят \", споделя президентът с читателите на Kurir.  Ивелина Ватова", "date": "2019.01.06", "title": "ТАНЮГ: Вучич: Компромисът в политиката не означава поражение, а победа."}
{"url": "http://www.focus-news.net/news/2019/01/06/2608895/sport-dinamo-moskva-e-napravil-nay-dobrata-oferta-za-ivelin-popov.html", "text": "Капитанът на националите Ивелин Попов е най-близо до трансфер в Динамо (Москва), съобщава  \"Спорт-Експрес\" .  \r\nСпоред информацията футболистът е получил предложение, което във финансово отношение значително надхвърля офертите на други два руски клуба - Ростов и Рубин.  \r\nМного е вероятно Попов, който се оказа ненужен в Спартак (Москва), да подпише с Динамо. Тимът заема 12-о място в руската Премиер лига и до края на сезона ще се бори за оцеляване.", "date": "2019.01.06", "title": "Спорт: Динамо Москва е направил най-добрата оферта за Ивелин Попов"}
{"url": "http://www.focus-news.net/news/2019/01/06/2608878/afp-50000-zhalti-zhiletki-v-ulichni-sblasatsi-v-parizh-i-regionite.html", "text": "Близо 50 000 \"жълти жилетки\" излязоха в събота по улиците и площадите на Франция, съобщава в коментар за протестите  AFP . \r\nОсмият им ден беше белязан от сблъсъци със силите на реда и евакуация на говорителя на правителството, след като тълпата със строителни машини нахлу в двора на Министерството  \r\nВ Туитър президентът Макрон реагира веднага:\" Отново крайното насилие напада Републиката. Трябва да се прегрупират силите, за да стигнем до дебат и диалог \". \r\nИ вътрешният министър осъди сблъсъците, макар че според него повечето демонстрации \"вървяха добре\". В частност той осъди нападенията срещу кметства, институции и полицейски управления и обвини \"журналистите и вестниците“, че  „прилагат насилие\". \r\nВ Париж сутринта премина относително спокойно, в протеста имаше около 4000 участници, но след обед сблъсъци имаше в няколко района на столицата. Пожар избухна в баржа-ресторант, закотвена недалеч от музея „Д’Орсе“. По прочутия парижки булевард „Сен Жермен“ бяха запалени множество коли, кофи за боклук, имало и импровизирани барикади, според журналистите от AFP.   Ивелина Ватова", "date": "2019.01.06", "title": "AFP: 50000 \"жълти жилетки\" в улични сблъсъци в Париж и регионите"}
{"url": "http://www.focus-news.net/news/2019/01/06/2608897/sport-chelsi-pobedi-notingam-s-20-za-kupata-na-angliya.html", "text": ": Челси победи Нотингам в мач от 3-я кръг за Купата на Англия. Актуалният носител на Купата спечели с 2:0, а головете отбеляза Алваро Мората в началото на втората част. Сеск Фабрегас, за когото това бе последният мач с екипа на Челси, пропусна дузпа при 0:0. В 84-ата минута бе най-емоционалният момент в мача. Фабрегас бе сменен, а публиката на \"Стамфорд бридж\" го изпрати с бурни аплодисменти.   \r\nВ четвърти кръг продължават още Манчестър Юнайтед, Евертън, Уест Бромич и Уест Хем.", "date": "2019.01.06", "title": "Спорт: Челси победи Нотингам с 2:0 за Купата на Англия"}
{"url": "http://www.focus-news.net/news/2019/01/06/2608898/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-vidin.html", "text": "Интензивен е трафикът за товарни автомобили на изход на ГКПП „Дунав мост – Видин“. Това съобщиха от пресцентъра на  ГД „Гранична полиция“ . Данните са към 6.00 часа. На границата със Сърбия, Македония, Гърция и Турция движението се извършва нормално на всички гранични контролно-пропускателни пунктове.", "date": "2019.01.06", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост – Видин“"}
{"url": "http://www.focus-news.net/news/2019/01/06/2608900/predstoyashti-sabitiya-v-stranata-za-6-yanuari-agentsiya-fokus.html", "text": "*** \r\nОт 11.00 часа на пл. „Свети Александър Невски“ президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия. Държавният глава ще приеме почетния строй на представителните части на Българската армия и ще положи венец пред Паметника на Незнайния воин.  \r\n*** \r\nВ 10.50 часа в музея на Христо Ботев вицепрезидентът Илияна Йотова ще поднесе цветя пред бюста на поета и революционер и пред паметника на майка му Иванка Ботева. В 11.15 часа вицепрезидентът ще произнесе слово за Христо Ботев. Илияна Йотова ще поднесе цветя пред паметника на бащата на поета революционер Ботьо Петков, след което заедно с шествието-поклонение ще се отправи към мемориалния комплекс „Христо Ботев“.  \r\n*** \r\nОт 09.00 часа в патриаршеската катедрала „Св. Александър Невски“ ще бъде отслужена Василиева света Литургия. В 10.00 часа патриарх Неофит ще отслужи Велик Богоявленски водосвет. \r\n*** \r\nВ 13.00 часа до езерото в ж.к. „Дружба“ в присъствието на кмета на София Йорданка Фандъкова ще се проведе тържествен водосвет по случай празника Богоявление (Йордановден). След това ще бъде проведен ритуалът по изваждане на Светия кръст от водите на езерото.  \r\n*** \r\nОт 13.00 часа пред бюст-паметника на Христо Ботев в Борисовата градина ще се проведе тържествено честване по повод 171 години от рождението на великия български революционер, общественик, поет и публицист. Слово ще произнесе доц. д-р Тодор Чобанов, заместник-кмет на Столична община. Лидерът на БСП – София и заместник-председател на Комисията по образование и култура на Столичния общински съвет Калоян Паргов също ще участва в честването. \r\n*** \r\nВ 08.30 часа шествие от асеновградските църковни храмове до Пешеходния мост в града ще тръгне литийно шествие по повод Богоявление. В о9.00 часа ще има празничен водосвет и хвърлянето на кръста в ледените води на реката. В 10.00 часа на централния площад „Акад. Николай Хайтов“ в Асеновград ще бъде извършен ритуал по тържествено освещаване на бойните знамена на Военно формирование 24490. Програмата за Богоявление в града ще завърши с празничен концерт и народно веселие на площада, които ще започнат в 10.30 часа. \r\n*** \r\nОт 11.30 часа в храм „Свето Възнесение Господне” ще бъде отслужена празнична литургия, а от 12.00 часа – литийно шествие от храма до плажа и ритуално хвърляне на кръста. \r\n*** \r\nВ 07.30 часа в църквата „Въведение Богородично“ ще бъде осветен Богоявленският кръст. В 10.30 часа християнският символ ще бъде потопен във водите на Благоевградска Бистрица, в района при бюст-паметника на Ильо войвода, при моста за Регионален исторически музей. В 11.15 часа пред бюст-паметника на Христо Ботев на пл. „Народни будители” ще се състои и ритуал по полагане на цветя по повод 171 г. от рождението на българския поет и революционер. \r\n*** \r\nВ 08.00 часа в храм ,,Св. Вмчк. Димитър“ ще бъде отслужена света литургия. От 10.30 часа ще тръгне литийно шествие до пристана на южния бряг на ферибота, а от 11.00 часа ще се състои Велик богоявленски водосвет и изваждане на кръста. \r\n*** \r\nВ 08.00 часа в храм „Свети Йоан Предтеча“ ще бъдат отслужени Света Божествена литургия и Богоявленски водосвет. От 11.00 часа, на моста на река Умишка, до Градски исторически музей (площад Костур) ще бъде дадено началото на ритуала за изваждането на Светия кръст от студените води за здраве и благоденствие. \r\n*** \r\nВ 08.30 часа в храм „Св. св. Кирил и Методий“ ще бъде отслужена празнична света литургия. В 11.30 часа ще стартира литийно шествие за спасяването на Светия кръст. То ще премине по следния маршрут: пл. „Св. св. Кирил и Методий\" - ул. „Александровска\" - ул. „Ал. Богориди\" - Приморски парк - Моста. Хвърлянето на Светия кръст в морето и спасяването му е с начален час 12.00. \r\n*** \r\nОт 10.00 до 11.30 часа пред Моста ще става записването на  участниците в надпреварата за спасяването на кръста, само срещу представяне на лична карта, документ за актуален медицински преглед (медицинско) и подписване на декларация за поемане на лична отговорност. \r\n*** \r\nВ 11.15 часа на пл. „Св. св. Кирил и Методий\" ще се състои молебен за здраве и церемония по освещаване на бойните знамена на Българската армия. \r\n*** \r\nОт 12.30 часа пред бронзовия бюст на Христо Ботев в Морската градина ще бъдат поднесени цветя и венци.  \r\n*** \r\nОт 13.00 часа в галерия „Богориди\" на ул. „Ал. Богориди\" №48 ще бъде открито 20-тото юбилейно издание на традиционната изложба на тримата бургаски художници, носещи името Йордан - Йордан Маринов, Йордан Петров, Йордан Ангелов. \r\n*** \r\nОт 8.30 часа в Катедрален храм „Успение Богородично” ще се състои тържествена Богоявленска литургия.  \r\n*** \r\nОт 10.00 часа на площад „Св. Св. Кирил и Методий” ще се състои военен ритуал – Благославяне на военните части и техните бойни знамена.  \r\n*** \r\nОт 10.30 часа от Катедралния храм ще тръгне общоградско шествие, което ще премине по пл. „Независимост“, бул. „Княз Борис I“, площад „Антон Новак“ /на входа на Морската градина/ до паметника на Христо Ботев на Алеята на възрожденците, където ще бъдат поднесени венци и цветя с военен ритуал.  \r\n*** \r\nОт 11.30 часа на Буна 1 ще се проведе Велик Богоявленски водосвет.  \r\n*** \r\nВ 10.30 часа в катедрален храм “Св.вмчк Димитър Солунски“ кметът на Община Видин Огнян Ценков ще присъства на тържествената Света литургия по повод празника Богоявление (Йордановден). В 10.50 ч. от храма ще потегли литийно шествие към градския плаж край крепостта „Баба Вида“, където ще бъде хвърлен Богоявленският кръст във водите на река Дунав. \r\n*** \r\nОт 11.00 часа пред паметника на Христо Ботев в двора на ОУ „Христо Ботев“ ще се състои общоградско поклонение.  \r\n*** \r\nОт 10.30 часа на Наковия мост над река Джерман ще се състои ритуал по спасяване на богоявленския кръст.  \r\n*** \r\nОт 10.00 часа на площад „Св. св. Кирил и Методий” пред катедралния храм „Св. Успение Богородично” ще се проведе церемония по освещаване на бойните знамена и военен ритуал. Военният ритуал ще се състои непосредствено след завършване на Богоявленската литургия. След благославянето на бойните знамена ще се състои шествие до паметника на Христо Ботев, където с военен ритуал ще бъдат положени венци и цветя по случай 171 години от рождението му. След ритуала шествието ще продължи до Първа буна, където ще се проведе църковният ритуал „Велик Богоявленски водосвет“ и хвърляне на кръста в морето. \r\n*** \r\nОт 08.00 до 09.00 часа ще бъдат отслужени утринно богослужение и Света литургия в храмовете „Св. равноапостоли Петър и Павел“ и „Св. Архангел Михаил“. От 10.00 часа ще бъде отслужен Богоявленски водосвет. От 11.00 часа на Омуртагов мост ще се проведе Велик Богоявленски водосвет, освещаване на водите и изваждане на Христовия кръст. \r\n***  \r\nОт 09.00 часа в Кaтeдpaлния хpaм „Св. Рoждecтвo Бoгopoдичнo” ще бъде отслужена Cвeтa литypгия и тъpжecтвeн бoгoявлeнcки вoдocвeт.   \r\n*** \r\nОт 10.00 часа в църквата „Света Богородица – Живоприемний Източник“ ще бъде отслужено тържествено богослужение.  В 12.00 часа ще бъде направен Богоявленски водосвет и хвърлен Христовия кръст във водите на река Белица.  \r\n***  \r\nОт 10.30 часа от Кaтeдpaлния хpaм „Св. Рoждecтвo Бoгopoдичнo” до площад „Цар Асен І” ще се проведе литийно шествие.  \r\n***  \r\nОт 10.45 часа на площад  „Цар Асен І”  ще се състои блaгocлавяне и водосвет на бoйните знaмeна нa Нaциoнaлния вoeнeн yнивepcитeт „Васил Левски” и знaмeнaтa нa Облacтния и Общинcкия съвет на Съюза нa oфицepитe и cepжaнтитe oт зaпaca и peзepвa. \r\n***  \r\nОт 11.00 часа ще се проведе шествие от площад  „Цар Асен І”  до Владишкия мост.  \r\n***  \r\nОт 11.15 часа ще се състои ритуалът по изваждане на богоявленския кръст от река Янтра.  \r\n*** \r\nВ 09.00 часа в храм „Света Троица“ в кв. „Каменица“ ще започне празнична литургия. В 10.30 часа ще тръгне литийно шествие от храма до плаж „Терма“, където Богоявленският кръст ще бъде хвърлен в 11.00 часа. Там ще бъде извършен и Богоявленски водосвет. В 9.00 часа в храм „Света Богородица“ в квартал „Лъджене“ ще започне Литургията, а в 10.30 е литийното шествие от храма до централния плаж, където ще бъде хвърлен вторият кръст. В 9.00 часа в църквата „Свети Георги“ в квартал „Чепино“ ще започне празничната Литургия за Богоявление. В 10.00 часа ще тръгне литийно шествие до езерото „Клептуза“, където в 11.00 часа ще бъде хвърлен третият Богоявленски кръст и ще бъде извършен водосвет. \r\n*** \r\nОт 10.00 часа пред паметника на Христо Ботев в кв. „Лъджене“ ще се проведе възпоменателно поклонение по повод 171 години от рождението на Христо Ботев. \r\n*** \r\nОт 11.00 часа на моста в с. Краводер ще се състои водосвет и спасяване на кръста от водите на р. Ботуня. За всички присъстващи ще бъде осигурен топъл курбан, а за участниците в ритуала специални награди. \r\n*** \r\nВ 10.30 часа пред паметника на Христо Ботев бъдат отбелязани 171 години от рождението му. В рамките на честването ще прозвучат стихове за поета-революционер и ще се изнесат данни, проследяващи делото и живота му. В знак на почит и признателност пред паметника на Христо Ботев ще бъдат поднесени венци и цветя. \r\n*** \r\nОт 11.30 часа на моста до разклона за село Згориград и местността Леденика ще бъде отбелязан Йордановден. Програмата ще започне с Богоявленски водосвет, отслужен от Негово Високопреосвещенство Врачански Митрополит Григорий, който ще хвърли кръста в ледените води на река Лева. \r\n*** \r\nОт 10.00 часа в НЧ „Градина – Върбица – 1894” ще се състои рецитал по повод 171 години от рождението на Христо Ботев. В 11.00 часа пред паметника на Христо Ботев в едноименния парк ще бъдат поднесени венци и цветя от ръководството на Общината, политически партии, неправителствени организации и граждани. \r\n***  \r\nОт 12.00 часа  от моста на река Янтра при село Първомайци ще се състоят водосвет и  ритуал по хвърляне на Светия кръст във водите на река Янтра по повод Богоявление (Йордановден).  \r\n*** \r\nВ 07.00 часа в катедралния храм „Св. св. Кирил и Методий“ ще бъде отслужено Богослужение за празника Йордановден. В 09.00 часа започва светата Литургия. В 10.45 ще бъде направен водосвет в храма. В 11.15 часа започва литийното шествие по улица „Търговска“ към река Градска, а в 11.45 часа кръстът ще бъде спуснат във водите на реката и ще бъдат осветени водните извори и знамената на офицерите и сержантите от запаса и резерва, както и на Граничното полицейско управление. \r\n*** \r\nВ 09.00 часа в храм „Въведение Богородично“ ще бъде отслужена Божествена света литургия. В 11.00 часа ще започне ритуалът по изваждането на богоявленския кръст от водите на река Дряновска.  \r\n*** \r\nВ 10.00 часа с полагане на венци и цветя пред бюст-паметника на Христо Ботев в Градската градина ще бъдат отбелязани 171 години от рождението на великия революционер. \r\n*** \r\nОт 11.00 часа на Буна 2 ще се състои ритуално хвърляне на кръста за Йордановден. Преди това ще бъде отслужена света литургия. \r\n*** \r\nОт 09.00 часа с божествена света Литургия и Велик водосвет във всички православни храмове в Казанлък ще започне отбелязването на Йордановден. В 10.30 часа от храм „Свети Пророк Илия” ще тръгне литийно шествие към моста на Старата река, до парк „Тюлбето“, където ще бъде хвърлен богоявленският кръст.  \r\n*** \r\nОт 09.00 часа в храм „Св. Архангел Михаил” ще бъде отслужена Божествена литургия, след което млади мъже от селото ще се преборят за спасяването на богоявленския кръст. \r\n*** \r\nВ 08.00 часа ще започне отбелязването на Богоявление с мъжко хоро във водите на река Тунджа.  \r\n*** \r\nВ 11.00 часа при Мемориален комплекс „Христо Ботев“ ще се състои митинг-поклонение по повод навършването на 171 години от рождението на поета-революционер. Ще има слово за Ботев и полагане на „Гирлянд на славата“ пред паметника на героя.  \r\n*** \r\nВ 08.00 часа ще се извърши Празнична Света Литургия в църквите „Свети Николай” и „Света Богородица” по повод Богоявление. В 09.15 часа ще тръгне шествие от пл. „Васил Левски“ до Желязков мост. В 09.30 часа на Желязков мост ще се отслужи Велик Богоявленски водосвет. Ще бъде осветено бойното знаме на 61-ва Стрямска механизирана бригада и знамената на военно-патриотични организации. Ще се изпълни и ритуал по хвърляне на кръста.  \r\n*** \r\nОт 11.00 часа от катедралния храм „Свето Успение Богородично” ще тръгне литийно шествие по повод Богоявление.  \r\n*** \r\nОт 10.30 часа в езерото в парк „Монтанензиум“ ще се проведе ритуал по хвърляне на кръста на Богоявление.  \r\n***   \r\nВ 10.15 часа тръгва Литийно шествие до моста на р. Марица, където ще бъде извършен Богоявленски водосвет и хвърляне на кръста.  \r\n***   \r\nВ 11.00 ч. ще бъдат поднесени цветя на паметника на Ботев по повод 171 г. от рождението му.  \r\n*** \r\nВ 11.00 часа в при езерото в градския парк ще бъде отслужен Велик Богоявленски водосвет и ще бъде хвърлен кръста за Йордановден. В 17.30 часа в катедрален храм „Св. Димитър“ ще започне Богоявленски концерт. \r\n*** \r\nОт 12.00 часа пред паметника на поета революционер на булевард ,,Христо Ботев\" кметът на Община Плевен и представители на общинската администрация ще поднесат цветя в знак на признателност пред паметта на националния герой.  \r\n*** \r\nОт 12.30 при историческия мост на река Вит край село Ясен ще бъде хвърлен кръста на Богоявление. \r\n*** \r\nВ 09.00 часа в катедралния храм „Успение Богородично“ ще се отслужи Архиерейска света Литургия за Богоявление. В 12.00 часа ще се извърши освещаване на войнските знамена. В 12.30 часа ще се отслужи Велик водосвет на брега на река Марица и ще се изпълни ритуал по хвърляне на кръста.  \r\n*** \r\nОт 13.30 часа пред паметника на Христо Ботев в Цар Симеоновата градина ще бъде отбелязана 171-вата годишнина от рождението му.  \r\n*** \r\nОт 08.30 часа в храм „Преображение Господне“  ще бъде отслужена празнична света литургия, а от 09.00 часа – празнична света литургия в храм „Свето Рождество Богородично”. В 10.30 часа ще започне литийно шествие от храма до бул. „Яворов“ и ритуално хвърляне на кръста (на морската алея пред ритуалната зала). \r\n*** \r\nОт 10.30 часа в местност „Паметниците“ ще се проведе традиционното скачане в река Дунав за богоявленския кръст. \r\n*** \r\nОт 09.00 часа в катедралния храм „Св. св. първоапостоли Петър и Павел“ ще бъде отслужена Архиерейска Василиева Света литургия и Велик Богоявленски водосвет от Доростолския митрополит Амвросий в съслужение с духовенството от епархията. От 10.30 ч. шествието ще се отправи към брега на р. Дунав и ще се проведе ритуалното спасяване на Св. Кръст.   \r\n*** \r\nВ 07.30 часа в храм „Рождество Богородично“ ще започне тържествена служба по случай Йордановден. В 11.30 часа в района на река Струма в града ще се проведе ритуал по хвърляне и изваждане на кръста.  \r\n*** \r\nВ 08.00 часа в храм „Св. София” ще бъде отслужена Василиева св. литургия. От  11.00 часа на  площад „Панайот Хитов” ще се състои ритуалът по освещаване на бойните знамена на Военно формирование 22220 гр. Сливен. В  11.20 часа ще тръгне литийно шествие от площ. „ Панайот Хитов” до новия мост на ж.к. „ Кольо Фичето”. От  11.30 часа ще бъде отслужен Велик Богоявленски водосвет, освещаване на водното естество и изваждане на св. Кръст от водите на Новоселска река. \r\n*** \r\nВ 09.00 часа в храм „Св. Висарион Смоленски” негово високопреподобие архимандрит Висарион ще отслужи света литургия. В 10.30 часа пред храма архиерейският наместник на Смолянската духовна околия ще извърши Богоявленски водосвет и ще освети бойните знамена на 101-ви алпийски полк. В 11.00 часа с литийно шествие до моста на река Черна до АРЗ  ще се състои ритуал по хвърляне на кръста.  \r\n*** \r\nВ 12.30 часа с тържество и поднасяне на венци ще се отбележи 171 години от рождението на Христо Ботев. Събитието ще се състои пред паметника на Ботев на пл. „Свобода”- Стар център. \r\n*** \r\nВ 09.30 часа в катедралния храм „Св. Николай“ ще бъдат отслужени Утреня и св. Василиева литургия. В 12.00 часа пред храма ще се извърши Великият Богоявленски водосвет и ритуал по освещаването на бойните знамена на гарнизон „Стара Загора“. След това оттам ще тръгне литийно шествие до комплекс „Езерото“ в парк „Йордан Капсамунов“. Очаква се около 12.30 часа владиката да хвърли Богоявленския кръст във водите на езерото. \r\n*** \r\nВ 11.00 часа пред бюст-паметника на Христо Ботев в парк „Митрополит Методий Кусев“ ще се състои тържествен общоградски ритуал по полагане на венци и цветя.  \r\n*** \r\nВ 10.15 часа пред паметника на Христо Ботев ще бъдат поднесени цветя по повод 171 години от рождението на поета. В 10.30 ще тръгне литийното шествие от храм-паметник „Свети Архангел Михаил“, а в 11.00 часа е Богоявленският водосвет и ритуалът по хвърляне на кръста във водите на река Луда Яна. Той ще се състои на моста срещу СУ „Св. св. Кирил и Методий“ в град Стрелча. \r\n***   \r\nОт 10.30 часа на кейовата стена ще бъде отслужен Богоявленски водосвет и ще бъде изпълнен ритуалът по хвърляне на кръста във водите на река Дунав. \r\n*** \r\nОт 11.00 часа пред паметника на Христо Ботев (пред Образцово народно читалище „Заря-1858”) ще се състои тържествен ритуал по полагане на венци и цветя.  \r\n*** \r\nОт 06.45 часа от храма „Успение Богородично“ в град Шипка ще започнат празненствата за Богоявление. Ритуалното хвърляне на кръста е от 07.45 часа във водите на Старата река, източно от завод „Индустриалтехник“. \r\n*** \r\nВ 09.00 часа във всички храмове ще бъде отслужена света божествена литургия.  В 11.00 часа пред сградата на Община Шумен ще се проведе церемония по освещаване на българските бойни знамена и светини.  След освещаването на българските бойни знамена и светини пред сградата на общината ще бъдат поднесени цветя пред бюст-паметника на Христо Ботев, който се намира пред ПГМЕТТ “Христо Ботев”. Кметът Любомир Христов ще присъства и на хвърлянето на Богоявленския кръст. Ритуалът ще се проведе от 12.00 часа на Шуменското езеро.  \r\n*** \r\nВ 11.30 часа пред храм „Свети Николай Чудотворец” ще се състои тържествен водосвет по освещаване на бойните знамена. Веднага след ритуала ще тръгне литийното шествие до моста на река Тунджа на входа на Градския парк, където в 12.00 часа ще се състои хвърлянето на светия кръст във водите на реката. Шествието ще се движи по следния маршрут: от храм „Св. Николай Чудотворец”, по ул. „Ал. Стамболийски”, покрай Съдебна палата, Военен клуб, Минерална баня, до моста в Градския парк.", "date": "2019.01.06", "title": "Предстоящи събития в страната за 6 януари (Агенция „Фокус“)"}
{"url": "http://www.focus-news.net/news/2019/01/06/2608899/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\nІ. МЕТЕОРОЛОГИЧНА ОБСТАНОВКА: \r\nТемпературите са в интервала от - 19° до + 3°. Времето над страната е облачно. \r\nСлаб до умерен вятър духа в областите: Търговище, Силистра, Варна, Добрич, Видин, Разград и Смолян. Сняг вали в областите: Враца, Видин, Монтана, Плевен, Кюстендил, Перник и в районите на Луковит, Ябланица, Тетевен и Бели Извор /обл. Ловеч/; проход „Шипка“; Своге, Бистрица, Сливница, Драгоман, Пирдоп, Гълъбец, АМ „Тракия“, АМ „Люлин“, АМ„Хемус“/обл. София/; Благоевград и Станке Лисичково;  \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. \r\nОграничена видимост до 80 м поради мъгла има в района на Деков /обл. Плевен/. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради констатирани неравности по пътната настилка. \r\nШофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. \r\nдо 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента - до 10.01.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч - до 31.05.2019 г. \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка.  \r\nОбласт Сливен: \r\nШофьорите да се движат с повишено внимание в района на с. Биково от км 254+500 до км 254+750 в посока Бургас поради нарушена предпазна ограда /мантинела/. Участъкът е сигнализиран с пътни знаци и ограничението на скоростта е 110 км/ч до 07.01.2019 г. \r\nАМ „Хемус“:  \r\nОбласт София: \r\nОбласт София: \r\nДо 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ – отворен за всички МПС; \r\n- „Печинско“ - забранен за МПС над 12 т.; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – целогодишно з е абранено движението на МПС над 12 т, както и тегленето на ремаркета и полуремаркета. Срок; \r\n- „Превала“ – забранено е движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради снегонавявания и влошаване на метеорологичната обстановка. Срок до 08.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\n Обходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат има. Шофьорите да се движат с повишено внимание по тези участъци.", "date": "2019.01.06", "title": "Актуална пътна обстановка"}
{"url": "http://www.focus-news.net/news/2019/01/06/2608881/afpda-smenim-sistemata.html", "text": "Освен в Париж в събота сблъсъци с представителите на реда и сигурността имаше и в редица градове на Франция, съобщава  AFP .   Руан : протестиращ е бил прострелян в задната част на главата, според кореспондента на АФП. След това \"жълтите жилетки\" са издигнали барикади и са хвърляли предмети срещу полицейска казарма в града.   Кан :\"Протестиращите отидоха пред прочутия хотел „Кан“ с твърде агресивни намерения,  охраняващите го полицаи са замеряни със снаряди\", е заявил префектът на града Калвадос в специално съобщение. Избухнали са няколко пожара, особено в административния център. Бордо и Тулуза : те са сред основните центрове на националния протест. В Бордо хилядите демонстранти носеха банери с надписи „Обединени, промяната е възможна“. Стигна се до сблъсъци с полицията, като протестиращите хвърляха павета, снаряди, а полицаите са отговорили със сълзотворен газ.  Лион : Хиляди \"жълти жилетки\" блокираха магистрала А7, която минава през града  и създадоха в събота задръствания, когато хората се връщаха след коледната и новогодишна ваканция: \"Ние сме тук, за да променим системата. Стига да има какво да се променя. И все пак ще продължим да сме тук.\", е заявил пред AFP23-годишен студент. \r\nДвижението на \"жълтите жилетки\" обединява французи от средите на работническата  и средната класа, които след 17 ноември предявиха искания за фискалната и социалната политика на правителството. Според тях тя е твърде несправедлива. Тази нова форма на гражданска мобилизация прие формата на т. нар. „кръгова окупация“ в цяла Франция само в един ден от седмицата, всяка събота. \r\nВ резултат на протестите президентът Макрон обяви редица отстъпки – през 2019 да се отмени увеличението на таксите върху горивата, да се приемат мерки за подобряване на покупателната способност за приблизително 10 милиарда евро, от средата на януари да започне национален дебат по проблемите, заявени категорично от французите.  Ивелина Ватова", "date": "2019.01.06", "title": "AFP:\"Да сменим системата\""}
{"url": "http://www.focus-news.net/news/2019/01/06/2608901/tanyugkitayskoto-chudo-v-sarbiya-investitsiya-ot-10-miliarda-dolara.html", "text": "Китайското чудо в Сърбия се равнява на 10 милиарда щатски долара, съобщава сръбската държавна телеграфна агенция  ТАНЮГ .  \r\nКитайските инвестиции в съседна Сърбия в проекти, които вече се изпълняват, и в бъдещи проекти, трябва да достигнат 10 милиарда долара. Голяма част от тях са включени в инициативата на Китай \"Един пояс, един път\". \r\nПроникването на Китай в тази част на света се осъществява едновременно с пътя, който Сърбия е поела за членство в Европейския съюз. И Брюксел, и Вашингтон гледат с голямо внимание и със страх от този нов и сериозен съперник.    Ивелина Ватова", "date": "2019.01.06", "title": "ТАНЮГ:Китайското чудо в Сърбия, инвестиция от 10 милиарда долара"}
{"url": "http://www.focus-news.net/news/2019/01/06/2608902/predstoyashti-mezhdunarodni-sabitiya-za-6-yanuari-agentsiya-fokus.html", "text": "Връчване на Томоса за автокефалия на новата обединена Украинска православна църква \r\n***  Православните християни празнуват Бъдни вечер по стария календар \r\n***  Египетският президент Абдел Сиси открива нова джамия и нова коптска християнска катедрала \r\n***  Обявяват предварителните резултати от президентските избори \r\n***  Връчване на наградите „Златен глобус“", "date": "2019.01.06", "title": "Предстоящи международни събития за  6 януари  (Агенция \"Фокус\")"}
{"url": "http://www.focus-news.net/news/2019/01/06/2608904/nimh-oblachnostta-shte-se-znachitelna-na-povecheto-mesta-shte-ima-prevalyavaniya-ot-snyag.html", "text": "Днес облачността ще е по-често значителна и на повече места ще има превалявания от сняг. По-съществени ще са валежите в Централния Предбалкан. Вятърът от северозапад ще се усили, ще е предимно умерен и с него ще нахлува нова порция студен въздух. Максималните температури ще са предимно между минус 2° и 3°. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . \r\nПо Черноморието ще има значителна облачност и на места ще превали слаб сняг. Ще духа умерен вятър от север-северозапад. Максималните температури ще са 0°-3°. Температурата на морската вода е около 6°. Вълнението на морето ще бъде 1-2 бала, след обяд по южното крайбрежие ще се усилва. \r\nНад планините ще има значителна облачност с превалявания от сняг. Ще духа  умерен, по-късно през деня и силен северозападен вятър.  Максималната температура на височина 1200 метра ще е около минус 7°, на 2000 метра – около минус 12°. \r\nАтмосферното налягане ще се понижава, но след обяд ще започне да се повишава.", "date": "2019.01.06", "title": "НИМХ: Облачността ще се значителна, на повечето места ще има превалявания от сняг"}
{"url": "http://www.focus-news.net/news/2019/01/06/2608908/otbelyazvame-171-godini-ot-rozhdenieto-na-balgarskiya-revolyutsioner-i-poet-hristo-botev.html", "text": "Днес отбелязваме 171 години от рождението на българския революционер и поет Христо Ботев - национален герой, революционен демократ, поет, журналист. Роден е в Калофер на 6 януари (по нов стил), 25 декември (по стар стил), през 1848 г. През 1863 г. с помощта на Н. Геров заминава за Русия, където постъпва като частен ученик във Втора Одеска гимназия. През 1865 г. Ботев напуска гимназията и се свързва с руските революционни среди. Заради произнесената от него реч на 11 май в чест на славянските просветители братята Кирил и Методий е принуден да напусне Калофер и заминава отново за Русия с намерението да продължи образованието си в Одеса. След това се прехвърля в Румъния, като отначало се установява в Букурещ, а после в Браила и работи като словослагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Христо Ботев се приготвя да мине в България с четата на дядо Жельо войвода (Ж. Чернев), на която е определен за секретар. Тогава написва стихотворението си \"На прощаване\". След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си. \r\nВ края на април 1871 г. Ботев е задържан в продължение на два месеца във Фокшанския затвор (във връзка с разкриване дейността на Н. Ф. Меледин) и след излизането му на свобода се установява отново в Букурещ. Започва работа в печатницата на Л. Каравелов и става негов съратник в редактирането на в. \"Свобода\", след неговото спиране през 1873 г. - и на в. \"Независимост\". През 1873 г. Ботев започва издаването и на своя втори самостоятелен в. \"Будилник\". На 8 декември 1874 г. той започва да издава като орган на комитета в. \"Знаме\". По такъв начин след удара, нанесен на Вътрешната революционна организация след обесването на В. Левски и колебанията на Л. Каравелов, той застава начело на БРЦК . След избухването на въстанието в Босна и Херцеговина през 1875 г. БРЦК под ръководството на Христо Ботев започва подготовката на въстание в България. Преждевременното избухване на въстанието и неговият неуспех (Старозагорско въстание 1875 г.) довеждат до сериозни разногласия в БРЦК. След избухването на Априлското въстание през 1876 г. Ботев застава начело на чета и с нея преминава в България, за да окаже помощ на въстаналия народ. След неколкодневни тежки боеве той е убит в подножието на връх Камарата във Врачанския балкан. \r\nТворчеството на Христо Ботев оставя белег в сърцата на всички родолюбци и патриоти. Сред най-известните му произведения са “Майце си”, “Към брата си”, “На прощаване”, “Елегия”, “Делба”, “До моето първо либе”, “Хайдути”, “Пристанала”, “Борба”, “Странник”, “Гергьовден”, “Патриот”, “Хаджи Димитър”, “В механата”, “Моята молитва”, “Зададе се облак темен”, “Ней”, “Обесването на Васил Левски”, “Защо не съм…?”, “Послание” и др.", "date": "2019.01.06", "title": "Отбелязваме 171 години от рождението на българския революционер и поет Христо Ботев"}
{"url": "http://www.focus-news.net/news/2019/01/06/2608903/sport-bautista-agut-pobedi-berdih-i-specheli-titlata-v-doha.html", "text": "Роберто Баутиста Агут спечели титлата от турнира в Доха. Испанецът се наложи с 6:4, 3:6, 6:4 над бившия № 4 в света Томаш Бердих, като по този начин взе девети трофей в кариерата си.   \r\nПобедата във финалния двубой над Бердих дойде само ден, след като на полуфиналите Агут успя да отстрани световния № 1 Новак Джокович, а преди това елиминира и Стан Вавринка. \r\nПрез миналата година Агут спечели две титли - в Дубай и Окланд и завърши сезона под № 24.", "date": "2019.01.06", "title": "Спорт: Баутиста Агут победи Бердих и спечели титлата в Доха"}
{"url": "http://www.focus-news.net/news/2019/01/06/2608905/prezidentat-rumen-radev-shte-uchastva-v-tseremoniyata-za-osveshtavaneto-na-boynite-znamena-i-znamenata-svetini-na-balgarskata-armiya.html", "text": "Президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия, който ще се състои от 11.00 часа на пл. „Свети Александър Невски“ в столицата. Това съобщиха от  Прессекретариата на държавния глава . \r\nДържавният глава ще приеме почетния строй на представителните части на Българската армия и ще положи венец пред Паметника на Незнайния воин.", "date": "2019.01.06", "title": "Президентът Румен Радев ще участва в церемонията за освещаването на бойните знамена и знамената светини на Българската армия"}
{"url": "http://www.focus-news.net/news/2019/01/06/2608907/pravoslavnata-tsarkva-otbelyazva-bogoyavlenie-yordanovden.html", "text": "Църквата отбелязва Йордановден, който е един от най-големите християнски празници. Това е денят, в който Йоан Кръстител кръщава в река Йордан Иисус Христос. След тайнството на Богоявление хората видели с очите си християнското триединство на Отец (гласа), Дух (гълъба, кацнал на рамото на Христос) и Син (земния човек) и започнали да вярват, за това денят се нарича още Богоявление. До този ден се смята, че дните са опасни и по земята бродят караконджули и демони - наричат се \"Мръсни дни\", Поганци, Караконждуви дни. С кръщаването на водата светът става безопасно място за живеене. \r\nВ нощта преди Йордановден се смята, че небето се отваря и каквото си пожелаеш ще ти се сбъдне. \r\nВ църквата се извършва служба и, придружен от тържествено шествие, попът отива до река или водоем и хвърля кръста във водата. По традиция нечетен брой момчета се хвърлят, за да го хванат. Смята се, че който пръв го хване ще бъде много здрав и всичко ще му спори. В миналото този, който хванел кръста, бил богато награждаван от своите съселяни. \r\nСмята, се че болните, ако се измият с вода от мястото, където е изваден кръста, ще оздравеят. Носи се вода и вкъщи да се поръси за здраве или да бъде лек през годината, ако се наложи. Вярва се, че, ако кръстът замръзне във водата, годината ще е плодородна, а народът - здрав.  \r\nВ Югозападна България денят се нарича Мъжки водици - защото се къпят само младоженците и момченцата до 1 година. В Родопите същият ритуал се нарича хаскане по възгласа ''ха-а-с-с-а'', с който придружават повдигането до 3 пъти на този, който е къпан. От този ден нататък до Великденските заговезни започва периода на сватбите.  \r\nНа този ден сгодените ергени отивали с родителите си у дома на момата, която искали да вземат, а майка им (свекървата на момата) измивала лицето й с вода и я дарявала с китка и златна пара. В Калоферско и днес на празника мъже танцуват танци в ледените води. \r\nТрадиционно на трапезата на Йордановден се слага пита, свинско, сърмички, пълнени чушки, кисело зеле, боб, вино. Жените, родили скоро, правят кравайчета и раздават на близки и комшии за здравето на детето. \r\nИмен ден имат: Йордан, Богдан, Йорданка, Данчо, Данка, Борил, Богомил, Бистра, Найден, Божидар, Божидара и техните производни.", "date": "2019.01.06", "title": "Православната църква отбелязва Богоявление – Йордановден"}
{"url": "http://www.focus-news.net/news/2019/01/06/2608911/sofiya-v-borisovata-gradina-shte-se-provede-tarzhestveno-chestvane-po-povod-171-godini-ot-rozhdenieto-na-hristo-botev.html", "text": "Днес от 13.00 часа пред бюст-паметника на Христо Ботев в Борисовата градина ще се проведе тържествено честване по повод 171 години от рождението на великия български революционер, общественик, поет и публицист. Това съобщиха от пресцентъра на  Столична община . В програмата ще участват Силвия Лулчева, мъжки вокален ансамбъл „България” с художествен ръководител акад. Валентин Бобевски и Гвардейският представителен духов оркестър. \r\nСлово ще произнесе доц. д-р Тодор Чобанов, заместник-кмет на Столична община. \r\nОрганизатори на празничното събитие са Столична община, Министерство на отбраната на Република България и Общонародна фондация „Христо Ботйов”.", "date": "2019.01.06", "title": "София: В Борисовата градина ще се проведе тържествено честване по повод 171 години от рождението на Христо Ботев"}
{"url": "http://www.focus-news.net/news/2019/01/06/2608912/denyat-6-yanuari-v-svetovnata-istoriya.html", "text": "През 1535 година испанският конкистадор Франсико Писаро открива града Лос Рейес де Лима (Лима) на пустинния тихоокеански бряг на Южна Америка, който той нарича “Град на боговете”. \r\nОснована е най-голямата германска въздухоплавателна авиокомпания “Луфтханза” през 1926 г. \r\nПрез 1961 г. Федералният съд в САЩ задължава университет в Джорджия да отмени забраната за прием на чернокожи. \r\nПрез 1973 г. американски астрономи оповестяват тезата си, че е възможно съществуването на живот на един от спътниците на Сатурн. \r\nНа 6 януари са родени: английският крал Ричард ІІ, френската национална героиня Жана Д`Арк, археологът Хайнрих Шлиман, откривател на античните градове Троя, Микена и Тиринт, италианският певец Андриано Челентано.На 6 януари умират: чешкият филолог Йозеф Добровски, създателят на азбуката за слепи Луи Брайл, американският президент Теодор Рузвелт. \r\n2018 г. \r\nВ Саудитска Арабия са арестувани 11 принцове за организирането на протест в кралския дворец. Групата принцове поискали отмяна на кралския указ, който ще ги принуди да си плащат сметките за вода и електричество. \r\n2018 г. \r\nТринадесет младежи са убити в района Казаманс в южната част на Сенегал. Жертвите събират дърва в гора, на 20 километра от област Зигиншор, когато са нападнати от въоръжена група от 15 души. \r\n2018 г. \r\nСтотици иранци провеждат митинги в подкрепа на протестите срещу режима в Иран в градовете Вашингтон, Стокхолм, Лондон, Париж и Берлин. \r\n2017 г. \r\nРусия започва да изтегля силите си от Сирия. \r\n2016 г. \r\nПрезидентът Росен Плевнелиев връчва Орден „Св. св. Кирил и Методий” I степен на Йордан Семерджиев „за големите му заслуги в областта на образованието и културата“ \r\n2016 г. \r\nПрезидентът Росен Плевнелиев връчва на Проф. д-р Милан Миланов орден „Стара планина“ I степен „за изключително големите му заслуги в областта на здравеопазването, медицинската наука и практика в Република България“ \r\n2016 г. \r\nПрезидентът Росен Плевнелиев връчва на Г-н Емил Зулфугар оглу Каримов, извънреден и пълномощен посланик на Република Азербайджан в Република България орден „Стара планина“ I степен „за неговите изключително големи заслуги за развитието на българо-азербайджанските отношения“ \r\n2015 г. \r\nСлужители в американския щат Масачузетс отварят капсула на времето, оставена от бащите основатели Пол Ривиър и Самюел Адамс. \r\n2015 г. \r\nПетима души са убити в размяна на огън между Индия и Пакистан в Кашмир, а хиляди са евакуирани. \r\n2014 г. \r\nБогуслав Соботка оглавява новото правителство на Чехия. \r\n2013 г. \r\nВ Перу стартира Рали Дакар 2013 г. \r\n2013 г. \r\nИндийски воeнни извършват нападение над пакистански граничен пост в Кашмир, при което един пакистански войник е убит, а друг – ранен. \r\n2013 г. \r\nДрон атака на американските военновъздушни сили унищожава над 9 бойци в Пакистан. Изстреляни са ракети по три обекта в Южен Вазиристан, недалеч от границата с Афганистан. \r\n2012 г. \r\nМощен взрив в центъра на Дамаск убива 26 и рани още 63 човека. \r\n2011 г. \r\nСпоред Файненшъл Таймс световната икономика е заплашена от ценовия шок при храните. \r\n2011 г. \r\nСпоред данни, изнесени от „Уикилийкс”, американски дипломати в свой доклад от 10 май 2009 г. определят „Газпром” като неефективен, политически ангажиран и корумпиран. Газовата компания има политически, а не икономически цели. \r\n2005 г. \r\nВ Брюксел започва световен конгрес на имамите и равините за мир. \r\n2002 г. \r\nГерманският ски скачач Свен Ханавалд става първият победител във всички състезания на Турнира на четирите шанци. \r\n1990 г. \r\nУчреден е \"Ера - 3\" като Движение за алтернативен граждански парламент и промяна . На 3 февруари 1990 г. прераства в Независима федерация \"Ера - 3\". От април 1990 г. се преобразува в Съюз на демократичните партии и движения \"Ера - 3\". Регистриран е през април. Председател става Славомир Цанков. \r\n1973 г. \r\nАмериканските астрономи обявяват възможността за съществуването на живот на един от спътниците на Сатурн. \r\n1961 г. \r\nФедералният съд в САЩ задължава университет в Джорджия да отмени забраната за прием на чернокожи. \r\n1946 г. \r\nЗавършват преговорите между представители на правителството и на опозицията за прилагане на Московското решение за включване на двама души от опозицията в бъдещото правителство. След консултации с американския политически представител Мейнард Барнс, Никола Петков и Коста Лулчев решават да поставят предварителни условия, каквито Московското решение не предвижда: цялостна реконструкция на кабинета, като министерствата на вътрешните работи и правосъдието се отнемат от БРП (к); нови парламентарни избори и отстраняване на \"партийния елемент\" от армията. Целта на опозицията е да се провокира отново намеса на САЩ и Англия и да не се позволи признаване на резултатите от бойкотираните от нея избори. \r\n1946 г. \r\nХо Ши Мин печели изборите във Виетнам. \r\nХо Ши Мин е виетнамски политик и държавник. От 1920 г. е член на Френската комунистическа партия. Инициатор е за създаване на единна комунистическа партия на Индокитай през 1930 г. През 1941 г. е председател на фронта Виетмин за борба срещу японските окупатори. През 1945 г. е председател на Временното правителство на Демократична република Виетнам. Президент и министър-председател е в периода 1946-1955 г. на Демократична република Виетнам. От 1951 г. е председател на ЦК на Виетнамската партия на трудещите се. На негово име през 1976 г. е наречен гр. Хошимин. \r\n1943 г. \r\nВърховният Съвет на СССР въвежда нови отличителни знаци за личния състав на Червената армия – пагони. Чрез заповед номер 25 на НКО от 15 януари се утвърждава формата и разцветката на пагоните, знаците за званията и емблемите на родовите войски и служби. \r\n1942 г. \r\nЗавършва първият полет около Земята извършен със самолет на компанията “Пан Американ” \r\n1941 г. \r\nФранклин Рузвелт произнася своята четвърта реч за свободата. Франклин Делано Рузвелт е президент на САЩ (1933-1945 г.) и е единственият държавен глава в историята, който е преизбиран 4 пъти. След неговата смърт е приета 22-та поправка на конституцията на САЩ, според която се забранява един и същи човек да бъде избиран повече от два пъти за президент. \r\nРузвелт управлява по време на две от най-големите кризи, пред които се изправя Америка - Голямата депресия и Втората световна война. Под негово ръководство Демократическата партия се превръща в най-голямата либерална политическа сила в САЩ. По време на управлението му се извършват множество реформи, които оказват благотворно влияние върху развитието и просперитета на САЩ. \r\n1929 г. \r\nСлед преврат на крал Александър Караджорджевич в Белград е установена кралска диктатура. Въведено е ново административно деление на Югославия, като българските територии са групирани в Скопска бановина (Вардарска Македония заедно с Враня, Пирот и Лесковец) и в Моравска бановина с център Ниш. Александър Караджорджевич е регент на Сърбия (1914 г.–1921 г.) и крал на Югославия от 1921 до 1934 г. Във външната си политика се придържа към сближение с Антантата. Убит е в Марсилия заедно с френския външен министър Л. Барту от Влaдо Черноземски. \r\n1926 г. \r\nВ Германия е основана авиокомпания “Луфтханза”. Тя е най-голямата германска въздухоплавателна компания. Луфтханза е основен член на обединението Star Alliance, което е едно от водещите световни въздухоплавателни обединения. Компанията е създадена през 1926 г., като резултат от сливането между \"Deutsche Aero Lloyd\" (DAL) и \"Junkers Luftverkehr\" на 6 януари същата година. Пълното име на компанията e : Deutsche Luft Hansa Aktiengesellschaft. Името Lufthansa произлиза от Luft (германската дума за въздух) и Hansa (търговската организация Hanseatic, управляваща големи части от северна Европа през средните векове). \r\n1916 г. \r\nПарламентът във Великобритания приема закон за задължителна военна повинност. \r\n1912 г. \r\nНю Мексико става 47-ят щат на САЩ. Ню Мексико е един от планинските щати, разположен в югозападната част на САЩ. Населението му се състои от местни американци, хора с испански произход, чиито предци са дошли в града през XVI век. През 1560 г. испански изследовател кръщава района на север от Мексико Nuevo Mexico (Ново Мексико). По-късно името е преведено на английски език и е запазено до наши дни. Днес Ню Мексико е известен като “Земя на магията”. През 1851 г. столица на щата става Санта Фе. \r\n1862 г. \r\nВ Русия са утвърдени Временни правила за устройство на полицията. \r\n1842 г. \r\nПо време на първата Англо-Афганистанска война (1838-1842 г.) под натиска на афганистанската армия, английската войска отстъпва от Кабул. \r\n1838 г. \r\nВ Мористаун (Ню Джърси) Самуел Морз и Алфред Уайл правят първата демонстрация на конструирания от тях телеграфен апарат. \r\nСамуел Морз е американски изобретател и художник. През 1837 г. изобретява електромагнитния телеграфен апарат, една година по-късно разработва телеграфен код на Морз. Рисува предимно исторически композиции и портрети. Основател и пръв президент е на Националната академия по дизайн в Ню Йорк. \r\n1582 г. \r\nПодписан е Ям-Заполският договор (Ливонска война 1558 – 1583 г.), 10-годишно примирие, между Русия и Реч Посполита (Литва и Полша обединени в една държава), според който Русия се отказва от своите завоевания в Ливoния. \r\nЛивонската война е война на Русия с Ливонския орден, Швеция, Полша и Великото Литовско княжество за Пр***тика и излаз на Русия на Балтийско море. В началото на войната (до 1561 г.) руската армия разгромява Ливонския орден. По-късно (до 1578 г.) бойните действия се водят с променлив успех, русите завладяват много пр***тийски крепости. След 1579 г. съотношението на силите вътре в Русия се изменя, поради което цар Иван IV Грозни е принуден да премине към отбранителна война (отбраната на Псков през 1581-1582 г., отбраната на Полоцк и др.). Ливонската война завършва с подписването на Ям-Замполското (1582 г.) и Плюското примирие, които са неизгодни за Русия. Независимо от това противниците на Русия се отказват от претенциите си за Псков, Новгород и Смоленск, защото Русия се отказва от излаза на Балтийско море. \r\n1579 г. \r\nСключен е съюзът от Арас. Той е сключен посредством договор, подписан в Арас (Атрехт), според който южните щати от Испанска Нидерландия, днешна Валония, Нор дьо Кале и Пикарди (Франция), изразяват своята лоялност към испанския крал Филип ІІ и признават Дон Хуан Австрийски за феодал. Араският съюз се разграничава от Утрехтския съюз, подписан по-късно през същия месец. \r\n1535 г. \r\nИспанският конкистадор Франсико Писаро открива града Лос Рейес де Лима (Лима) на пустинния тихоокеански бряг на Южна Америка, който той нарича “Град на боговете”. След като Писаро завладява великата империя на Инките, Лима става столица на Перу и административен център с важно значение за испанска Южна Америка. \r\nЛима е най-големият политически, културен и икономически център в държавата. Градът е известен с многобройните църкви и катедрали в колониален стил, сред които църквите Сан Педро (1638 г.), Сан Доминго (1599 г.), и масивната катедрала Сан Франциско (завършена в средата на 1680 г.), прочута с катакомбите и библиотеката си. \r\n1352 г. \r\nФренският крал Жан II Добрият въвежда отличието, орден - Звезда. Медал, който и до днес се връчва по една или друга форма в много държави по света.   \r\nЖан II е френски крал, син на Филип VI и Жана Бургундска. Жан е херцог на Нормандия и граф на Анжу и Мен от 1332 до 1350 г., граф на Поатие от 1344 до 1350 г. и херцог на Гийена от 1345 до 1350 г. \r\nРоден е на 16 април 1319 г. На 28 юли 1332 година Жан се жени за Бон дьо Люксембург. Коронясан е за крал на Франция през 1350 г. в Реймс. Жан е обграден от слаби и бедни администратори, които предпочитат да живеят на негов гръб. Основната им цел е да грабят кралската хазна. \r\nВ битката при Поатие през 1356 г. английският престолонаследник Едуард Черния принц разгромява Жан и френският крал е откаран в Англия като пленник. Докато бъде договорен мирът, той е затварян последователно в Уиндзор, Хертфорд, замъка Съмъртън в графство Линкълн и накрая в Лондонската кула. Като затворник англичаните му дават всички кралски привилегии и той се наслаждава на царствен живот. Договорът от Бретини през 1360 г. определя откуп от 3 милиона ливри за свободата на Жан. В замяна за Жан англичаните получават сина му, граф Луи, докато Жан се върне във Франция и събере парите за откупа си. Докато Жан събира парите, Луи бяга от Англия. Ядосан, че синът му нарушава кралското достойнство и неспособен да събере парите за откупа, Жан се предава отново на англичаните. Пристига в Англия в началото на 1364 г. и печели възхищението на англичаните. \r\nУмира няколко месеца по-късно в Лондон. Тялото му е отнесено във Франция и погребано в Сен Дени. Жан е наследен на трона от синът си Шарл V. \r\nНа тази дата са родени: \r\n1938 г. \r\nРоден е италианският певец Адриано Челентано. През 1957 г. печели конкурса за рокендрол в Двореца на спорта в Милано с песента “Ще ти кажа чао”. През 1961 г. песента му “24 000 целувки” е втора в Сан Ремо. През 1962 г. организира “Клан Челентано” - фирма за производство на грамофонни плочи и филми. През 1966 г. участва на фестивала в Сан Ремо, а през 1970 г. печели първа награда на фестивала (песента “Който не работи, не люби” изпълнява заедно със съпругата си Клаудия Мори). Снима се в много филми, на част от които е продуцент, сценарист, автор на музиката. \r\nАлбуми: “24 000 baci”, “Azzuro”, “Prisencoli”, “Don’t Play that Song”, “Svatilation” (1977), “Soli” (1979) “Deus”, “Grand Amore”, “Un po’ Artista, un po’no” (1980), “I Ragazzo dal juke box”, “Il tud bacio e come un rock” (1981) “Storia D’Amore” (1982), “Atmosfera”, “I mili Americani tre puntini” (1984), “Joan Lui” (1985), “La Pubblica Ottusitа” (1987), “II Re Degli Ignoranti” (1991 г.), “Superbest” (1992 г.), “Nostal Rock” (1994), “Ti Avro” (1994), “Quel Punto” (1994), “Arrivano Gli Uomini” (1996), “Me, Live!” (1996), “Alla Corte del Remix” (1997), “Azzurro/Una Carezza in un Pugno” (1997), “Le Robe Che Ha Detto Adriano” (1997), “Mina + Celentano” (1998 г.), “Buona Sera Signorina” (1999), “Io Non So Parlar d’Amore” (1999), “New 2000” (2000), “Esco Di Rado” (2000), “In Concerto Di” (2001) и др. \r\n1935 г. \r\nРодена е Маргарита Гомес Асебо и Сехуела - съпруга на Симеон Сакскобургготски. Омъжена за него на 21 януари 1962 г. От брака си имат пет деца: Кардам, Кирил, Кубрат, Константин-Асен и Калина. Не се занимава с политическа дейност. \r\n1933 г. \r\nРоден е Олег Григориевич - руски летец космонавт, 2 пъти герой на СССР (1973 г., 1978 г.). Лети на космическите кораби “Союз-12” (септември 1973 г.), на “Союз-26,-27” и орбиталната станция “Салют-6” (януари 1978 г.), на “Союз Т-3” и орбиталната станция “Салют-6” (ноември- декември 1980 г.). \r\n1878 г. \r\nРоден е Карл Сандбърг - американски поет. Дебютът му е през 1916 г. - “Стихове за Чикаго”. Издава сборниците “Разбивачи” (1918 г.), “Дим и стомана” (1920 г.) и др. Автор е на поемата “Народът - да” (1936 г.), в която намират израз радикалните му настроения през 30-те години на ХХ век. По-късно в творчеството му започва да преобладава философската лирика (“Мед и сол”, 1963 г.). Известни са неговият исторически роман “Скалата на спомените” (1948 г.) и биографията на А. Линкълн (т. 1-6, 1926-1939 г.), за която получава наградата  “Пулицър” за история през 1940 г. Печели същата награда за поезия през 1951 г. \r\n1832 г. \r\nРоден е Гюстав Доре - френски график, френски илюстратор на книги. Неговите илюстрации красят много класически произведения, сред които “Ад” на Данте (1861 г.), “Дон Кихот” на Мигел де Сервантес (1863 г.), “Изгубеният рай” на Джон Милтън (1865 г.) и Библията (1866 г.). \r\n1822 г. \r\nРоден е Хайнрих Шлиман - германски археолог, полиглот. До 1863 г. е търговец на едро, през 1868 г. заминава за Гърция. През 1869 г. открива местонахождението и разкопава Троя, по-късно - Микена и крепостта в древногръцкия град Тиринт. \r\n1412 г. \r\nРодена е Жана д'Арк - френска национална героиня. Вдъхновява борбата на френския народ против английските нашественици по време на Стогодишната война 1337-1453 г. През 1430 г. е пленена от бургундците и е предадена на англичаните. Изгорена е като еретичка. През 1456 г. е реабилитирана, през 1920 г. е канонизирана за светица от католическата църква. \r\n1367 г. \r\nРоден е Ричард II - английски крал (1377-1399 г.) от династията Плантагенети. През 1377-1388 г. негов регент е чичо му Джон, дук на Ланкастър. Властта му е оспорвана от братовчед му Хенри IV. След военен поход в Ирландия Ричард II е изоставен от привържениците си и абдикира през 1399 г. Умира в затвора на 14 февруари 1400 г. \r\nНа тази дата умират:  \r\n2004 г. \r\nУмира Пиер Чарлз, министър-председател на Доминика \r\n1974 г. \r\nУмира Хосе Давид Сикейрос - мексикански художник. Възпитаник е на Художествената академия “Сан Карлос”, един от най-видните представители на монументалната живопис. Най-известни произведения: “Стихии” (1922-1923 г.); “Селска майка” (1929 г.), “Реакция и реакционери” (1946 г.); “Обликът на нашия век” (1947) и др. \r\n1945 г. \r\nУмира Владимир Вернадски - руски естествоизпитател, минералог и кристалограф, основоположник на геохимията, биогеохимията, радиогеологията и учението за биосферата, мислител, организатор на редица научни учреждения. Директор на Биохимическата лаборатория (бивш Отдел за живите вещества) към АН на СССР (1927-1945), превърнала се впоследствие в Институт по геохимия и аналитична химия \"В. И. Вернадски\". В \"Опит за описателна минералогия\" (1908-1922 г.) и \"История на минералите от земната кора\" (1923-1936 г.) предлага нова еволюционна теория за произхода на минералите (генетична минералогия). Първи в Русия въвежда спектралния метод за разрешаване на геохимични задачи. Изследва редки химически елементи и изоморфни съединения. Предсказва значението на радиоактивните вещества (1911 г.). Разглеждайки водата като минерал (\"История на минералите в земната кора\"), поставя началото на минералогията на водите. Развива учението за единството на водите на Земята. Поставя основите на съвременното учение за биосферата. Нарича съвкупността от живи организми в биосферата живо вещество. Според него под влияние на научните достижения и човешкия труд биосферата постепенно преминава в ново състояние - нoосфера (сфера на разума). Идеите на Вернадски за ноосферата са огромно философско обобщение, възникнало от съприкосновението на биогеохимия и история на науката. В научните си разработки отделя голямо внимание на фундаменталните философски проблеми на естествознанието. От школата на В. излизат А. Е. Ферсман, Д. И. Щербаков, А. П. Виноградов, В. Г. Хлопин, К. А. Власов, Я. В. Самойлов и др. \r\n1919 г. \r\nУмира Теодор Рузвелт - американски политик, президент на САЩ от 1901 г. до 1909 г. Теодор Рузвелт е роден през 1858 г. Член е на Републиканската партия. Депутат е в Конгреса от 1897 г.; губернатор на Ню Йорк от 1898 г.; вицепрезидент. След убийството на президента Маккинли заема неговото място. Той е един от американските президенти, прокарал много антитръстови закони. По време на управлението му САЩ окупират Куба, Филипините и Панама, която се отделя от Колумбия. След 1904 г. прокарва разширено тълкуване на т. нар. \"доктрина Мънро\", според която САЩ защитават интересите на държавите в цялото западно полукълбо. По негова инициатива е подписан Портсмънският мирен договор, който слага край на войната между Русия и Япония. Противопоставя се на присъединяването на САЩ към ОН. Рузвелт е лауреат на Нобелова награда за мир през 1906 г. \r\n1884 г. \r\nУмира Грегор Йохан Мендел - австрийски естественик, създател на учението за наследствеността. Живее и работи в манастир до гр. Бърно (Чехия). Чрез опити върху кръстосването на различни сортове грах открива законите на наследствеността и определя основните термини на теорията на наследствеността (1856-1863 г.). Формулира принципите за отдалечаване на признаците и комбиниране на наследствените фактори; проследява наследяването на признаците в няколко поколения. Резултатите са описани в “Опити върху растителни хибриди” (1866) г.. \r\n1852 г. \r\nУмира Луи Брайл - френски тифлопедогог, създател на азбуката за слепи. Брайл поставя в основата на своето писмо шестточието, включващо две вертикални колонки от по три точки, като чрез 63 комбинации създаване символи за буквите от френската азбука, пунктуационни знаци, математическата система и нотопис, в който заема петолинието с т. нар. интервални знаци за означаване на акордите. От 1828 г. работи като учител в Кралския национален институт за слепи в Париж, където преподава география и алгебра. Той създава и прототипа на пособието за писане, познато с името Брайлова плоча, двуредка с брайлови клетки, движеща се по дървена рамка. Появяването на плочата слага началото на нов начин на писане и четене, който променя изцяло живота на слепите. През 1952 г. правителството на Франция решава тленните му останки да бъдат пренесени от Купврей в Пантеона. \r\n1831 г. \r\nУмира Рудолф Кройцер - френски цигулар, композитор и диригент. Роден е на 16 ноември 1766 г. във Версай. Един от основоположниците е на френската виолонистка школа от ХIХ в. Бетховен му посвещава соната за цигулка и пиано (т. нар. “Кройцерова соната”). Автор е на концерти за цигулка и оркестър, опери, балети и др. \r\n1829 г. \r\nУмира Йозеф Добровски– чешки филолог, абат от йезуитския орден, смятан за родоначалник на славистиката. Пише на чешки, немски и латински език по въпроси на историята, литературата, езиците. Формулира правилата на прозодията (1795 г.). Член е на Руската академия на науките (1828 г.). Противник е на германизацията на славяните. През 1822 г. издава най-доброто си съчинение (на латински език) \"Основите на старославянския език\". \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”", "date": "2019.01.06", "title": "Денят 6 януари в световната история"}
{"url": "http://www.focus-news.net/news/2019/01/06/2608909/sofiya-vasilieva-sveta-liturgiya-shte-bade-otsluzhena-za-bogoyavlenie-v-patriarsheskata-katedrala-sv-aleksandar-nevski.html", "text": "На 6 януалри всека година Православната църква чества големия християнски празник Богоявление - Йордановден. В митрополитската катедрала \"Св. Вмца Неделя\", град София, ще бъдат отслужени Архиерейска света Литургия и Велик водосвет. С благословението на Негово светейшество Българския патриарх и Софийски митрополит Неофит богослуженията ще бъдат оглавени от Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . \r\nДнес от 9:00 ч. ще започне Василиева света Литургия в Патриаршеската катедрала „Св. Александър Невски“, гр. София. В 10.00 часа Патриарх Неофит ще отслужи Велик Богоявленски водосвет. В 11.00 часа ще бъдат поръсени със светена вода знамената на българската бойна слава пред паметника на Незнайния войн.   \r\nОт 13:00 ч. ще бъде отслужен  Велик водосвет с хвърляне на кръста във водите на езерото в кв. Дружба; \r\nОт 15:00 ч. ще бъде отслужен Велик водосвет с хвърляне на кръста в закрит басейн „Силвър сити“, гр. София, ул. „Емилиян Станев“ 2, за деца до 14-годишна възраст.  \r\nНикола ПЕТКОВ", "date": "2019.01.06", "title": "София: Василиева света Литургия ще бъде отслужена за Богоявление в патриаршеската катедрала \"Св. Александър Невски\""}
{"url": "http://www.focus-news.net/news/2019/01/06/2608913/alsat-m-makedoniya-ochakva-se-golyamo-zastudyavane-i-snyag.html", "text": "Хидрометеорологичната служба на Македония (ХМСМ) съобщава за очаквани големи студове и снеговалеж, информира на сайта си скопският телевизионен канал, излъчващ на албански,  Алсат М .   \r\nВ община Студеничани се почистват пътищата към планинските села, които през последните дни бяха блокирани от снежни преспи. \r\nВече е проходим пътят към с. Елово, до което в събота нямаше достъп. Почиства  се и пътят към с. Църн връх. \r\nОт държавната фирма \"Македонски път\" информират, че на главните пътища в съседната държава на практика няма забрани за движение, но по тях има заснежени участъци.   \r\nВ следващите дни синоптиците очакват облачно и студено време и температури под минус 10 градуса. \r\nВ неделя и в понеделник сутринта ще има локални валежи от сняг и ще духа силен вятър. По-обилен снеговалеж се очаква в сряда.  Ивелина Ватова", "date": "2019.01.06", "title": "Алсат М (Македония): Очаква се голямо застудяване и сняг"}
{"url": "http://www.focus-news.net/news/2019/01/06/2608910/plovdiv-kalofer-shte-otbelezhi-bogoyavlenie-s-mazhko-horo-v-ledenite-vodi-na-reka-tundzha.html", "text": "За поредна година Калофер ще отбележи Богоявление с мъжко хоро в ледените води на река Тунджа. Това съобщиха за  Радио „Фокус“ – Пловдив  от кметството. Мъжкото хоро в Калофер ще започне в 08.00 часа. Представители на ЮНЕСКО за трета поредна година ще наблюдават изпълнението на уникалния български обичай, с цел да се даде становище дали може да се включи в списъка с нематериално културно наследство. Ритуалът в Калофер се изпълнява вече повече от 200 години. Рано сутринта жителите на града, облечени в народни носии, под звуците на тъпани и гайди навлизат в ледените води на реката, пеейки характерни местни песни. Мъжете се хващат за рамене и играят хоро, а на брега свещеници отслужват литургия. Следва хвърляне на кръста, а който го хване го предава на най-малкия участник в леденото хоро. Поверието гласи, че който нагази във водата на Богоявление ще бъде здрав през цялата година. \r\nЗа опазването на реда ще се грижат полицаи, както и служители от специално наета охранителна фирма.", "date": "2019.01.06", "title": "Пловдив: Калофер ще отбележи Богоявление с мъжко хоро в ледените води на река Тунджа"}
{"url": "http://www.focus-news.net/news/2019/01/06/2608917/sofiya-vavezhda-se-organizatsiya-na-dvizhenieto-zaradi-tarzhestven-vodosvet-na-boynite-znamena-na-praznika-bogoyavlenie-pred-pametnika-na-neznayniya-voin-na-pl-sv-aleksandar-nevski.html", "text": "Въвежда се организация на движението за провеждане на тържествен водосвет на бойните знамена на празника Богоявление пред паметника на Незнайния воин на пл. „Св. Александър Невски”. Това съобщиха от пресцентъра на  Столична община.  \r\nОт 07.00 до 12.30 часасе забранява престоят и паркирането на пътни превозни средства по:  \r\n- ул. „Оборище” между ул. „Г.С. Раковски” и ул. „11-ти август”, северозападната дъга и да се закрие базарът за художествени произведения;  \r\n- пл. „Николай Гяуров”, с изключение на местата в режим на платено паркиране „служебен абонамент”.  \r\nОт 08.00 до 12.30 часа се забранява влизането на пътни превозни средства в двете посоки по ул. „Оборище” между ул. „Г.С. Раковски” и ул. „11-ти август”.", "date": "2019.01.06", "title": "София: Въвежда се организация на движението заради тържествен водосвет на бойните знамена на празника Богоявление пред паметника на Незнайния воин на пл. „Св. Александър Невски”"}
{"url": "http://www.focus-news.net/news/2019/01/06/2608918/denyat-6-yanuari-v-balgarskata-istoriya.html", "text": "Православната църква отбелязва днес празника Богоявление (Йордановден). Третият по значимост християнски празник през годината почита кръщението на Исус Христос във водите на река Йордан от Йоан Кръстител. Арменците празнуват Рождество Христово и Кръщение. През 1862 година по инициатива на Стоян Чомаков по-радикално настроените църковни дейци в Цариград организират тържествена Богоявленска служба в черквата “Свети Стефан”, с която потвърждават позиция си спрямо Гръцката патриаршия. През 2001 година започва многократно отлаганият процес срещу българските медици в Триполи. На 6 януари са родени поетът и революционер Христо Ботев и Райна Княгиня. На тази дата умират дейците Кръстьо Пишурка и Станислав Доспевски.  \r\n2016 г. \r\nПрезидентът Росен Плевнелиев връчва Орден „Св. св. Кирил и Методий” I степен на Йордан Семерджиев „за големите му заслуги в областта на образованието и културата“ \r\n2016 г. \r\nПрезидентът Росен Плевнелиев връчва на Проф. д-р Милан Миланов орден „Стара планина“ I степен „за изключително големите му заслуги в областта на здравеопазването, медицинската наука и практика в Република България“ \r\n2016 г. \r\nПрезидентът Росен Плевнелиев връчва на Г-н Емил Зулфугар оглу Каримов, извънреден и пълномощен посланик на Република Азербайджан в Република България орден „Стара планина“ I степен „за неговите изключително големи заслуги за развитието на българо-азербайджанските отношения“ \r\n2011 г. \r\nАкциите на \"Българска фондова борса - София\" АД (БФБ) започват да се търгуват на борсата. На свободния пазар се търгуват 49,9% от акциите на дружеството. Размерът на емисията е 6 582 860 лв. с номинална стойност на акциите от 1 лев. В начало сделките започват при 4,27 лв. за акция, а до края на деня спадат до средна цена от 2,24 лв на акция. Така цената им е установена на 14,8 млн. лв. в първия ден на БФБ като публично дружество. \r\n2001 г. \r\nЗапочва многократно отлаганият процес срещу българските медици в Триполи. \r\nНа 9 февруари 1999 г. в Бенгази са арестувани 23-ма наши сънародници. По-късно 17 от тях са освободени. Останалите шестима българи - медицинските сестри Кристияна Вълчева, Нася Ненова, Валентина Сиропуло, Валя Червеняшка и Снежана Димитрова и д-р Здравко Георгиев са обвинени в умишлено заразяване със СПИН на 393 либийски деца в детската болница в Бенгази и в заговор срещу Джамахирията - по тези обвинения либийското законодателство предвижда смърт. Сред останалите обвинения фигурират прелюбодеяние, валутна търговия, производство, разпространение и употреба на алкохол. Обвиненията към българите са повдигнати година по-късно - на 7 февруари 2000 г. На заседанието си от 6 май 2004 г. либийският съд постановява смърт чрез разстрел на 5-те български медицински сестри и палестинецът Ашраф, обвинени в умишлено заразяване със СПИН на 393 либийски деца в детската болница в Бенгази, а д-р Здравко Георгиев е осъден на 4 години затвор за валутни престъпления, така той е освободен, тъй като от времето на арестуването му са изтекли повече от 5 години. Общият размер на обезщетенията, присъдени на семействата на заразените със СПИН деца от Криминалния съд в Бенгази е 20.550 млн. либийски динара или около 25 милиона лева. Това обезщетение трябва да бъде изплатено от 5-те български медицински сестри и осъдения на смърт чрез разстрел палестински лекар. \r\nНа 19 декември 2006 г. наказателният съд в Триполи потвърди смъртните присъди на петте български медицински сестри и палестинския лекар Ашраф ал-Хаджудж. Шестимата. \r\n1993г. \r\nСъс заповед на министъра на отбраната на Богоявление се освещават бойните знамена на българската армия. Първият водосвет е направен на 19 август 917 г. преди битката при Ахелой. Ритуалът се извършва от 1879 г. до 1946 г. \r\n1990 г. \r\nУчреден е \"Ера - 3\" като Движение за алтернативен граждански парламент и промяна . На 3 февруари 1990 г. прераства в Независима федерация \"Ера - 3\". От април 1990 г. се преобразува в Съюз на демократичните партии и движения \"Ера - 3\". Регистриран е през април. Председател става Славомир Цанков. \r\nСъздадена е Федерация на независимите студентски дружества. Първото независимо студентско дружество се основава в Софийския университет \"Св. Климент Охридски\" през ноември 1989 г. На 6 януари 1990 г. по негова инициатива в София се създава ФНСД. \r\n1948 г. \r\nИздадено е съобщение за издигане на съветската легация в София и българската в Москва в ранг на посолства. \r\n1946 г. \r\nЗавършват преговорите между представители на правителството и на опозицията за прилагане на Московското решение за включване на двама души от опозицията в бъдещото правителство. След консултации с американския политически представител Мейнард Барнс, Никола Петков и Коста Лулчев решават да поставят предварителни условия, каквито Московското решение не предвижда: цялостна реконструкция на кабинета, като министерствата на вътрешните работи и правосъдието се отнемат от БРП (к); нови парламентарни избори и отстраняване на \"партийния елемент\" от армията. Целта на опозицията е да се провокира отново намеса на САЩ и Англия и да не се позволи признаване на резултатите от бойкотираните от нея избори. \r\n1883 г. \r\nИзлиза първи брой на в. \"Южна България\", орган на източнорумелийската Либерална партия. Излиза в Пловдив, веднъж седмично до 31 август 1885 г. Основател и главен редактор - Г. Бенев. Сътрудници: И. Салабашев, Гр. Караджов, Сл. Кесяков, д-р П. И. Данчов, З. Стоянов и Д. Тончев. Средствата за издаването му се събират от депутати в Областното събрание, а програмата му е да защитава интересите на отечеството, “като се грижим за опазване на солидарността ни като един неразделен народ”. Когато в Пловдив се създава БТЦРК, в-к “Южна България” се включва в подготовката на съединението на Северна и Южна България. Възприема становището, че оставането на княз Александър на българския престол е необходимо за укрепването на българската държава. Вестникът следи и положението в княжеството, помества информации за най-важното в международна политика, отделя внимание на просветата и икономиката, защитава българско населението в Македония. \r\n1873 г. \r\nПроведен е трети разпит на Васил Левски. Васил Левски е арестуван на 27 декември 1872 г. в Къкринското ханче. На следващия ден е отведен в Търново, където се провежда първият предварителен разпит. Членовете на местния комитет свикват извънредно заседание, на което обсъждат възможността да освободят Левски, но не успяват да приведат решението си в изпълнение. На 29 декември той е изпратен от Търново за София. На 4 януари 1873 г. Васил Левски е доведен в София. Затворен е в местната казарма. Същия ден е проведен първият му разпит от комисията начело с Али Саиб паша. \r\n1862 г. \r\nПо инициатива на Стоян Чомаков по-радикално настроените църковни дейци в Цариград организират тържествена Богоявленска служба в черквата “Св. Стефан”, с която потвърждават позиция си спрямо Патриаршията. Според руския посланик Николай Игнатиев тази “антиканоническа манифестация” проваля възможности за постигане на компромисно решение на българския църковен въпрос, за което руската дипломация работи активно. \r\nСтоян Чомаков (1819 – 1893 г.) е обществен и държавен деец, лекар, почетен член на Българското книжовно дружество (дн. БАН). Активно участва в църковно-националната борба. Той е един от ръководителите на течението на \"младите\", които се обявяват за безкомпромисна борба и окончателно скъсване с Патриаршията. От 1861 г. е представител на Пловдивската епархия в Цариград. След създаването на Българската екзархия през 1870 г. е включен в състава на Екзархийския съвет. На тази дата са родени: \r\n1931 г. \r\nРоден е Николай Димитров Христозов- български писател, поет, преводач. През 1952 г. завършва българска филология в СУ “Св. Климент Охридски”. Работи като редактор в Радио София (1954-1959 г.), в “Предавания за България” при Радио Москва (1959-1962 г.), главен редактор на литературната редакция при Радио София (1964-1967 г.), зам.-главен редактор на сп. “Обзор” (1967-1972 г.), на сп. “Септември” (1972 г.). От 1982 г. е първи зам.-председател на СБП. Дебютира със стихове през 1947 г. във в-к “Родопска борба” (Хасково). Автор е на стихове, документална проза и художествена публицистика. Носител е на Димитровградската награда за литература; 3 награди на София; награда на СБП за най-добър превод на поезия за “100 сонета за любовта” на П. Неруда. Преводи: “Избрани стихотворения” от К. Кулиев, “100 сонета за любовта” от П. Неруда, “Въздушен остров” от Вл. Набоков. Автор е на съчиненията: “Първи песни” (1958 г.), “Знамената не тежат” (1961 г.), “Деветнадесет песни за Цветан Зангов и една за нас” (1966 г.), “Дългът да живееш” (1967 г.), “Бдение” (1969 г.), “Трета планета” (1971 г.), “По дирята на безследно изчезналите” (1972 г.), “Ранено мълчание” (1975 г.), “Битка за мигове” (1976 г.), “Границата на оптимизма” (1978 г.), “Сняг в гнездото” (1981 г.), “Черна кутия” (1988 г.), проза: “Гарнизонно стрелбище” (1983, 1987 г.), “Земя без въздух” (1989 г.). \r\n1930 г. \r\nБоян Димитров Ничев - български литературовед, д-р на филолог. науки (1980 г.). Завършва българска филология в СУ “Св. Климент Охридски” (1952 г.). Защитава кандидатска дисертация на тема \"Реализмът на Бранислав Нушич\". Работи в Института за литература при БАН (от 1957 г.), професор (1981 г.). Завежда отдел \"Теория, критика и изкуство\" в сп. \"Септември\" от 1967 г. до 1980 г. Изследователските му интереси са в областта на българското и славянско литературознание. Автор е на литературни портрети на български писатели. Съчинения: \"Димитър Талев. Литературно-критически очерк\" (1961 г.), \"Бранислав Нушич\" (1962 г.), \"Национална съдба и литература\" (1968 г.), \"Увод в южнославянския реализъм. От фолклор към литература в естетическия развой на южните славяни през ХVIII и ХIХ в.\" (1971 г.), \"Литературни портрети и проблеми\" (1972 г.), \"Пътят на българската проза към крупни епични форми\" (1974 г.), \"Съвременният български роман\" (1978 г.), \"Критика и литературна история\" (1980 г.), \"Проблеми и профили\" (1980 г.), \"Основи на сравнителното литературознание\" (1986 г.), \"Вапцаров, или Нашият поетичен диалог със света\" (1989 г.), \"Литературна класика и съвременност\" (1990 г.) \r\n1897 г. \r\nРоден е Кирил Петров (К. П. Цанов)– български художник. Завършва живопис в Художествената академия в София (1926 г.) при Н. Маринов. В периода 1926-1931 г. е член на Дружеството на независимите художници. Работи като учител по рисуване в Кула (1926-1933 г.), Видин (1935-1942 г.), Белоградчик (1942 г.). Създава битови фигурални композиции и пейзажи с оригинално живописно интерпретиране на действителността: \"На полето\" (1930 г.), \"На работа в село\" (1935 г.), \"Селяни пълнят чували\" (1945 г.). Част от картините му носят събирателното название \"Семейство\". Пресъздава преклонението на българина пред патриархалния бит - \"Бащи\" (1970 г.), \"Прадеди\" (1970 г.), \"Закрилник\" (1973 г.) и др. Друга тема в творчеството му е свързана със солидарността във взаимоотношенията между селяните - \"Делба\" (1928 г.), \"Коопериране\" (1945 г.), \"Селска сцена\" (1958 г.), \"Почит\" (1959 г.) и др. Рисува натюрморти и монументални творби. \r\n1896 г. \r\nРоден е Иван Кръстев Маринов - военен, държавен и политически деец, генерал-лейтенант. Роден е в София. Завършва Военното училище и Военната академия в София. Взема участие в Първата световна война. След това продължава да служи в армията, като заема редица важни военни постове. От 1936 г. до 1939 г. е военен аташе във Франция. В годините на Втората световна война е командир на 6-та Пехотна Бдинска дивизия и на 15-та Пехотна Охридска дивизия. В правителството на К. Муравиев е военен министър от 4 до 8 септември 1944 г. След 9 септември 1944 г. е главнокомандващ на БНА, която се сражава през 1944–1945 г. за окончателния разгром на хитлеристка Германия. Като пълномощен министър във Франция през 1946–1947 г. участва в изработването на мирния договор за България. След завръщането си работи в Министерството на външните работи и чете лекции във Военната академия. Умира на 18 август 1979 г. \r\n1872 г. \r\nРоден е Йордан Иванов - литературен историк, фолклорист, етнограф, археолог, академик. Родом е от Кюстендил. Първоначално завършва Педагогическото училище в родния си град, след което следва славянска филология във Висшето училище (дн. СУ \"Св. Климент Охридски\"). Специализира литература в университета в Лозана. След завръщането му в България, за кратко време е учител в Сливен, след това преподава френски език в СУ \"Св. Климент Охридски\". От 1909 г. е хоноруван доцент, впоследствие става редовен доцент, професор и титуляр на катедрата по българска литература в Историко-филологическия факултет на университета. Иванов е един от инициаторите за създаването на Българското археологическо дружество (1901 г.) и на Археологическия институт (1920 г. ). През периода 1920–1923 г. и 1927–1930 г. е професор по български език и литература в Националното училище за живи източни езици в Париж. Йордан Иванов издирва ръкописи, грамоти, жития и др. старобългарски произведения в Русия, Франция, Полша, Испания, Англия и ги обнародва. Издава \"Български старини из Македония\", \"Старобългарски разкази. Текстове, новобългарски превод и бележки\", \"Жития на св. Ивана Рилски\" и др. През 1906 г. открива в Зографския манастир и отпечатва оригинала на Паисиевата \"История славянобългарска\". Занимава се с исторически и археологически проучвания – \"Цар Самуиловата столица в Преспа\", \"Произход на цар Самуиловия род\" и др. Интересува се от българското песенно творчество, събира фолклорни материали. Автор е на изследването \"Българските народни песни\". \r\n1856 г. \r\nРодена е Райна Княгиня (Р. Попгеоргиева Футекова - по мъж Дипчева) - българска националреволюционерка, учителка. Родена е в Панагюрище. Учи в родния си град и в девическото училище в Стара Загора при А. Тошева. През 1874 г. става учителка в Панагюрище. Тя е една от основателките на женското дружество \"Китка\" в родния си град. По време на Априлското въстание носи извезаното от нея и тържествено осветено от поп Груьо знаме на шествието в Панагюрище (поради което е наречена \"Княгиня\"). При потушаване на въстанието е арестувана и изпратена в Пловдивския затвор. Освободена е след намесата на европейски консули в Пловдив. През август 1876 г. заминава да учи в Русия през Цариград с паспорт под чуждо име. Завръща се в България през 1879 г. и става директор на девическия пансион в Търново. През 1882 г. е назначена за акушерка в Панагюрище, по-късно - в София. Автор е на книгата \"Райна княгиня (Автобиография)\", издадена през 1935 г. (посмъртно). \r\n1848 г. \r\nРоден е Христо Ботев (Хр. Б. Петков) - национален герой, революционен демократ, поет, журналист. Роден е в Калофер. През 1863 г. с помощта на Н. Геров заминава за Русия, където постъпва като частен ученик във Втора Одеска гимназия. През 1865 г. Ботев напуска гимназията и се свързва с руските революционни среди. Заради произнесената от него реч на 11 май в чест на славянските просветители братята Кирил и Методий е принуден да напусне Калофер и заминава отново за Русия с намерението да продължи образованието си в Одеса. След това се прехвърля в Румъния, като отначало се установява в Букурещ, а после в Браила и работи като словослагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Христо Ботев се приготвя да мине в България с четата на дядо Жельо войвода (Ж. Чернев), на която е определен за секретар. Тогава написва стихотворението си \"На прощаване\". След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си. \r\nВ края на април 1871 г. Ботев е задържан в продължение на два месеца във Фокшанския затвор (във връзка с разкриване дейността на Н. Ф. Меледин) и след излизането му на свобода се установява отново в Букурещ. Започва работа в печатницата на Л. Каравелов и става негов съратник в редактирането на в. \"Свобода\", след неговото спиране през 1873 г. - и на в. \"Независимост\". През 1873 г. Ботев започва издаването и на своя втори самостоятелен в. \"Будилник\". На 8 декември 1874 г. той започва да издава като орган на комитета в. \"Знаме\". По такъв начин след удара, нанесен на Вътрешната революционна организация след обесването на В. Левски и колебанията на Л. Каравелов, той застава начело на БРЦК . След избухването на въстанието в Босна и Херцеговина през 1875 г. БРЦК под ръководството на Христо Ботев започва подготовката на въстание в България. Преждевременното избухване на въстанието и неговият неуспех (Старозагорско въстание 1875 г.) довеждат до сериозни разногласия в БРЦК. След избухването на Априлското въстание през 1876 г. Ботев застава начело на чета и с нея преминава в България, за да окаже помощ на въстаналия народ. След неколкодневни тежки боеве той е убит в подножието на връх Камарата във Врачанския балкан. На тази дата умират: \r\n2000 г. \r\nУмира Илия Минев, български антикомунист. \r\n1949 г. \r\nУмира Стоян Стоянов Бъчваров - български драматичен артист. Той е роден на 25 юли 1878 г. В Народния театър - София постъпва през 1903 г. Работи и на други сцени (Русе, София, Варна). Неговата коронна роля е Лука (в \"На дъното\" от Горки); играе с голям успех ролите: Телегин (във \"Вуйчо Ваньо\" от Чехов), Келемен (в \"Приказка за вълка\" от Молнар), Папа Брике (в \"Този, който получава плесници\" от Л. Андреев) и др. Бъчваров участва и в няколко игрални филма, сред които \"Българи от старо време\" (1945), \"Бойка\" (1947) и др. \r\n1943 г. \r\nУмира Православ Тенев - военен деец, генерал от пехотата. Роден е във Варна. Завършва Военното училище в София. Участва в Сръбско-българската война като ротен командир. След войната завършва Генералщабната академия в Торино, Италия. По време на Балканската война е командир на 6-та Пехотна Бдинска дивизия, с която се отличава в сраженията при Бунархисар и Люлебургаз. В хода на Междусъюзническата война неговата дивизия е в резерв между Втора и Четвърта армия. От март 1914 г. до март 1915 г. е началник-щаб на армията. След въвличането на България в Първата световна война е началник на главно тилово управление. През 1917 г. е началник на Македонската военноинспекционна област. По негова инициатива през 1916 г. се полагат основите на Военния музей в столицата. Уволнен е от армията на 31 октомври 1918 г. \r\n1878 г. \r\nВ Цариград умира живописецът Станислав Доспевски (1823 - 1878). Роден е на 3 декември 1823 г. в Самоков. Учи в родния си град, след което продължава образованието си в Пловдив. Живопис учи при баща си Димитър Зограф и в Художественото училище за живопис, скулптура и архитектура в Москва. През 1856 г. завършва и Императорската художествена академия. В България се изявява като един от най-видните живописци в епохата на Възраждането. Нарисувал около 30 реалистични портрета и голям брой икони в Преображенския и Лопушанския манастир. По време на Руско-турската освободителна война (1877 - 1878) е арестуван от турските власти. \r\n1875 г. \r\nУмира възрожденският просветен деец Кръстьо Пишурка (1823 - 1875). Роден е през 1823 г. във Враца. Учи в родния си град, а после - в гръцкото училище в Цариград. Учителства във Враца и Лом. Занимава се и с активна театрална дейност. Под негово ръководство се поставят едни от първите представления през Възраждането. Книжовното му наследство се състои главно от преведени и побългарени драми, повести и стихотворения без особена художествена стойност. Сътрудничи и на редица издания като \"Цариградски вестник\", \"Македония\", сп. \"Читалище\" и др. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.06", "title": "Денят 6 януари в българската история"}
{"url": "http://www.focus-news.net/news/2019/01/06/2608906/vitseprezidentat-iliyana-yotova-shte-uchastva-v-kalofer-v-tarzhestvata-posveteni-na-171-godini-ot-rozhdenieto-na-hristo-botev.html", "text": "Днес в град Калофер вицепрезидентът Илияна Йотова ще участва в тържествата, посветени на 171 години от рождението на Христо Ботев. Това съобщиха от  Прессекретариата на държавния глава . В 10.50 часа в музея на Ботев Илияна Йотова ще поднесе цветя пред бюста на поета и революционер и пред паметника на майка му Иванка Ботева. В 11.15 часа вицепрезидентът ще произнесе слово за Христо Ботев. Илияна Йотова ще поднесе цветя пред паметника на бащата на поета революционер Ботьо Петков, след което заедно с шествието-поклонение ще се отправи към мемориалния комплекс „Христо Ботев“.", "date": "2019.01.06", "title": "Вицепрезидентът Илияна Йотова ще участва в Калофер в тържествата, посветени на 171 години от рождението на Христо Ботев"}
{"url": "http://www.focus-news.net/news/2019/01/06/2608915/liderat-na-bsp-sofiya-kaloyan-pargov-shte-uchastva-v-chestvaneto-na-171-godini-ot-rozhdenieto-na-hristo-botev.html", "text": "Лидерът на БСП – София и заместник-председател на Комисията по образование и култура на Столичния общински съвет Калоян Паргов ще участва в честването на 171 години от рождението на великия поет, публицист и революционер Христо Ботев. Това съобщиха от пресцентъра на  БСП – София . Събитието ще се проведе от 13.00 часа пред бюст-паметника на Ботев в Борисовата градина.", "date": "2019.01.06", "title": "Лидерът на БСП – София Калоян Паргов ще участва в честването на 171 години от рождението на Христо Ботев"}
{"url": "http://www.focus-news.net/news/2019/01/06/2608914/sofiya-tarzhestven-vodosvet-za-bogoyavlenie-i-ritual-po-izvazhdane-na-svetiya-krast-ot-vodite-na-ezeroto-v-zhk-druzhba.html", "text": "Днес в присъствието на кмета на София Йорданка Фандъкова ще се проведе тържествен водосвет по случай празника Богоявление (Йордановден). Това съобщиха от пресцентъра на  Столична община . Водосветът ще започне от 13.00 часа до езерото в жк. „Дружба“, след което ще бъде проведен ритуалът по изваждане на Светия кръст от водите на езерото.", "date": "2019.01.06", "title": "София: Тържествен водосвет за Богоявление и ритуал по изваждане на Светия кръст от водите на езерото в жк. „Дружба\""}
{"url": "http://www.focus-news.net/news/2019/01/06/2608923/sarajevo-times-bosna-i-hertsegovina-premierat-na-republika-srabska-obyavi-che-shte-ima-nov-doklad-za-srebrenitsa.html", "text": "Председателят на правителството на Република Сръбска Радован Вишкович обяви, че ще се създаде нова международна комисия, която отново да разследва случилото се в и около Сребреница през войната, както и страданията, през които преминаха сърбите в нея, съобщава новинарският портал   Sarajevo Times . \r\n“Надявам се, че истината ще е малко по-различна и ние ще я представим на международната комисия, а после съдът и прокуратурата ще вземат под внимание фактите“. Това е казал в Братунац пред журналисти Вишкович. \r\nТой е припомнил, че преди няколко месеца парламентът на Република Сръбска е анулирал доклада за Сребреница. Според него истината за престъпленията срещу сърбите не може да се основава на минимален политически консенсус и институциите в републиката ще настояват за нея. \r\nМеждународният съд в Хага постанови, че в Сребреница е извършен геноцид.    Ивелина Ватова", "date": "2019.01.06", "title": "Sarajevo Times (Босна и Херцеговина): Премиерът на Република Сръбска обяви, че ще има нов доклад за Сребреница"}
{"url": "http://www.focus-news.net/news/2019/01/06/2608922/sofiya-vavezhda-se-organizatsiya-na-dvizhenieto-vav-vrazka-s-otsluzhvaneto-na-tarzhestven-bogoyavlenski-vodosvet.html", "text": "Въвежда се организация на движението във връзка с отслужването на тържествен Богоявленски водосвет. Това съобщиха от пресцентъра на  Столична община.   От 11.00 часа до приключване на мероприятието се забранява престоят, паркирането и влизането на пътни превозни средства, с изключение на колите на масов градски транспорт по бул. „Кръстьо Пастухов” между ул. „Иван Арабаджията” и ул. „Тирана”.", "date": "2019.01.06", "title": "София: Въвежда се организация на движението във връзка с отслужването на тържествен Богоявленски водосвет"}
{"url": "http://www.focus-news.net/news/2019/01/06/2608924/na-7-yanuari-pravoslavnata-tsarkva-proslavya-sv-yoan-krastitel-ivanovden.html", "text": "На 7 януари Православната църква прославя св. Йоан Кръстител - Ивановден. По този повод във всички епархии на Българската православна църква се отслужва празнична света Литургия, предаде репортер на  Агенция \"Фокус\" . \r\nНа 7 януари, понеделник,  Св. Йоан Кръстител (Ивановден) Негово Високопреосвещенство  Пловдивският митрополит Николай ще оглави  архиерейска света Литургия в храм „Св. Богородица ”, град Хасково. Началотo e в 9.00 часа.  \r\nНикола ПЕТКОВ", "date": "2019.01.06", "title": "На 7 януари Православната църква прославя св. Йоан Кръстител - Ивановден"}
{"url": "http://www.focus-news.net/news/2019/01/06/2608916/plovdiv-asenovgrad-shte-otbelezhi-bogoyavlenie-s-litiyno-shestvie-praznichen-vodosvet-i-ritualno-hvarlyane-na-krasta-v-reka-chaya.html", "text": "Асеновград ще отбележи Богоявление с литийно шествие, празничен водосвет и ритуално хвърляне на кръста в река Чая. Това съобщиха за  Радио „Фокус“ – Пловдив  от отдел „Връзки с обществеността“ на Общината. Литийното шествие от асеновградските църковни храмове до Пешеходния мост ще тръгне в 08.30 часа, а половин час по-късно ще има празничен водосвет и хвърлянето на кръста в ледените води на реката. В 10.00 часа на централния площад „Акад. Николай Хайтов“ в Асеновград ще бъде извършен ритуал по тържествено освещаване на бойните знамена на Военно формирование 24490. Програмата за Богоявление в града ще завърши с празничен концерт и народно веселие на площада, които ще започнат в 10.30 часа. \r\nТони МИХАЙЛОВ", "date": "2019.01.06", "title": "Пловдив: Асеновград ще отбележи Богоявление с литийно шествие, празничен водосвет и ритуално хвърляне на кръста в река Чая"}
{"url": "http://www.focus-news.net/news/2019/01/06/2608919/gabrovo-v-dryanovo-shte-hvarlyat-bogoyavlenskiya-krast-ot-kamenniya-most-na-kolyu-ficheto.html", "text": "В Дряново ще хвърлят богоявленския кръст от каменния мост на Колю Фичето, съобщиха от пресцентъра на  Общината . Ритуалът по изваждането на светинята от водите на река Дряновска ще се проведе днес от 11.00 часа. Божествена света литургия ще бъде отслужена от 09.00 часа в храм „Въведение Богородично“.", "date": "2019.01.06", "title": "Габрово: В Дряново ще хвърлят богоявленския кръст от каменния мост на Колю Фичето"}
{"url": "http://www.focus-news.net/news/2019/01/06/2608926/dobrich-s-polagane-na-ventsi-i-tsvetya-pred-byust-pametnika-na-hristo-botev-v-kavarna-shte-badat-otbelyazani-171-godini-ot-rozhdenieto-na-revolyutsioner-a.html", "text": "С полагане на венци и цветя пред бюст-паметника на Христо Ботев в Каварна ще бъдат отбелязани 171 години от рождението на великия революционер. Това съобщиха от пресцентъра на  Общината . Ритуалът по полагане на венци и цветя ще започне в 10.00 часа пред неговия бюст-паметник в Градската градина.  \r\nХристо Ботев е роден на 6 януари 1848 година в будното балканско градче Калофер, в семейството на даскал Ботьо Петков и Иванка Ботева. Знаменитият български поет и публицист, революционер и пламенен патриот, загинал за родината си, се превърна в символ на свободата за своето и поколенията след него. Ботев е една от безспорните фигури в българската история, гордост за всеки българин.", "date": "2019.01.06", "title": "Добрич: С полагане на венци и цветя пред бюст-паметника на Христо Ботев в Каварна ще бъдат отбелязани 171 години от рождението на революционер а"}
{"url": "http://www.focus-news.net/news/2019/01/06/2608927/sport-postavyat-grigor-dimitrov-pod-20-na-australian-open.html", "text": "Григор Димитров ще бъде поставен под № 20 в основната схема на Откритото първенство на Австралия. Позиционирането на играчите в Мелбърн се прави на база на световната ранглиста към 7 януари. Димитров  ще бъде 21-ви там от понеделник. Той обаче ще се изкачи с едно място напред за жребия, а причината е отказа на Хуан Мартин дел Потро, който счупи капачка на коляното на „Мастърс“ турнира в Шанхай и все още не е възстановен.  \r\nЖребият за основната схема в Мелбърн ще се тегли в петък. През миналия сезон българинът бе под № 3 и игра на четвъртфинал, който загуби с 1:3 от Кайл Едмънд.", "date": "2019.01.06", "title": "Спорт: Поставят Григор Димитров под № 20 на Australian Open"}
{"url": "http://www.focus-news.net/news/2019/01/06/2608925/veliko-tarnovo-vavezhda-se-vremenna-organizatsiya-na-dvizhenieto-v-grada-vav-vrazka-s-otbelyazvaneto-na-bogoyavlenie.html", "text": "Въвежда се временна организация на движението в града във връзка с отбелязването на Богоявление. Това съобщиха от пресцентъра на  Община Велико Търново . \r\nЗа подготовката и провеждането на военен ритуал „Водосвет на бойните знамена\" на празника Богоявление - Йорданов ден се въвежда следната временна организация на движението за МПС: \r\nЗа времето от 09.00 до 14.00 часа или до приключване на събитието се затваря движението на: \r\n- ул. „Иван Вазов\" в участъка от кръстовището с ул. „Читалищна\", до пл. „Цар Асен 1\"; \r\n- ул. „Читалищна\" в участъка от кръстовището с ул. „Михаил Кефалов\" до пл. „Цар Асен 1\"; \r\n- ул. Климент Охридски\" в участъка от пл. „Цар Асен 1\"до пресечната, водеща до Владишки мост над река Янтра; \r\n- ул. „Никола пиколо\"; \r\n- ул. Михаил Кефалов\" за посоката на движение от кръстовище „Обходен път към крепостта Царевец\" - ул. „Крайбрежна\", ул. „Сливница\" до кръстовището с ул. „Читалищна\". \r\nВременна промени в маршрутите на градските автобусни линии за същия период: \r\n- за автобусни линии № 20, 40,50 и 110 - крайна и начална спирка става пл. „Цар Асен 1\" след затварянето на посочените улични участъци; \r\n- автобусна линия № 5 след спирка „ул. „Сливница\" - обръща на кръстовището на ул. „Михаил Кефалов\" - ул. „Крайбрежна\" - обходен път „Царевец\" - през квартал „Света гора\" - жп гара - Южен пътен възел - ул. „Христо Ботев\" и продължава по обичайният си маршрут.", "date": "2019.01.06", "title": "Велико Търново: Въвежда се временна организация на движението в града във връзка с отбелязването на Богоявление"}
{"url": "http://www.focus-news.net/news/2019/01/06/2608928/plovdiv-s-praznichna-sveta-liturgiya-v-tsarkvite-sveti-nikolay-i-sveta-bogoroditsa-shte-zapochnat-proyavite-za-otbelyazvane-na-bogoyavlenie-v-karlovo.html", "text": "С празнична света Литургия в църквите „Свети Николай” и „Света Богородица” ще започнат проявите за отбелязване на Богоявление в Карлово. Литургиите ще започнат в 8.00 часа, съобщиха от  Общината . \r\nВ 9.15 часа ще се проведе шествие от пл. „Васил Левски“ до Желязков мост, където в 9.30 часа ще бъде отслужен Велик Богоявленски водосвет и ще бъде извършено ритуалното хвърляне на кръста във водите. \r\nПреди това ще бъдат осветени бойното знаме на 61-ва Стрямска механизирана бригада и знамената на военно-патриотични организации.", "date": "2019.01.06", "title": "Пловдив: С празнична света Литургия в църквите „Свети Николай” и „Света Богородица” ще започнат проявите за отбелязване на Богоявление в Карлово"}
{"url": "http://www.focus-news.net/news/2019/01/06/2608929/veliko-tarnovo-obshtina-svishtov-organizira-praznichno-chestvane-na-yordanovden.html", "text": "Община Свищов организира празнично честване на Йордановден, съобщиха от пресцентъра на  Общината . От 10.30 часа, в местност „Паметниците“ край града, ще се проведе традиционното скачане в река Дунав за богоявленския кръст. За трета поредна година под звуците на родопски гайди ще се извие празнично хоро, в чест на един от най-големите християнски празници – Йордановден. Отец Михаил ще направи молебен за здраве и ще хвърли кръста в студените води на втората по дължина европейска река. Желаещите да  участват в надпреварата за богоявленския кръст е необходимо да се запишат от 09.00 часа в Спортен комплекс „Свищов“, където ще им бъде направен медицински преглед. \r\nПо традиция, бъчва с вино ще допринесе за празничното настроение на всички участници, а големият огън край река Дунав ще ги сгрее в студения януарски ден.", "date": "2019.01.06", "title": "Велико Търново: Община Свищов организира празнично честване на Йордановден"}
{"url": "http://www.focus-news.net/news/2019/01/06/2608931/nova-makedoniya-makedoniya-v-albaniya-e-registrirana-parva-zhertva-na-studa.html", "text": "В Албания регистрираха първа жертва на студеното време, съобщава електронното издание на скопския вестник  „Нова Македония“ . \r\nЖертвата е 58-годишен мъж от село, разположено край Корча. Той е бил на велосипед, когато се е подхлъзнал, паднал е и е изгубил съзнание, след което починал. Лекарите в болницата в Корча са потвърдили, че смъртта  е настъпила като резултат на студа. \r\nВсяка зима районът на Корча бива засегнат от обилни снеговалежи и изключително ниски температури, в резултат на което се стига до жертви. \r\nПрез последните дни Албания бе скована от ниски температури, а снежната покривка достига до над 30 сантиметри. Голяма част от населените места са откъснати от света заради лошите метеорологични условия.  Тереза Герова", "date": "2019.01.06", "title": "„Нова Македония“ (Македония): В Албания е регистрирана първа жертва на студа"}
{"url": "http://www.focus-news.net/news/2019/01/06/2608934/sofiya-150-snegorina-sa-izvarshvali-obrabotki-sas-smesi-sreshtu-zaledyavane-v-stolitsata.html", "text": "Във връзка с валежите от сняг тази сутрин в София са извършени обработки със смеси срещу заледяване. Това съобщиха от пресцентъра на  Столична община . Общо 150 машини – снегопочистваща техника, са работили във всички райони на града по трасетата на градския транспорт, общински пътища, опасни и стръмни участъци и основни улици в кварталите.  В планината Витоша се извършва опесъчаване на пътищата Драгалевци – Алеко и Бояна – Златни мостове.  Почистват се подходите към подлези, прилежащите пространства на спирките на градския транспорт и тротоари.  В момента градския транспорт се движи по редовните си маршрути.  Екипи на Столичен инспекторат и Дирекция „Аварийна помощ и превенция следят обстановката.  Днес температурите ще останат ниски и са възможни заледявания. Напомняме на шофьорите да използват автомобилите си оборудвани за движение при зимни условия и да карат със съобразена скорост.", "date": "2019.01.06", "title": "София: 150 снегорина са извършвали обработки със смеси срещу заледяване в столицата"}
{"url": "http://www.focus-news.net/news/2019/01/06/2608920/plovdiv-plovdivskiyat-mitropolit-nikolay-shte-otsluzhi-velik-vodosvet-na-reka-maritsa.html", "text": "Днес - Богоявление, Негово Високопреосвещенство Пловдивският митрополит Николай ще отслужи от 12:30 часа Велик водосвет на р. Марица  (срещу Водната палата), предаде репортер на  Агенция \"Фокус\" .  \r\nНикола ПETKOВ", "date": "2019.01.06", "title": "Пловдив: Пловдивският митрополит Николай ще отслужи Велик водосвет на река Марица"}
{"url": "http://www.focus-news.net/news/2019/01/06/2608932/silistra-velik-bogoyavlenski-vodosvet-shte-otsluzhi-dorostolskiyat-mitropolit-amvrosiy.html", "text": "На Йордановден, Свето Богоявление  от 9.00 ч. ще бъде отслужена Архиерейска Василиева Света литургия и Велик Богоявленски водосвет от Доростолския митрополит Амвросий в съслужение с духовенството от епархията, в катедралния храм „Св. св. първоапостоли Петър и Павел“. Това съобщиха от  Община Силистра . От 10.30 ч. шествието ще се отправи към брега на р. Дунав и ще се проведе ритуалното спасяване на Св. Кръст. По традиция нечетен брой момчета се хвърлят, за да спасят кръста. Смята се, че който пръв го извади от водата ще бъде много здрав и всичко ще му спори. В миналото този, който хванел кръста, бил богато награждаван от своите съселяни. Смята, се че болните, ако се измият с вода от мястото, където е изваден кръста, ще оздравеят. Носи се вода и вкъщи да се поръси за здраве или да бъде лек през годината, ако се наложи. Вярва се, че, ако кръстът замръзне във водата, годината ще е плодородна, а народът – здрав.", "date": "2019.01.06", "title": "Силистра: Велик Богоявленски водосвет ще отслужи Доростолският митрополит Амвросий"}
{"url": "http://www.focus-news.net/news/2019/01/06/2608930/kyustendil-s-bozhestvena-sveta-liturgiya-i-litiyno-shestvie-shte-bade-otbelyazano-bogoyavlenie.html", "text": "С Божествена Света литургия и литийно шествие ще бъде отбелязано Богоявление в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Днес Православната църква празнува  Богоявление – Йордановден, който е третият по значимост християнски празник през годината. По този повод от 9.00 часа в  православните храмове в Кюстендил ще бъде отслужена Божествена Света литургия. По-късно от 11.00 часа от катедралния храм „Свето Успение Богородично”, ще тръгне литийно шествие, което ще продължи до Железния мост над река Банщица. На брега на реката ще бъде отслужен водосвет, след което ще се състои ритуалът по спасяването на богоявленския кръст от водите на реката. Според библейската легенда на този ден Исус Христос е кръстен във водите на река Йордан от Йоан Кръстител. В момента на кръщението небето се отваря и Светият дух слиза върху Христос във вид на гълъб, а от небето се разнася глас: „Този е моят възлюбен син, в когото е моето благоволение“. Оттук идва и названието на празника – Богоявление. Той има най-древен произход сред празниците на православната църква. Наричан е още Кръщение Господне и Йордановден, а в различни места на страната – Кръстовден, Водици, Водокръщи. \r\nВенцеслав ИЛЧЕВ", "date": "2019.01.06", "title": "Кюстендил: С Божествена Света литургия и литийно шествие ще бъде отбелязано Богоявление"}
{"url": "http://www.focus-news.net/news/2019/01/06/2608921/blagoevgrad-s-osveshtavane-na-bogoyavlenskiya-krast-v-grada-shte-zapochnat-proyavite-za-otbelyazvaneto-na-yordanovden-i-171-godini-ot-rozhdenieto-na-hristo-botev.html", "text": "Освещаване на Богоявленския кръст ще постави началото на отбелязването на Йордановден. Това съобщиха от пресцентъра на  Община Благоевград . Ритуалът ще бъде извършен в 07.30 часа в църквата „Въведение Богородично“. В 10.30 часа християнският символ ще бъде потопен във водите на Благоевградска Бистрица, в района при бюст-паметника на Ильо войвода, при моста за Регионален исторически музей. За поредна година младежи от „Плаж махала“, облечени в носии ще изпълнят „Ледено хоро“. Непосредствено след  изваждане на кръста, ще се отслужи освещаване на бойните знамена на пл. “Македония“.  В 11.15 часа пред бюст-паметника на Христо Ботев на пл. „Народни будители” ще се състои и ритуал по полагане на цветя по повод 171 г. от рождението на българския поет и революционер. \r\nЗаявление за участие в ритуала по вадене на кръста се осъществява в администрацията на православния храм „Въведение Богородично“.  \r\nПразникът,  наричан още Богоявление, в различните краища на България е познат още като Кръстовден, Водици или Водокръщи, заради връзката му с водата. Според поверието на този ден всеки, който иска да е здрав и щастлив през цялата година, се окъпва или поне се измива в морето или в реката. Ритуалът символизира още кръщаването на водата и напомня за това, че Иисус Христос е бил кръстен във водите на река Йордан от Йоан Кръстител.", "date": "2019.01.06", "title": "Благоевград: С освещаване на Богоявленския кръст в града ще започнат проявите за отбелязването на Йордановден и 171 години от рождението на Христо Ботев"}
{"url": "http://www.focus-news.net/news/2019/01/06/2608937/kyustendil-dvizhenieto-po-pat-smolichano-pelatikovo-e-ogranicheno-za-tovarni-avtomobili-nad-35-tona-poradi-propadane-na-chast-ot-patnoto-platno.html", "text": "Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Сигнализирано е с пътни знаци. Движението по третокласен път в участъка на село Пастра – Рилски манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. \r\nДенис НИКИФОРОВ", "date": "2019.01.06", "title": "Кюстендил: Движението по път Смоличано – Пелатиково е ограничено за товарни автомобили над 3,5 тона поради пропадане на част от пътното платно"}
{"url": "http://www.focus-news.net/news/2019/01/06/2608938/sofiya-150-dushi-sa-bili-nastaneni-v-krizisnite-tsentrove-na-stolichna-obshtina-prez-izminalata-nosht.html", "text": "В Кризисните центрове на Столична община са настанени 150 души, останали без дом. Това съобщиха от пресцентъра на  Общината .", "date": "2019.01.06", "title": "София: 150 души са били настанени в кризисните центрове на Столична община през изминалата нощ"}
{"url": "http://www.focus-news.net/news/2019/01/06/2608939/plovdiv-s-voenen-ritual-shte-bade-otbelyazana-171-ta-godishnina-ot-rozhdenieto-na-hristo-botev.html", "text": "171-та годишнина от рождението на Христо Ботев ще бъде чествана от 13.30 часа пред паметника на поета-революционер в Цар Симеоновата градина. Това съобщиха от пресцентъра на  Община Пловдив . В ритуала, организиран от Община Пловдив, ще участват почетни формирования от Пловдивския гарнизон – Военен духов оркестър, представителен взвод, венценосци. \r\nЩе бъдат положени венци и цветя на паметника. Слово за делото и живота на великия българин ще произнесе Димитър Минев – директор на Народна библиотека „Иван Вазов“ Пловдив. Водещ ще бъде актьорът Петър Тосков. \r\nВ церемонията ще участват народни представители, кметът на Община Пловдив, зам.-кметове, районни кметове и представители от общинската администрация, общественият посредник на Община Пловдив, областният управител на област Пловдив, представители от Областната администрация, председателят на Общински съвет – Пловдив, общински съветници, Командването на Пловдивския гарнизон, представители на армията, на Българската православна църква, политически и обществени организации, граждани и медии.", "date": "2019.01.06", "title": "Пловдив: С военен ритуал ще бъде отбелязана 171-та годишнина от рождението на Христо Ботев"}
{"url": "http://www.focus-news.net/news/2019/01/06/2608944/sport-goldan-steyt-pobedi-sakramento-kato-gost.html", "text": "Шампионът Голдън Стейт победи при гостуването си на Сакраменто със 127:123 в мач от редовния сезон в Националната баскетболна асоциация (НБА).  Резултатите от останалите изиграни мачове от НБА: \r\nДенвър - Шарлот - 123:110 \r\nДетройт - Юта - 105:110 \r\nФиладелфия - Далас - 106:100 \r\nКливланд - Ню Орлиънс - 98:133 \r\nМилуоки - Торонто - 116:123 \r\nСан Антонио - Мемфис - 108:88 \r\nПортланд - Хюстън - 110:101", "date": "2019.01.06", "title": "Спорт: Голдън Стейт победи Сакраменто като гост"}
{"url": "http://www.focus-news.net/news/2019/01/06/2608933/veliko-tarnovo-smelchatsi-vlizat-v-ledenata-yantra-za-bogoyavlenskiya-krast.html", "text": "Смелчаци ще влязат в студените води на река Янтра навръх Богоявление – 6 януари, съобщиха от  пресцентъра на Община Велико Търново.  Традиционният ритуал по изваждането на кръста във Велико Търново ще се състои в подножието на крепостта Царевец – край Владишкия мост. Кой е най-смел, бърз и сръчен ще стане ясно малко след 11.00 часа в неделния ден.  \r\nБогоявление е един от най-светлите християнски празници и ще бъде почетен подобаващо от великотърновци, въпреки прогнозираното студено време и снеговалежи. Още в 9.00 часа на 6 януари в катедралния храм „Свето Рождество Богородично” великотърновският митрополит Григорий ще отслужи литургия, ще бъде извършен и тържествен богоявленски водосвет.  \r\nВ 10.30 часа от пространство пред църквата митрополит Григорий и кметът на Велико Търново Даниел Панов ще поведат литийно шествие, което ще продължи до площад „Цар Асен I”. Пред крепостта Царевец бойното знаме на Националния военен университет „Васил Левски” ще бъде осветено, същото ще бъде сторено и със знамената на други организации и институции.  \r\nВ 11.00 часа шествието ще продължи към Владишкия мост, а ритуалът по изваждането на богоявленския кръст ще започне около 11.15 часа. \r\nПразничната програма на 6 януари налага въвеждането на временна организация на движението. Докато траят събитията от програмата, затворени за движение ще бъдат улиците „Митрополска” - в участъка от църквата „Св. Четиридесет мъченици” до площад „Цар Асен I”, ул. „Климент Охридски” и ул. „Патриарх Евтимий” - в участъка от църквата „Свети Четиридесет мъченици” до Владишкия мост. В този район ще бъде забранено и паркирането на автомобили.", "date": "2019.01.06", "title": "Велико Търново: Смелчаци влизат в ледената Янтра за Богоявленския кръст"}
{"url": "http://www.focus-news.net/news/2019/01/06/2608935/yambol-praznikat-bogoyavlenie-shte-bade-otbelyazan-s-traditsionnite-rituali-po-osveshtavane-na-boynite-znamena-na-balgarskata-armiya-i-izvazhdane-na-krasta-ot-vodite-na-tundzha.html", "text": "В Ямбол големият християнски празник Богоявление (Йордановден) ще бъде отбелязан с традиционните ритуали по освещаване на бойните знамена на Българската армия и изваждане на кръста от водите на река Тунджа. Това съобщиха от пресцентъра на  Община Ямбол . \r\nТържественият водосвет по освещаване на знамената започва в 11.30 часа пред храм „Свети Николай Чудотворец”. \r\nВеднага след него ще тръгне литийното шествие до моста на река Тунджа на входа на Градския парк, където в 12.00 часа ще бъде хвърлянето на светия кръст във водите на реката. \r\nШествието ще се движи по следния маршрут: от храм „Св. Николай Чудотворец”, по ул. „Ал. Стамболийски”, покрай Съдебна палата, Военен клуб, Минерална баня, до моста в Градския парк.", "date": "2019.01.06", "title": "Ямбол: Празникът Богоявление ще бъде отбелязан с традиционните ритуали по освещаване на бойните знамена на Българската армия и изваждане на кръста от водите на Тунджа"}
{"url": "http://www.focus-news.net/news/2019/01/06/2608941/burgas-bogoyavlenie-i-171-godini-ot-rozhdenieto-na-hristo-botev-shte-badat-otbelyazani-v-grada.html", "text": "Честванията в Бургас по повод един от най-светлите християнски празници - Богоявление (Йордановден), ще започнат още в 08.30 часа с празнична Света литургия, отслужена в храм \"Св. св. Кирил и Методий\" от Негово Високопреосвещенство Сливенски митрополит Иоаникий. Това съобщиха от пресцентъра на  Община Бургас . \r\nКолко смелчаци ще скочат в мразовитите морски води и кой ще е най-бърз при спасяването на Светия Кръст в Бургас ще стане ясно по-късно, но в града броят на участниците обичайно е около 40. \r\nУчастниците в надпреварата трябва да имат навършени 16 години. Записването ще се извършва от 10.00 до 11.30 часа пред Моста, само срещу представяне на лична карта, документ за актуален медицински преглед (медицинско) и подписване на декларация за поемане на лична отговорност. \r\nНа 6 януари традиционно се освещават военните части и бойните знамена на Българската армия. Смята се, че този ритуал бележи началото си от 917 г., когато в навечерието на битката при Ахелой е извършен първият водосвет за здраве и успех на Симеоновата войска. Тази година молебенът за здраве и благославянето на бойните знамена ще започнат в 11.15 часа на пл. \"Св. св. Кирил и Методий\". \r\nТочно в 11.30 часа ще стартира литийно шествие за спасяването на Светия кръст, в което традиционно се включват голяма част от жителите и гостите на града. То ще премине по следния маршрут: пл. \"Св. св. Кирил и Методий\" - ул. \"Александровска\" - ул. \"Ал. Богориди\" - Приморски парк - Моста. Хвърлянето на Светия кръст в морето и спасяването му е с начален час 12.00. \r\nНа 6 януари тази година се навършват и 171 години от рождението на Христо Ботев. Всеки, който желае да изрази почитта си към паметта на поета-революционер, може да поднесе цветя или венец пред бронзовия му бюст в Морската градина от 12.30 часа. \r\nОт 13.00 часа в галерия \"Богориди\" на ул. \"Ал. Богориди\" №48 ще бъде открито 20-тото юбилейно издание на традиционната изложба на тримата бургаски художници, носещи името Йордан - Йордан Маринов, Йордан Петров, Йордан Ангелов.", "date": "2019.01.06", "title": "Бургас: Богоявление и 171 години от рождението на Христо Ботев ще бъдат отбелязани в града"}
{"url": "http://www.focus-news.net/news/2019/01/06/2608945/pazardzhik-ogranicheno-poradi-remont-e-dvizhenieto-po-patya-selo-dyulevo-strelcha.html", "text": "Спокоен е трафикът по главните  пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни, която е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.06", "title": "Пазарджик: Ограничено поради ремонт е движението по пътя село Дюлево - Стрелча"}
{"url": "http://www.focus-news.net/news/2019/01/06/2608942/veliko-tarnovo-obshtina-svishtov-organizira-bezplaten-transport-do-mestnostta-pametnitsite-na-bogoyavlenie.html", "text": "Днес Община Свищов организира безплатен транспорт до местността Паметниците, където ще се проведе традиционното хвърляне на богоявленския кръст във водите на река Дунав. Това съобщиха от пресцентъра на  Общината . Автобусът ще се движи по маршрут пл. „Свобода“ – местност Паметниците и обратно. Първият курс ще тръгне в 10.15 часа от пл. „Свобода“, а вторият ще е в 11.00 часа след празничната литургия в храм „Св. Троица“. \r\nВ обратната посока автобусът ще тръгне след приключване на мероприятието. При необходимост ще бъдат направени повече от два курса.  \r\nВсички желаещи да присъстват на християнския ритуал на брега на река Дунав, могат да се възползват от безплатния общински транспорт.", "date": "2019.01.06", "title": "Велико Търново: Община Свищов организира безплатен транспорт до местността Паметниците на Богоявление"}
{"url": "http://www.focus-news.net/news/2019/01/06/2608946/plovdiv-patishtata-v-planinskite-rayoni-na-oblastta-sa-obraboteni-sreshtu-zaledyavaniya-i-sa-normalno-prohodimi-pri-zimni-usloviya.html", "text": "Движението на територията на Пловдивска област се осъществява нормално и без затруднения към този час. Това съобщиха за  Радио „Фокус“ – Пловдив  от Областното пътно управление. По-интензивен трафик се отчита по пловдивския участък на АМ „Тракия“. Пътищата в планинските райони са обработени срещу заледявания и са нормално проходими при зимни условия. Водачите трябва да тръгват на път с автомобили подготвени за зимни условия, да карат внимателно и със съобразена скорост, както и да не предприемат рискови изпреварвания. Проходът Троян-Кърнаре остава затворен за движение на всички моторни превозни средства. До 2 февруари ще бъде ограничено движението на камиони над 12 тона по пътя Поповица - Болярци. Обходният маршрут е по пътя Поповица - Садово - Кочево - Болярци. Забранено е и преминаването на камиони, по-високи от 4 метра, през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Опасност от падащи камъни има по направленията Асеновград - Смолян, Кричим - Стамболийски и Юговско ханче - Югово - Лъки - Здравец. \r\nТрафикът на територията на град Пловдив също се извършва нормално и без затруднения към този час. Пътните настилки в града са сухи и нормално проходими. По повод провеждане на традиционния Богоявленски водосвет се въвеждат временни промени в организацията на движението на моторни превозни средства в Пловдив. Очаква се около 12.30 часа да премине литийно шествие по маршрут от Катедрален храм “Успение Богородично” – ул. „Съборна” – ул. „Криволак” – ул. „Железарска” – бул. „Цар Борис ІІІ Обединител” – Водна палата на бул. “Марица-юг”. До приключване на ритуала ще бъде забранено преминаването на автомобили по бул. „Марица-юг“, в отсечката между бул. „Цар Борис ІІІ Обединител” и ул. „Никола Войводов”. За улеснение на пътната обстановка автомобилният поток ще бъде пренасочван към обходни маршрути от служители на сектор „Пътна полиция”. \r\nТони МИХАЙЛОВ", "date": "2019.01.06", "title": "Пловдив: Пътищата в планинските райони на областта са обработени срещу заледявания и са нормално проходими при зимни условия"}
{"url": "http://www.focus-news.net/news/2019/01/06/2608943/varna-s-osveshtavane-na-boynite-znamena-i-voenen-ritual-v-grada-shte-zapochne-otbelyazvaneto-na-bogoyavlenie.html", "text": "Водосвет и благославяне на частите и техните бойни знамена ще се състои на Богоявление във Варна. Тържеството ще започне 10.00 часа на площад „Св. св. Кирил и Методий” пред Катедралния храм „Св. Успение Богородично”. Това съобщиха от пресцентъра на  Военноморските сили . Военният ритуал ще се състои непосредствено след завършване на Богоявленската литургия. В него ще участват представителни части от Варненския гарнизон и Представителният духов оркестър на ВМС. Строят на представителните блокове от Военноморските и Военновъздушните сили ще приеме началникът на гарнизона контраадмирал Митко Петев – командир на Военноморските сили. След благославянето на бойните знамена ще се проведе шествие до паметника на Христо Ботев, където с военен ритуал ще бъдат положени венци и цветя по случай 171 години от рождението му. След ритуала шествието ще продължи до Първа буна, където ще се проведе църковният ритуал „Велик Богоявленски водосвет“ и хвърляне на кръста в морето.", "date": "2019.01.06", "title": "Варна: С освещаване на бойните знамена и военен ритуал в града ще започне отбелязването на Богоявление"}
{"url": "http://www.focus-news.net/news/2019/01/06/2608948/burgas-normalno-prohodi-pri-zimni-usloviya-sa-patishtata-v-oblastta.html", "text": "Нормално проходи при зимни условия са пътищата в областта. Това съобщиха за  Радио „Фокус“ – Бургас  от Областно пътно управление – Бургас. Няма затворени пътища и проходи, движението е нормално натоварено. Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. Нормално натоварен е трафикът по основните улици и булеварди в град Бургас. По-натоварено е движението по централните улици „Иван Вазов“, „Христо Ботев“, „Цар Симеон“, „Генерал Гурго“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nДеница ДИМИТРОВА", "date": "2019.01.06", "title": "Бургас: Нормално проходи при зимни условия са пътищата в областта"}
{"url": "http://www.focus-news.net/news/2019/01/06/2608936/pazardzhik-bogoyavlenski-vodosvet-shte-bade-otsluzhen-v-peshtera-na-yordanovden.html", "text": "Богоявленски водосвет ще бъде отслужен в Пещера на Йордановден. Това съобщиха за  Радио „Фокус“ – Пазарджик  от Община Пещера. Водосветът ще започне в 11.00 часа пред езерото в градския парк, където ще бъде хвърлен и Богоявленският кръст. Църковната служба ще се води от отец Любомир Траянов – архиерейски наместник на Пещерска духовна околия и енорийски свещеници. От 17.30 часа в катедрален храм „Св. Димитър“ в Пещера  ще има Богоявленски концерт. Той се организира от НЧ „Развитие - 1873“ по проект Агора и е финансиран от Общински фонд за подкрепа на местни инициативи под егидата на кмета на Община Пещера Николай Зайчев.", "date": "2019.01.06", "title": "Пазарджик: Богоявленски водосвет ще бъде отслужен в Пещера на Йордановден"}
{"url": "http://www.focus-news.net/news/2019/01/06/2608951/shumen-gradat-shte-pochete-171-godini-ot-rozhdenieto-na-hristo-botev-s-podnasyane-na-tsvetya-pred-byust-pametnika-na-revolyutsionera.html", "text": "Шумен ще почете 171 години от рождението на Христо Ботев. Това съобщиха от  Общината . Днес, след края на церемонията по освещаването на бойните знамена и светини, ще бъдат поднесени цветя пред бюст-паметника на Христо Ботев, който се намира пред ПГМЕТТ “Христо Ботев”.", "date": "2019.01.06", "title": "Шумен: Градът ще почете 171 години от рождението на Христо Ботев с поднасяне на цветя пред бюст-паметника на революционера"}
{"url": "http://www.focus-news.net/news/2019/01/06/2608947/kyustendil-obshtina-dupnitsa-i-sdruzhenie-patrioti-dupnitsa-organizirat-ritual-po-spasyavane-na-bogoyavlenskiya-krast.html", "text": "Община Дупница и Сдружение „Патриоти – Дупница” организират ритуал по спасяване на богоявленския кръст. Това съобщиха за  Радио „Фокус” – Кюстендил  от отдел „Култура” към Община Дупница. Ритуалът ще се състои от 10.30 часа при Наковия мост. Община Дупница и Сдружение „Патриоти – Дупница“ канят всички жители и гости на града да се присъедините в един от най-древните християнски обичаи. Събитието се организира и със съдействието на местни фолклорни състави и ансамбли. По традиция и тази година след хвърлянето на богоявленския кръст всички смелчаци ще се хванат на хоро в ледените води на река Джерман. \r\nВенцеслав ИЛЧЕВ", "date": "2019.01.06", "title": "Кюстендил: Община Дупница и Сдружение „Патриоти – Дупница” организират ритуал по спасяване на богоявленския кръст"}
{"url": "http://www.focus-news.net/news/2019/01/06/2608952/gabrovo-zasnezheni-na-mesta-i-chastichno-zaledeni-sa-nastilkite-v-oblastta.html", "text": "Слаб сняг вали на територията на областта. Настилките са мокри, на места заснежени и се обработват и опесъчават. Има и заледени участъци, затова органите на реда призовават водачите да са внимателни и да карат със съобразена скорост. Пътищата навсякъде са проходими, при зимни условия. Времето е облачно, видимостта е нормална. Това съобщи за  Радио „Фокус“ – Велико Търново  дежурният в Областно пътно управление – Габрово. В района на прохода Шипка настилката също е хлъзгава. Там все още е в сила забраната за движение на товарни автомобили над 12 тона. Ограничено е движението в участък от път Велико Търново – Дряново – Габрово – Стара Загора, в района на град Габрово. Пропаднал участък затруднява движението по пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2019.01.06", "title": "Габрово: Заснежени, на места и частично заледени са настилките в областта"}
{"url": "http://www.focus-news.net/news/2019/01/06/2608950/blagoevgrad-na-po-visokite-i-usoyni-mesta-v-oblastta-patnite-nastilki-sa-mokri-hlazgavi-i-chastichno-zaledeni.html", "text": "На по-високите и усойни места в областта пътните настилки са мокри, хлъзгави и частично заледени. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ пътните настилки са били проходими при зимни условия и няма регистрирани тежки пътни инциденти. В момента превалява слаб сняг в Благоевградска област. Проходим е проходът Предел, но на места се наблюдава намалена видимост поради мъгла. Повишена опасност от падащи камъни има в Кресненското дефиле и в района на Предел. Не е имало сигнали за паднали камъни, които да са затруднявали трафика по републиканската пътна мрежа. Нормално се осъществява трафикът по автомагистрала „Струма“ и главен път Е79. Без забавяния се осъществява и трафикът по второкласен път – 19 Симитли – Гоце Делчев. В региона не се извършват ремонтни дейности, няма въведени ограничения за движението. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.06", "title": "Благоевград: На по-високите и усойни места в областта пътните настилки са мокри, хлъзгави и частично заледени"}
{"url": "http://www.focus-news.net/news/2019/01/06/2608940/die-welt-am-sonntag-hayko-maas-prizova-rusiya-za-otstapki-v-spora-za-ogranicheniyata-na-vaorazheniyata-predlozhi-alternativa-na-drsmo.html", "text": "Министърът на външните работи на ФРГ Хайко Маас призова Русия да прояви отстъпчивост в спора за договорите за ограниченията на въоръженията. \r\n„Ключът за опазването на Договор за ликвидиране на ракетите със среден и малък обсег на действие (ДРСМО) е в Москва, тя трябва да има готовност да се разоръжи“, категоричен бе първият дипломат на Берлин в изявление за германския национален ежедневник  Die Welt am Sonntag . \r\nСоциалдемократът предложи като алтернатива на ДРСМО да бъде подписано многостранно споразумение за ограничаване на въоръженията. „ДРСМО е допринесял пряко за сигурността на Европа в продължение на десетилетия. Той е изрично насочен към сигурността й. Ето защо той има специално значение за нас в Германия\", коментира Маас пред неделното издание на вестника.  \r\nГерманският външен министър обяви, че в в Съвета за сигурност на ООН, където през януари страната влезе като непостоянен член,  ще има „ясно поставяне на въпросите за разоръжаването и неразпространението на ядреното оръжие в дневния ред\", включително този за ДРСМО. \r\nВ същото време външният министър на ФРГ даде категорични индикации за желанието на Берлин да разшири двустранния договор до по-голямата група държави, които имат ракети със среден обсег. \r\n„След Студената война силите се промениха. Трябва да разработим нови, глобални правила за прозрачност и контрол. И затова ние участваме в дебат, включващ страни като Китай и Индия\", разкри Маас.   Тереза Герова", "date": "2019.01.06", "title": "Die Welt am Sonntag: Хайко Маас призова Русия за отстъпки в спора за ограниченията на въоръженията, предложи алтернатива на ДРСМО"}
{"url": "http://www.focus-news.net/news/2019/01/06/2608957/kathimerini-gratski-i-amerikanski-voenni-shte-provedat-savmestni-voenni-ucheniya.html", "text": "Гръцки и американски военни ще проведат съвместни военни учения, съобщава електронното издание на водещия атински ежедневник  Kathimerini . \r\nМинистерството на отбраната в Атина съобщи, че в района на Волос са пристигнали около 300 американски морски пехотинци, които ще вземат участие в маневрите на гръцките си колеги. Съвместните учения носят името „Александър Велики“ и са част от редовното сътрудничество между спецчасти на двете страни, поясни източник на изданието от военното ведомство в Атина. .  Тереза Герова", "date": "2019.01.06", "title": "Kathimerini: Гръцки и американски военни ще проведат съвместни военни учения"}
{"url": "http://www.focus-news.net/news/2019/01/06/2608955/veliko-tarnovo-zasnezheni-opesacheni-i-obraboteni-sa-patnite-nastilki-v-oblastta.html", "text": "Заснежени, опесъчени и обработени са настилките във Велико Търново. Това съобщиха за  Радио „Фокус“ – Велико Търново  от \"Пътна полиция\". Трафикът в началото на почивния ден е спокоен. Всички пътища в града са проходими при зимни условия, но е хлъзгаво и от КАТ „Пътна полиция“ апелират водачите да карат внимателно и със съобразена скорост. В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар. Няма допълнително въведени ограничения и нови затворени пътни участъци. Условията за пътуване в региона също са нормални за сезона. Настилките са мокри, заснежени и се обработват. Времето е облачно, със слабо превалявания от сняг. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.01.06", "title": "Велико Търново: Заснежени, опесъчени и обработени са пътните настилки в областта"}
{"url": "http://www.focus-news.net/news/2019/01/06/2608953/dots-kostadin-nushev-bogoslov-na-bogoyavlenie-pravoslavnata-tsarkva-otbelyazva-istoricheskoto-sabitie-krashtenieto-na-isus-hristos-na-reka-yordan.html", "text": "На този ден, на Богоявление Православната църква отбелязва историческото събитие - Кръщението на Исус Христос на река Йордан, което е било извършено от св. Йоан Кръстител-Христовият Предтеча. Това каза в интервю за  Агенция „Фокус“  богословът доц. Костадин Нушев по повод празника Йордановден. „Името на празника Богоявление отбелязва и един друг много важен момент, а именно събитието на откриването на тайната за троичността на Бога, защото според свещеното писание на Новия завет, ние четем историята на това събитие. В момента, в който Исус Христос е бил кръстен от св. Йоан Кръстител и с потапянето му във водите на река Йордан, се е разкрила истината за троичността на Бога, а именно Бог Отец, засвидетелствал от небесата, че това е неговият възлюбен син, че Христос е син Божи. Дори името Христос означава помазаник Божи, който има върху себе си Светия дух“, коментира богословът. Доц. Нушев обясни, че в различните краища на страната, празникът се чества по различен начин, повелявайки се на традициите. „Много от народните вярвания са свързани с потапянето във водата на този ден, когато тя е осветена. Това е вярата, че това ще ни донесе благополучие и здраве. Ще видим как на много места в България има едно запазено народно поверие, че който се потопи в студените води, но не външната и физическата страна на условията и обстоятелствата са водещи, а духовното вътрешно приобщаване на благодатта, която дарява на човек здраве и спасение, както на душата, така и на тялото“, допълни той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.06", "title": "Доц. Костадин Нушев, богослов: На Богоявление Православната църква отбелязва историческото събитие - кръщението на Исус Христос на река Йордан"}
{"url": "http://www.focus-news.net/news/2019/01/06/2608949/sliven-s-praznichna-sveta-liturgiya-v-hram-sv-sofiya-zapochnaha-sabitiyata-za-otbelyazvaneto-na-bogoyavlenie.html", "text": "С празнична света Литургия в 8.00 часа в храм „Св. София“ започнаха събитията за отбелязването на един от най-древните християнски празници – Богоявление. Това съобщиха от пресцентъра на  Община Сливен . Церемонията за освещаване на бойните знамена ще се проведе от 11.00 часа пред паметника на Панайот Хитов. В 11.20 часа ще започне литийно шествие от площад „Панайот Хитов“ до новия мост на река Новоселска в жк. „Кольо Фичето“, където ще бъде отслужен Велик Богоявленски водосвет, и ще се извърши ритуалът за спасяване на Светия Кръст. \r\nСъорганизатори на проявите в деня на Богоявление са Сливенска митрополия, Община Сливен, Център за подготовка на специалисти – Сливен и Сдружение „Св. Георги Победоносец“.", "date": "2019.01.06", "title": "Сливен: С празнична света Литургия в храм „Св. София“ започнаха събитията за отбелязването на Богоявление"}
{"url": "http://www.focus-news.net/news/2019/01/06/2608961/veliko-tarnovo-sas-17-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "Със 17 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 215 см, а температурата на водата - 2.8 градуса.  \r\nОблачно ще е времето над българския участък на Дунав. Ще има слаби превалявания от сняг, които ще продължат през целия ден. Ще духа до умерен вятър от северозапад, който ще понижи температурите. Максималните ще са между минус 2° и 1°.", "date": "2019.01.06", "title": "Велико Търново: Със 17 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/01/06/2608958/pazardzhik-litiyno-shestvie-se-organizira-vav-vrazka-s-bogoyavlenie-v-grada.html", "text": "Литийно шествие се организира във връзка с Йордановден и хвърлянето на Богоявленския кръст във водите на река Марица в Пазарджик. Това съобщиха за  Радио „Фокус“ – Пазарджик  от Архиерейското наместничество в областния град. Празничната процесия ще тръгне в 10.15 часа от църквата „Св. Богородица“ до брега на река Марица при кръговото кръстовище. Очаква се в 10.45 часа Богоявленският кръст да бъде хвърлен във водите на реката от Негово Преосвещенство Константийския епископ Яков, който час по-рано ще отслужи и Архиерейска литургия в чест на празника в храма. В 12.00 часа епископ Яков ще хвърли кръста и в ракитовското село Дорково.", "date": "2019.01.06", "title": "Пазарджик: Литийно шествие се организира във връзка с Богоявление в града"}
{"url": "http://www.focus-news.net/news/2019/01/06/2608964/kyustendil-navarshvat-se-147-godini-ot-rozhdenieto-na-pochetniya-grazhdanin-na-grada-akademik-yordan-ivanov.html", "text": "Навършват се 147 години от рождението на почетния гражданин на Кюстендил академик Йордан Иванов. Това съобщиха за  Радио „Фокус” – Кюстендил  от Регионалния исторически музей – Кюстендил. Йордан Иванов е роден на 6 януари през 1872 година в Кюстендил. Той е един от основоположниците на Българското археологическо дружество, откривател е на първообраза на „История славянобългарска“ на Паисий Хилендарски през 1906 година при едно от посещенията му в манастира Зограф и изследва неговите ръкописи. През 1932 година е избран за член на Славянския научен институт в Прага. По повод 70-годишнината му и 50-годишната научна дейност той е награден с орден „За заслуга“, II степен и с грамота. През 1944 година е провъзгласен за почетен гражданин на Кюстендил. Неговото име носи и Регионалният исторически музей в града. \r\nВенцеслав ИЛЧЕВ", "date": "2019.01.06", "title": "Кюстендил: Навършват се 147 години от рождението на почетния гражданин на града академик Йордан Иванов"}
{"url": "http://www.focus-news.net/news/2019/01/06/2608963/haskovo-s-tarzhestven-ritual-po-polagane-na-ventsi-i-tsvetya-v-grada-shte-badat-otbelyazani-171-godini-ot-rozhdenieto-na-hristo-botev.html", "text": "С тържествен ритуал по полагане на венци и цветя в града ще бъдат отбелязани 171 години от рождението на Христо Ботев. Това съобщиха от пресцентъра на  Община Хасково . Церемонията се организира от Общината и ще се състои от 11.00 часа пред паметника на Христо Ботев  (пред Образцово народно читалище „Заря-1858”). Поканени са всички граждани, обществени организации и политически партии.", "date": "2019.01.06", "title": "Хасково: С тържествен ритуал по полагане на венци и цветя в града ще бъдат отбелязани 171 години от рождението на Христо Ботев"}
{"url": "http://www.focus-news.net/news/2019/01/06/2608954/smolyan-arhimandrit-visarion-shte-otsluzhi-sveta-liturgiya-v-hram-sv-visarion-smolenski-na-yordanovden.html", "text": "Негово високопреподобие архимандрит Висарион ще отслужи света Литургия в храм „Св. Висарион Смоленски” на 6 януари. Това съобщиха от пресцентъра на  Община Смолян . Литургията е част от проявите за отбелязване на един от големите Господски празници – Богоявление (Йордановден). Началото ще бъде в 9.00 часа. В 10.30 часа пред храма архиерейският наместник на Смолянската духовна околия ще извърши Богоявленски водосвет и ще освети бойните знамена на 101-ви алпийски полк. В 11.00 часа с литийно шествие до моста на река Черна до АРЗ  ще се състои ритуал по хвърляне на кръста. В шествието участва и Общинският Духов оркестър. В 12.30 часа с тържество и поднасяне на венци ще се отбележи 171 години от рождението на Христо Ботев. Събитието ще се състои пред паметника на Ботев на пл. „Свобода”- Стар център.", "date": "2019.01.06", "title": "Смолян: Архимандрит Висарион ще отслужи света Литургия в храм „Св. Висарион Смоленски” на Йордановден"}
{"url": "http://www.focus-news.net/news/2019/01/06/2608956/burgas-v-pomorie-shte-se-provede-litiyno-shestvie-i-ritualno-hvarlyane-na-krasta-na-yordanovden.html", "text": "В града ще се проведе литийно шествие и ритуално хвърляне на кръста на Йордановден. Шествието ще започне от 11.00 часа, съобщиха от пресцентъра на  Община Поморие .  \r\nСпоред християнската религия Богоявление (Йордановден) е посветен на кръщението на Иисус Христос в река Йордан и е един от най-тържествените църковни празници. Смята се още за ден на светлината и просвещението. Отбелязва се от православния канон с празничен водосвет. След ритуалното кръщаване, свещеникът хвърля кръста във водата. Най-смелите мъжете скачат в леденото море, за да спасят светия кръст. Този, който пръв стигне до него и го извади, ще бъде здрав и щастлив през цялата година. Вярва се, че ако кръстът замръзне, годината ще е плодородна, а народът – здрав. За поредна година ритуалът ще се извърши в Поморие и Ахелой.  \r\nВ гр. Поморие от 08.30 часа беше отслужена празнична света Литургия в храм „Преображение Господне”, от 09.00 часа ще се отслужи празнична света Литургия в храм „Свето Рождество Богородично”. В 10.30 часа ще започне литийно шествие от храма до бул. „Яворов“ и ритуално хвърляне на кръста (на морската алея пред ритуалната зала). Празнична литургия ще бъде отслужена и в манастира „Св. Георги“ от 9.00 часа. От 11.00 часа ще се проведе литийно шествие от манастира до ул. „Морска” и ритуално хвърляне на кръста.  \r\nВ град Ахелой от 11.30 часа ще бъде отслужена празнична литургия в храм „Свето Възнесение Господне”, а от 12.00 часа – литийно шествие от храма до плажа и ритуално хвърляне на кръста.", "date": "2019.01.06", "title": "Бургас: В Поморие ще се проведе литийно шествие и ритуално хвърляне на кръста на Йордановден"}
{"url": "http://www.focus-news.net/news/2019/01/06/2608962/dobrich-v-kavarna-shte-se-sastoi-ritual-po-izvazhdane-na-bogoyavlenskiya-krast-v-rayona-na-buna-2.html", "text": "В града ще се състои ритуал по изваждане на Богоявленския кръст в района на Буна 2. Това съобщиха от пресцентъра на  Община Каварна . Ритуалът ще се проведе по традиция на Йордановден на Буна 2 в морската зона на Каварна от 11.00 часа. Там ще се отслужи света Литургия, след което отец Василий Селемет ще хвърли Христовото разпятие във водата. \r\nВсеки над 18-годишна възраст може да се запише за участие в ритуала при отец Василий в храм „Успение Богородично“ или на място преди Литургията. \r\nОбщина Каварна организира безплатен транспорт за всички граждани. Автобусът ще тръгва от 10.00 часа на всеки 30 минути от автогарата в Каварна, а от 12.00 часа автобус ще превозва гражданите към града.", "date": "2019.01.06", "title": "Добрич: В Каварна ще се състои ритуал по изваждане на Богоявленския кръст в района на Буна 2"}
{"url": "http://www.focus-news.net/news/2019/01/06/2608965/telma-makedoniya-nikola-gruevski-uloven-pred-bankomat-v-budapeshta.html", "text": "Зрител на скопската телевизия  „Телма“  изпрати снимка до редакцията, на която – според твърденията му – е заснет бившият министър-председател на Македония Никола Груевски, избягал в Унгария след процеса срещу него.  \r\nНа снимката се вижда как мъж тегли пари от банкомат. Кадърът е заснет пред супермаркет в периферията на Будапеща. Зрителят, който е направил снимката, твърди, че Груевски е имал шапка и шал, и веднага след тегленето на парите, се е обадил по телефона и е пристигнал джип със затъмнени стъкла. \r\nТелевизията припомня, че Груевски има бежански статут в Унгария и е там от 11 ноември, за да избегне изтърпяването на присъдата си.   Тереза Герова", "date": "2019.01.06", "title": "„Телма“ (Македония): Никола Груевски „уловен“ пред банкомат в Будапеща"}
{"url": "http://www.focus-news.net/news/2019/01/06/2608970/pss-loshi-sa-usloviya-za-turizam-v-planinite.html", "text": "Лоши са условия за туризъм в планините. Това съобщиха за  Агенция „Фокус“  от Планинарска спасителна служба (ПСС) при БЧК. Във високите части на планините има преминаваща мъгла, намалена видимост и слаб до умерен вятър по Балкана. Сутрешните температури са под нулата - между минус пет и минус петнадесет градуса. Има лавинна опасност по някои склонове, но няма регистрирани инциденти през изминалото денонощие. Лифтовите съоръжения в зимните курорти работят, съобразно метеорологичните условия. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.06", "title": "ПСС: Лоши са условия за туризъм в планините"}
{"url": "http://www.focus-news.net/news/2019/01/06/2608971/plovdiv-pri-memorialen-kompleks-hristo-botev-v-kalofer-shte-se-provede-miting-poklonenie-po-povod-godishninata-ot-rozhdenieto-na-poeta-revolyutsioner.html", "text": "В Калофер продължават тържествата, посветени на 171-ата годишнина от рождението на Христо Ботев. Това съобщиха за  Радио „Фокус“ – Пловдив  от Национален музей „Христо Ботев“ в родния град на героя. В 11.00 часа при Мемориален комплекс „Христо Ботев“ ще се проведе митинг-поклонение по повод годишнината от рождението на поета-революционер. Слово за Ботев ще произнесе вицепрезидентът Илияна Йотова. Ще се състои традиционното полагане на „Гирлянд на славата“ пред паметника на героя в мемориалния комплекс. \r\nТържествата по повод 171 години от рождението на Христо Ботев започнаха още на 5 януари с представяне на филма „На прощаване“, с тържествено събрание и театрална постановка, озаглавена „Духът на поета“. \r\nТони МИХАЙЛОВ", "date": "2019.01.06", "title": "Пловдив: При Мемориален комплекс „Христо Ботев“ в Калофер ще се проведе митинг-поклонение по повод годишнината от рождението на поета-революционер"}
{"url": "http://www.focus-news.net/news/2019/01/06/2608959/veliko-tarnovo-s-kambanen-zvan-be-opovesteno-nachaloto-na-liturgiyata-za-bogoyavlenie-v-grada.html", "text": "С камбанен звън бе оповестено началото на литургията за Богоявление във Велико Търново. Службата в Катедралния храм „Рождество Богородично“, която ще продължи с литийно шествие и хвърлянето на Богоявленския кръст във водите на Янтра, събра десетки миряни, предаде репортер на  Радио „Фокус“ – Велико Търново . Тя е водена от великотърновския митрополит Григорий.  Хората запалиха свещ за здравето и благополучието на семейството си и близките си. \r\nПравославната църква отбелязва Йордановден – един от най-големите християнски празници. Това е денят, в който Йоан Кръстител кръщава в река Йордан Исус Христос. След тайнството на Богоявление хората видели с очите си християнското триединство на Отец (гласа), Дух (гълъба, кацнал на рамото на Христос) и Син (земния човек) и започнали да вярват, за това денят се нарича още Богоявление. До този ден се смята, че дните са опасни и по земята бродят караконджули и демони – наричат се „Мръсни дни“, Поганци, Караконждуви дни. С кръщаването на водата светът става безопасно място за живеене. \r\nВ нощта преди Йордановден се смята, че небето се отваря и каквото си пожелаеш ще ти се сбъдне. \r\nВ църквата се извършва служба и, придружен от тържествено шествие, попът отива до река или водоем и хвърля кръста във водата. По традиция нечетен брой момчета се хвърлят, за да го хванат. Смята се, че който го извади ще бъде много здрав и всичко ще му спори. В миналото този, който хванел кръста, бил богато награждаван от своите съселяни. \r\nСмята, се че болните, ако се измият с вода от мястото, където е изваден кръста, ще оздравеят. Носи се вода и вкъщи да се поръси за здраве или да бъде лек през годината, ако се наложи. Вярва се, че, ако кръстът замръзне във водата, годината ще е плодородна, а народът – здрав. \r\nИмен ден празнуват Йордан, Богдан, Йорданка, Данчо, Данка, Борил, Богомил, Бистра, Найден, Божидар, Божидара и техните производни. \r\nЛуиза ТРАНЧЕВА", "date": "2019.01.06", "title": "Велико Търново: С камбанен звън бе оповестено началото на литургията за Богоявление в града"}
{"url": "http://www.focus-news.net/news/2019/01/06/2608969/politika-sarbiya-za-parvi-pat-antipravitelstvenite-protesti-v-sarbiya-obhvanaha-tri-grada.html", "text": "За пета поредна седмица в сръбската столица се проведе протест под мотото „Един от петте милиона“. За разлика от предходните седмици, този път антиправителствени демонстрации се проведоха в още два града в страната – Нови Сад и Крагуевац, отбелязва електронното издание на водещия сръбски ежедневник  „Политика“ . \r\nПетият поред протест в Белград започна на площада пред Философския факултет, където бе запазена минута мълчание, а след това изнесени речи от популярни лица и политици. След това участниците започнаха обичайното си шествие по централните градски улици. Начело на колоната се виждаха сръбски знамена, банери и плакати, докато демонстрантите надуваха свирки и тромбони, поясняват от редакцията.  \r\nПървите протести под мотото „Стоп на кървавите ризи\" бяха организирани заради нападение срещу лидера на сръбската левица Борко Стефанович и още двама активисти. След това участниците разшириха исканията, като включиха сред тях оставката на вътрешния министър Небойша Стефанович и откриването на извършителите и поръчителите на убийството на Оливер Иванович, а също и за нападението срещу журналиста Милан Йованович.  Тереза Герова", "date": "2019.01.06", "title": "„Политика“ (Сърбия): За първи път антиправителствените протести в Сърбия обхванаха три града"}
{"url": "http://www.focus-news.net/news/2019/01/06/2608975/varna-bez-zatrudneniya-se-osashtestvyava-dvizhenieto-po-republikanskata-patna-mrezha-v-oblastta.html", "text": "Нормално и без затруднения се осъществява движението по републиканската пътна мрежа във Варненска област, предаде репортер на  Радио „Фокус“ – Варна . Пътищата са проходими при зимни условия без въведени ограничения. Пътните настилки са предимно сухи, по високите и усойни места са възможни заледявания заради ниските температури. Времето е ясно, видимостта е добра. Призовават се водачите да шофират с повишено внимание и съобразена скорост. С нормална интензивност за неделен ден е трафикът по основните направления за София, Добрич и Бургас. Движението в участъка Кранево – Варна при км 83+100 е ограничено за моторни превозни средства над 10 тона поради свлачище. Обходът е през селата Кичево и Оброчище. \r\nМарияна ВАЛЕНТИНОВА", "date": "2019.01.06", "title": "Варна: Без затруднения се осъществява движението по републиканската пътна мрежа в областта"}
{"url": "http://www.focus-news.net/news/2019/01/06/2608973/varna-sveta-liturgiya-se-otsluzhva-v-hramovete-v-grada-za-bogoyavlenie.html", "text": "Света Литургия се отслужва в храмовете във Варна за Богоявление, предаде репортер на  Радио „Фокус“ – Варна . Църквата отбелязва Йордановден – един от най-големите християнски празници. Това е денят, в който Йоан Кръстител кръщава в река Йордан Исус Христос. След тайнството на Богоявление хората видели с очите си християнското триединство на Отец (гласа), Дух (гълъба, кацнал на рамото на Христос) и Син (земния човек) и започнали да вярват, затова денят се нарича още Богоявление. До този ден се смята, че дните са опасни и по земята бродят караконджули и демони – наричат се „Мръсни дни“, Поганци, Караконждуви дни. С кръщаването на водата светът става безопасно място за живеене. В нощта преди Йордановден се смята, че небето се отваря и каквото си пожелаеш ще ти се сбъдне. В църквата се извършва служба и придружен от тържествено шествие попът отива до река или водоем и хвърля кръста във водата. По традиция нечетен брой момчета се хвърлят, за да го хванат. Смята се, че който пръв го хване ще бъде много здрав и всичко ще му спори. В миналото този, който хванел кръста, бил богато награждаван от своите съселяни. Смята, се че болните, ако се измият с вода от мястото, където е изваден кръста, ще оздравеят. Носи се вода и вкъщи да се поръси за здраве или да бъде лек през годината, ако се наложи. Вярва се, че, ако кръстът замръзне във водата, годината ще е плодородна, а народът – здрав. \r\nТрадиционно на трапезата на Йордановден се слага пита, свинско, сармички, пълнени чушки, кисело зеле, боб, вино. Жените, родили скоро, правят кравайчета и раздават на близки и комшии за здравето на детето. \r\nИмен ден имат Йордан, Богдан, Йорданка, Данчо, Данка, Борил, Богомил, Бистра, Найден, Божидар, Божидара и техните производни. \r\nМарияна ВАЛЕНТИНОВА", "date": "2019.01.06", "title": "Варна: Света Литургия се отслужва в храмовете в града за Богоявление"}
{"url": "http://www.focus-news.net/news/2019/01/06/2608960/kyustendil-728-zhiteli-na-obshtinata-nosyat-imeto-yordan.html", "text": "728 жители на Община Кюстендил носят името Йордан. Това съобщиха за  Радио „Фокус” – Кюстендил  от отдел „Гражданска регистрация и административно обслужване (ГРАО)” към Община Кюстендил. Името Йорданка носят 449 жителки на Кюстендил и малките населени места. С името Йордана са наречени шест дами. 104 жители на Кюстендил носят името Данчо, а 66 – Данка. 329 са хората с името Боян и 57 с името Бояна. 28 души са наречени Богдан, девет жителки на Кюстендил носят името Богдана. 87 кюстендилци са кръстени с името Богомил. На 6 януари своя имен ден отбелязват Богдан, Богдана, Богoлюб, Богoлюбa, Богомил, Божидар, Божидара, Божил, Бончо, Борислав, Борислава, Боян, Бояна, Данка, Данко, Данчо, Йордан, Йордана, Йорданкa, Найден, Теодосий. \r\nВенцеслав ИЛЧЕВ", "date": "2019.01.06", "title": "Кюстендил: 728 жители на Общината носят името Йордан"}
{"url": "http://www.focus-news.net/news/2019/01/06/2608978/mvnr-na-iran-zavisimostta-na-es-ot-sasht-vazprepyatstva-startiraneto-na-mehanizma-za-zaobikalyane-na-amerikanskite-sanktsii.html", "text": "Доминирането на американската валута в глобалната финансова система, както и взаимосвързаността на икономиките на Европейския съюз и САЩ, затруднява взимането на решение за механизма, който ще замени системата SWIFT и ще ни позволи заобикалянето на американските санкции срещу Техеран. Това становище бе изложено от говорителя на Министерството на външните работи на Иран Бахрам Гасеми, предава  TACC , като се позовава на местни медии. \r\n„Доминацията на долара, както и взаимосвързаността на икономиките на ЕС и САЩ, е сред причините, поради които финансовият механизъм за заобикаляне на санкциите все още не е стартиран\", заяви Гасеми, като подчерта, че отговорността за забавянето е на Брюксел. \r\nСпоред него ЕС трябва да вземе стратегическо решение, тъй като търпението на Иран се изчерпва. Той отбеляза, че Общността трябва да постигне икономическа независимост от САЩ, тъй като постоянните заплахи от американска страна срещу европейските компании са важен фактор, засягащ прилагането на новия финансов механизъм. \r\nНа 21 ноември стана известно, че Иран и ЕС работят по нови финансови механизми за създаване на междубанков канал за комуникация (SPV), който ще замени системата SWIFT и ще  позволи заобикалянето на санкциите на САЩ срещу Техеран. Според наличните данни, по-специално Германия или Франция може да регистрират механизма на SPV на тяхна територия. Иранската страна многократно е заявявала, че се надява аналогът на SWIFT да бъде пуснат преди началото на 2019 г.  Тереза Герова", "date": "2019.01.06", "title": "МВнР на Иран: Зависимостта на ЕС от САЩ възпрепятства стартирането на механизма за заобикаляне на американските санкции"}
{"url": "http://www.focus-news.net/news/2019/01/06/2608977/veska-spasova-etnolog-osnovnite-obredi-na-yordanovden-sa-svarzani-s-vyarata-v-zdravenosnata-sila-na-vodata.html", "text": "Основните обреди на Йордановден са свързани с вярата в здравеносната сила на водата. Това каза пред  Радио „Фокус” – Кюстендил  Веска Спасова, етнолог в Регионален исторически музей – Кюстендил. „Поверието гласи, че този който извади кръста от водата ще бъде здрав и ще има успешна година. Поне досега аз не съм чула да има някой, който да се е разболял”, каза Веска Спасова. По думите й основните обреди на Йордановден са свързани с вярата в здравеносната сила на водата. На самия празник също се извършват много обреди с „кръстената” вода. Хубаво е всеки да запали свещ в черквата на Йордановден, да вземе от тази вода, да се измие три пъти, в по-старо време дори миели и иконата в дома. Вярва се, че колкото е по-студено е на Йордановден, толкова по-здрава година ще бъде. На Йордановден се меси обреден хляб, за направата на който се използва част от светената вода. Всеки от дома трябва да си вземе късче, за да бъде здрав и да се радва на късмет и успехи през годината. \r\nВенцеслав ИЛЧЕВ", "date": "2019.01.06", "title": "Веска Спасова, етнолог: Основните обреди на Йордановден са свързани с вярата в здравеносната сила на водата"}
{"url": "http://www.focus-news.net/news/2019/01/06/2608972/albania-daily-news-sotsialistichesko-dvizhenie-za-integratsiya-prizova-albantsite-da-se-vklyuchat-v-studentskite-protesti.html", "text": "Председателят на „Социалистическо движение за интеграция“ Моника Крюемади призова албанските граждани да се присъединят към студентските протести, които ще бъдат възобновени на 7 януари, съобщава англоезичното електронно издание  Albania Daily News . \r\nВ рамките на среща във Фиер Крюемади подчерта, че протестите на студентите са политически и базирани на икономическите нужди на албанците. „Време е да протестираме. Не заради политическите партии, а заради по-доброто бъдеще, за правителство, което ще служи на хората и няма да краде от тях“, подчерта Крюемади.  Тереза Герова", "date": "2019.01.06", "title": "Albania Daily News: Социалистическо движение за интеграция призова албанците да се включат в студентските протести"}
{"url": "http://www.focus-news.net/news/2019/01/06/2608979/pazardzhik-tri-bogoyavlenski-krasta-shte-badat-hvarleni-vav-velingrad.html", "text": "Три Богоявленски кръста ще бъдат хвърлени във Велинград на Йордановден, съобщи за  Радио „Фокус“ – Пазарджик  Бояна Кирилова от Община Велинград. В 9.00 часа започна и празничната литургия в храм „Света Троица“ в квартал „Каменица“.  \r\n„В 10.30 часа е литийното шествие от храма до плаж „Терма“, където той ще бъде хвърлен в 11.00 часа, където ще бъде извършен Богоявленски водосвет. В  храм „Света Богородица“ в квартал „Лъджене“ също има литургия, а в 10.30 е литийното шествие от храма до централния плаж, където ще бъде хвърлен вторият кръст. В 9.00 часа  църквата „Свети Георги“ в квартал „Чепино“ започна празничната литургия за Богоявление, в 10.00 часа ще тръгне литийното шествие до езерото „Клептуза“ където в 11.00 часа ще бъде хвърлен третият богоявленски кръст и ще бъде извършен водосвет“, уточни Кирилова. Т \r\nя допълни, че празникът се радва на голям интерес от страна на жителите и гостите на родопския курорт. \r\nВаня НИКОЛОВА", "date": "2019.01.06", "title": "Пазарджик: Три Богоявленски кръста ще бъдат хвърлени във Велинград"}
{"url": "http://www.focus-news.net/news/2019/01/06/2608968/dots-kostadin-nushev-bogoslov-v-drevnata-tsarkva-rozhdestvo-hristovo-i-bogoyavlenie-sa-bili-obedineni-i-sa-se-praznuvali-zaedno.html", "text": "В древната църква двете събития, раждането на Исус Христо и кръщението му на река Йордан са били обединени и са се празнували едновременно и заедно на празника Богоявление. Това каза в интервю за  Агенция „Фокус“  богословът доц. Костадин Нушев по повод празника Йордановден. Той обясни, че за честването на празника се приготвя празнична трапеза. „Тя е много близка до трапезата за Рождество Христово. Тези два празника са свързани, именно с идването на Сина Божий и раждането му на земята. Явяването му пред човеците за неговото земно служение. Трапезата е празнична, радостна, както подобава на един весел християнски празник, който е предшестван и от пост. Така както Рождественият пост подготвя Рождество Христово, така и предишният ден преди Богоявление църквата е отредила да се спазва пост. Така на следващия ден радостта от празника да се изрази и в празничната трапеза“, коментира още богословът. Според него мястото на Богоявление в църковния каледнар е много важно, защото празникът обозначава началото на новозаветното служение на Исус Христос, явяването му пред света и разкриването на многозаветната християнска вяра в Бога, като троичен Бог. „Всички други празници, свързани с живота на Исус Христос, каквито са Преображение Господне, Възкресение Христово, Вход Господен в Йерусалим, Възнесение Господне, непосредствено допълват истините, които са разкрити в свещеното писание и в живота на църквата, именно в началния и първи по време и място, Господски празник Богоявление“, подчерта доц. Нушев.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.06", "title": "Доц. Костадин Нушев, богослов: В древната църква Рождество Христово и Богоявление са били обединени и са се празнували заедно"}
{"url": "http://www.focus-news.net/news/2019/01/06/2608982/blagoevgrad-pochisteni-i-obraboteni-sa-osnovnite-patni-arterii-v-oblastniya-tsentar.html", "text": "Почистени и обработени са основните пътни артерии в Благоевград. Това каза за  Радио „Фокус“ - Пирин  инж. Васил Бачев, управител на общинската фирма „Биострой“. Специализирани машини работят от рано сутринта. Около 30 работници на общинското предприятие са се включили в почистването. Почистени са подходите към поликлиниката и болниците, както и пътищата към кварталите „Баларбаши“, „Еленово“, „Струмско“ и „Грамада“. \r\nЛора КАЛЧЕВА", "date": "2019.01.06", "title": "Благоевград: Почистени и обработени са основните пътни артерии в областния център"}
{"url": "http://www.focus-news.net/news/2019/01/06/2608967/liderat-na-bsp-korneliya-ninova-v-kalofer-neka-ima-blagodenstvie-zdrave-i-lyubov-vav-vseki-balgarski-dom.html", "text": "Мъжкото хоро в Калофер е неповторимо преживяване. То не може да се разкаже. То трябва да се съпреживее. Възхищавам се на духа на тези мъже и на всички, които днес почитат традициите и ги предават на деца и внуци. Това заяви председателят на НС на БСП Корнелия Нинова в Калофер, съобщиха от пресцентъра на  партията . \"Да ни е честит празника Богоявление. Честито и на имениците. Според преданието на този ден водата \"се нарича\" за ново начало, благоденствие, здраве и любов. Нека ги има във всеки български дом тук и по света\", пожела Корнелия Нинова.", "date": "2019.01.06", "title": "Лидерът на БСП Корнелия Нинова в Калофер: Нека има благоденствие, здраве и любов във всеки български дом"}
{"url": "http://www.focus-news.net/news/2019/01/06/2608980/bbc-london-otkazva-komentar-na-dokladite-za-raneni-v-siriya-britanski-voynitsi-ot-spetschastite.html", "text": "Двама британски войници от специалните части са пострадали тежко при нападение в Сирия на близкоизточната радикална групировка „Ислямска държава“, предава  BBC . \r\nМедията твърди, че британските спецчасти действат в Сирия, но от Министерството на отбраната не биха потвърдили официално информацията. Поради тази причина Лондон е отказал изявление по темата с уточнението, че „не коментираме спецсилите“.  \r\nСоциални медии съобщават, че двамата британски войници са ранени при ракетен обстрел близо до град Дейр ез-Зор в едноименната провинция в Северозападна Сирия. Според съобщенията пострадалите са били евакуирани от американските сили в събота сутринта. Смята се, че кюрдски боец е бил убит при атаката.  .  Тереза Герова", "date": "2019.01.06", "title": "BBC: Лондон отказва коментар на докладите за ранени в Сирия британски войници от спецчастите"}
{"url": "http://www.focus-news.net/news/2019/01/06/2608983/veliko-tarnovo-okolo-5-sm-e-snezhnata-pokrivka-v-tsentara-na-grada-glavnite-patni-arterii-sa-prohodimi-pri-zimni-usloviya.html", "text": "Около 5 см е снежната покривка в центъра на Велико Търново, главните пътни артерии в града са проходими при зимни условия, предаде репортер на  Радио „Фокус“ – Велико Търново . Основните улици и булеварди са почистени и обработени срещу заледявания. Сега усилията на служителите на общинското предприятие са съсредоточени в кварталите. Тротоарите, стълбищата, пространствата около автобусните спирки и обществените зони се почистват от общинското предприятие „Зелени системи”. С дейността са ангажирани близо 90 служители, осигурени са и седем малогабаритни машини. Градският транспорт се движи без закъснения. \r\nОт Община Велико Търново увериха, че е вече е в сила и 24-часовото дежурство на снегопочистващите фирми. Работят 10 снегорина, 8 машини за разпръскване на инертни материали, две фадроми и три камиона за извозване на снежни маси. В резерв могат да бъдат пуснати още две комбинирани машини с гребла. \r\nЛуиза ТРАНЧЕВА", "date": "2019.01.06", "title": "Велико Търново: Около 5 см е снежната покривка в центъра на града, главните пътни артерии са проходими при зимни условия"}
{"url": "http://www.focus-news.net/news/2019/01/06/2608966/kmetat-na-blagoevgrad-d-r-atanas-kambitov-otbelyazvame-edin-ot-golemite-hristiyanski-praznitsi-bogoyavlenie-pozhelavam-zdrave-blagodenstvie-i-shtastie.html", "text": "Уважаеми съграждани, именици, отбелязваме един от големите християнски празници - Богоявление. Пожелавам здраве, благоденствие и щастие! Това се казва в поздравителен адрес по повод празника от кмета на Благоевград д-р Атанас Камбитов, изпратен от пресцентъра на  Общината . \"Вие, които празнувате днес, носете името си с гордост, самочувствие и нека късметът Ви съпътства! Нека във всеки дом има мир, разбирателство, хармония! Честит празник!\", се посочва още в поздравлението.", "date": "2019.01.06", "title": "Кметът на Благоевград д-р Атанас Камбитов: Отбелязваме един от големите християнски празници - Богоявление, пожелавам здраве, благоденствие и щастие"}
{"url": "http://www.focus-news.net/news/2019/01/06/2608981/dots-d-r-petya-bankova-chrez-krashtenieto-i-priemaneto-na-vyarata-v-iisus-hristos-umira-prirodniyat-chovek-s-prisashtiya-mu-parvoroden-gryah-i-se-razhda-noviyat-zhivot.html", "text": "Според църковните постулати кръщението е духовно раждане, при което чрез приемането на вярата в Иисус Христос умира природният човек с присъщия му първороден грях и се ражда новият човек. Това каза в интервю за  Агенция „Фокус“  доц. д-р Петя Банкова, етнолог в Института за етнология и фолклористика в Етнографски музей при БАН, по повод народните вярвания на празника Йордановден. „То представлява приемане на спасителната сила на изкупителния Христов подвиг“, каза още доц. Банкова. „Православието, както и католицизмът съдържат седем тайнства: кръщение, миропомазване, покаяние, причастие, свещенство, брак и елеосвещаване. В своята съвкупност седемте тайнства освещават живота на човека – като индивид и като член на род и общност – и му гарантират благодатна пълнота. Сред тях светото кръщение и причастието могат да се отделят като непосредствено установени от самия Иисус Христос и насъщно необходими за всички християни“, каза още етнологът, като поясни, че това са т. нар. „евангелски” тайнства.  \r\nИрина ИВАНОВА Пълния текст на интервюто четете по-късно в „Мнение”", "date": "2019.01.06", "title": "Доц. д-р Петя Банкова: Чрез кръщението и приемането на вярата в Иисус Христос умира природният човек, с присъщия му първороден грях и се ражда новият живот"}
{"url": "http://www.focus-news.net/news/2019/01/06/2608976/dots-kostadin-nushev-bogoslov-na-ivanovden-se-otdava-pochit-na-yoan-krastitel-pokrastil-isus-hristos-na-bogoyavlenie.html", "text": "На Ивановден се отдава почит на Йоан Кръстител, покръстил Исус Христос на Богоявление. Това каза в интервю за  Агенция „Фокус“  богословът доц. Костадин Нушев по повод празника Йордановден. „Този празник Богоявление -Йордановден е свързан и със следващия празник, който е посветен на св. Йоан Кръстител, в нашата традиция известен като Ивановден. Можем да кажем, че тези два празника се честват от много българи и много християнски семейства, защото почти всеки българин има в своя род, сред своите роднини или някои от близките, някой, който носи името Иван или Йордан. Това показва голямото значение, който българският народ му е отдавал през вековете. Това се е отразило и в имената, и в традицията да се дава име, когато човек се ражда или кръщава. Тогава той приема в пълнота своята християнска идентичност, като личност, която едновременно се ражда в семейството, но и духовно“, обясни богословът. „След Господския празник Богоявление или Кръщение на Исус Христос на река Йордан, църквата отдава почит на личността Йоан Кръстител, този който е извършил кръщението. В църквата най-важните празници са Господските и тези, които са свързани с личността и спасителното дело на Исус Христос. Винаги на следващия ден се празнуват и тези личности, чрез които е извършено Христовото спасение. Това са св. Богородица, св. Йоан Кръстител, които са на почит в Православната църква, непосредствено след почитта към нашия господ Исус Христос“, подчерта доц. Нушев.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.06", "title": "Доц. Костадин Нушев, богослов: На Ивановден се отдава почит на Йоан Кръстител, покръстил Исус Христос на Богоявление"}
{"url": "http://www.focus-news.net/news/2019/01/06/2608974/evrodeputatat-andrey-novakov-paketat-makron-mozhe-da-se-obyasni-edinstveno-s-lobizam.html", "text": "Аз се уверих с очите си колко тежка и трудна е работата на нашите шофьори и с какво достойнство изкарват парите си. Затова съм непримирим в позицията си, че няма как с подобно законодателство да им отнемаме хляба. Това каза по повод „пакета Макрон” евродепутатът от ГЕРБ/ЕНП Андрей Новаков в интервю за предаването „Събуди се” по  Нова телевизия . \"Този път България е на страната на правото и на истината, защото в тези две години, в които превърнах работата си по пакета ”Макрон” в кауза, не се намери един човек, който да ми обясни какво налага празен камион да пътува от Атлантическия океан до Черно море без никаква причина\", обясни Новаков. По думите му тази законодателна инициатива е довела до тежко разделение в Европейския парламент. \r\n„Преди два месеца гласувахме законодателство, което забранява сламките и клечките за уши, защото тровят околната среда, а днес гласуваме за това един тир да изгори 2 тона нафта и да трови всичките градове от единия край до другия край на Европа. Предлага ни се да гласуваме текст, който задължава шофьорите да си купят устройство, което все още не е изобретено! Става въпрос за т.нар. „умен тахограф”, за който предлагащите законодателните промени казват, че имат уверението на една компания, че би могла евентуално да го изработи през 2020 година”, каза още Новаков.  Според него Планът „Макрон” може да се обясни единствено с лобизъм и протекционизъм в полза на превозвачите от Франция, Германия и другите големи държави, които подкрепят предложените промени в условията за работа на международните превозвачи.", "date": "2019.01.06", "title": "Евродепутатът Андрей Новаков: Пакетът „Макрон” може да се обясни единствено с лобизъм"}
{"url": "http://www.focus-news.net/news/2019/01/06/2608984/varna-mitropolit-yoan-shte-hvarli-bogoyavlenskiya-krast-vav-vodite-na-moreto-kray-parva-buna.html", "text": "Варненският и Великопреславски митрополит Йоан ще хвърли богоявленския кръст във водите на морето край Първа буна. Отбелязването на Йордановден - Богоявление, във Варна започна с Богоявленска литургия в Катедрален храм „Успение Богородично“, водена от митрополит Йоан, предаде репортер на  Радио „Фокус“ – Варна . Непосредствено след завършване на Богоявленската литургия на площад „Св. св. Кирил и Методий” пред катедралния храм ще се състои военният ритуал „Водосвет и благославяне на частите и техните бойни знамена”. В ритуала, организиран съвместно с Варненска и Великопреславска митрополия и Община Варна, ще участват представителни части от Варненския гарнизон и Представителният духов оркестър на Военноморските сили. Строят на представителните блокове от Военноморските и Военновъздушните сили ще приеме началникът на гарнизона контраадмирал Митко Петев – командир на Военноморските сили. След благославянето на бойните знамена ще се проведе шествие до паметника на Христо Ботев, където с военен ритуал ще бъдат положени венци и цветя по случай 171 години от рождението му. Шествието ще продължи до Първа буна, където ще се проведе църковният ритуал „Велик Богоявленски водосвет“ и хвърляне на кръста в морето. \r\nДиана СТОЕВА", "date": "2019.01.06", "title": "Варна: Митрополит Йоан ще хвърли богоявленския кръст във водите на морето край Първа буна"}
{"url": "http://www.focus-news.net/news/2019/01/06/2608991/sport-dnes-izbirat-futbolist-1-za-2018-godina.html", "text": "Футбо­лист № 1 на България за 2018 година ще бъде избран на официална церемония тази вечер във Военния клуб в София. \r\nТози път челната тройка е със­тавена изцяло от фут­болисти играещи в Първа лига - Кирил Десподов от ЦСКА, Георги Петков от Славия и Тодор Неде­лев от Ботев (Плов­див).  \r\nПодобно нещо се е случвало за пос­леден път точно преди 29 години - в 1989-а. То­гава Христо Стоич­ков печели първото от петте си общо от­личия за № 1, а негови подгласници са по­койният вече Трифон Иванов и Илия Вълов - и тримата от ЦСКА.  \r\nПоследният футболист от българския елит, който спечели най-ценната индивидуална награда у нас, е вратарят на Лудого­рец Владислав Стоя­нов. през 2014 година. \r\nВенцислав ДРАГОМАНОВ", "date": "2019.01.06", "title": "Спорт: Днес избират Футболист №1 за 2018 година"}
{"url": "http://www.focus-news.net/news/2019/01/06/2608985/blagoevgrad-s-litiyno-shestvie-i-praznichen-vodosvet-shte-zapochne-otbelyazvaneto-na-hristiyanskiya-praznik-bogoyavlenie-v-simitli.html", "text": "С литийно шествие и празничен водосвет ще започне отбелязването на християнския празник Богоявление в Симитли. Това съобщиха за  Радио „Фокус“ – Пирин  от Община Симитли. Oще рано сутринта започват ритуалите, свързани с Богоявление. По традиция литийното шествие ще тръгне от църквата „Рождество на Пресвета Богородица” към моста над река Струма. Там десетки смелчаци ще се включат в Богоявленския ритуал за изваждане на кръста. \r\nРитуалът по хвърлянето и изваждането на кръста в река Струма е предвиден за 11.30 часа. От 07.30 часа е започнала Тържествената служба за Йордановден в храма в Симитли. Богоявленският ритуал ще бъде извършен във всяко населено място в общината.", "date": "2019.01.06", "title": "Благоевград: С литийно шествие и празничен водосвет ще започне отбелязването на християнския празник Богоявление в Симитли"}
{"url": "http://www.focus-news.net/news/2019/01/06/2608986/kyustendil-1473-sa-imenitsite-v-obshtina-dupnitsa-na-yordanovden.html", "text": "За времето от 10.15 часа до 12.00 часа ще бъде затворена частично от двете страни на река Джерман ул. „Цар Освободител“ в района на Наков мост, предаде репортер на  Радио „Фокус“ - Пирин . Причината е в провеждането на ритуала по изваждане на богоявленския кръст. Програмата за отбелязване на Богоявление ще започне в 10.30 часа. Данни на Община Дупница показват, че 1473 мъже и жени празнуват своя имен ден на Йордановден. 728 са Йордановците на територията на общината, също толкова са жените, носещи името Йорданка. 17 души пък са записани с името Данчо. \r\nЛора КАЛЧЕВА", "date": "2019.01.06", "title": "Кюстендил: 1473 са имениците в община Дупница на Йордановден"}
{"url": "http://www.focus-news.net/news/2019/01/06/2608987/varna-s-obshtogradsko-poklonenie-v-grada-shte-badat-otbelyazani-171-godini-ot-rozhdenieto-na-hristo-botev.html", "text": "С общоградско поклонение във Варна ще бъдат отбелязани 171 години от рождението на българския революционер и поет Христо Ботев – национален герой, революционен демократ, поет, журналист, предаде репортер на  Радио „Фокус“ – Варна . От 10.50 часа пред паметника на Христо Ботев при Алеята на възрожденците в Морската градина с военен ритуал ще бъдат положени венци и цветя. \r\nХристо Ботев е роден в Калофер през 1848 г. През 1863 г. с помощта на Н. Геров заминава за Русия, където постъпва като частен ученик във Втора Одеска гимназия. През 1865 г. Ботев напуска гимназията и се свързва с руските революционни среди. Заради произнесената от него реч на 11 май в чест на славянските просветители братята Кирил и Методий е принуден да напусне Калофер и заминава отново за Русия с намерението да продължи образованието си в Одеса. След това се прехвърля в Румъния, като отначало се установява в Букурещ, а после в Браила и работи като словослагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Христо Ботев се приготвя да мине в България с четата на дядо Жельо войвода (Ж. Чернев), на която е определен за секретар. Тогава написва стихотворението си „На прощаване“. След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си. В края на април 1871 г. Ботев е задържан в продължение на два месеца във Фокшанския затвор и след излизането му на свобода се установява отново в Букурещ. Започва работа в печатницата на Л. Каравелов и става негов съратник в редактирането на в. „Свобода“, след неговото спиране през 1873 г. – и на в. „Независимост“. През 1873 г. Ботев започва издаването и на своя втори самостоятелен в. „Будилник“. На 8 декември 1874 г. той започва да издава като орган на комитета в. „Знаме“. По такъв начин след удара, нанесен на Вътрешната революционна организация след обесването на В. Левски и колебанията на Л. Каравелов, той застава начело на БРЦК . След избухването на въстанието в Босна и Херцеговина през 1875 г. БРЦК под ръководството на Христо Ботев започва подготовката на въстание в България. Преждевременното избухване на въстанието и неговият неуспех довеждат до сериозни разногласия в БРЦК. След избухването на Априлското въстание през 1876 г. Ботев застава начело на чета и с нея преминава в България, за да окаже помощ на въстаналия народ. След тежки боеве той е убит в подножието на връх Камарата във Врачанския балкан. \r\nДиана СТОЕВА", "date": "2019.01.06", "title": "Варна: С общоградско поклонение в града ще бъдат отбелязани 171 години от рождението на Христо Ботев"}
{"url": "http://www.focus-news.net/news/2019/01/06/2608988/silistra-bogoyavlenski-vodosvet-i-hvarlyane-na-krasta-vav-vodite-na-reka-dunav-shte-se-provedat-v-tutrakan.html", "text": "Богоявленски водосвет и хвърляне на кръста във водите на река Дунав ще се проведат в Тутракан. Това съобщиха от  Общината . Ритуалът ще започне от 10.30 часа на кейовата стена.", "date": "2019.01.06", "title": "Силистра: Богоявленски водосвет и хвърляне на кръста във водите на река Дунав ще се проведат в Тутракан"}
{"url": "http://www.focus-news.net/news/2019/01/06/2608990/varna-nad-100-dushi-se-ochakva-da-se-hvarlyat-v-moreto-za-bogoyavlenskiya-krast.html", "text": "Над 100 души се очаква да се хвърлят в морето във Варна за богоявленския кръст, а военни водолази обследват морското дъно за опасности преди ритуала. Пред  Радио „Фокус“ – Варна  контраадмирал Митко Петев, командир на Военноморските сили, заяви, че Варненският и Великопреславски митрополит ще хвърли светинята във водите край Първа буна на крайбрежната алея от борда на военен катер, като това се очаква да се случи около 11.30 часа. Както всяка година на площад „Св. Св. Кирил и Методий” пред Катедралния храм „Св. Успение Богородично” във Варна ще се състои военният ритуал „Водосвет и благославяне на частите и техните бойни знамена”, който  се очаква да започне всеки момент. В него ще се включат представителни части от Варненския гарнизон и Представителния духов оркестър. След благославянето на бойните знамена ще се проведе шествие до паметника на Христо Ботев, където с военен ритуал ще бъдат положени венци и цветя по случай 171 години от рождението му. След ритуала шествието ще продължи до Първа буна, където ще се проведе църковният ритуал „Велик Богоявленски водосвет“ и хвърляне на кръста в морето. \r\nТази година смелчаците, които ще скочат за кръста в морските води навръх Богоявление в квартал „Аспарухово“ могат да бъдат най-много 30. Целта на мярката е да не се допускат инциденти и мероприятието да протече безопасно за участниците. Всички желаещи да скочат за кръста да се явят между 10.30 и 11.30 часа на Йордановден, на борда на кораб „Академик“ с оглед извършване на необходимите медицински прегледи. \r\nПразникът на 6 януари в квартал „Аспарухово“ също започна със Света литургия в православния храм “Св. Цар Борис I”. В 11.30 часа от църквата ще потегли литийно шествие. Неговият маршрут ще премине по ул. “Найчо Цанов”, ул. “Кирил и Методий ” до кораба “Академик”, който се намира на канала море – езеро. Между 12.10 и 12.30 часа ще започне отслужването на Велик Богоявленски водосвет, oсвещаване на всемирните води и изваждането на Христовия кръст. \r\nМиналата година 32-годишния Емил Атанасов от Варна извади богоявленския кръст от морето, който беше хвърлен на първа буна от Варненския и Великопреславски митрополит Йоан. Младият мъж сподели, че скача за светинята за втори път. Над 100 души се хвърлиха в студените води на Черно море тогава. Най-младият от смелчаците бе 11-годишният Александър, а най-възрастният – 78-годишният Васил Тепеденелев. \r\nДиана СТОЕВА", "date": "2019.01.06", "title": "Варна: Над 100 души се очаква да се хвърлят в морето за богоявленския кръст"}
{"url": "http://www.focus-news.net/news/2019/01/06/2608989/dots-d-r-petya-bankova-sashtestvuva-vyarvane-che-sreshtu-bogoyavlenie-nebeto-se-otvarya-i-pravedniyat-chovek-mozhe-da-vidi-tova-chudo-i-da-si-pozhelae-neshto-koeto-da-se-sbadne.html", "text": "Съществува вярване, устойчиво и днес, че срещу Богоявление небето се отваря праведният човек може да види това чудо и да си пожелае нещо, което да се сбъдне. Затова навремето са будували през тази нощ, очаквайки това небесно чудо. Това каза в интервю за   Агенция „Фокус“  доц. д-р Петя Банкова, етнолог в Института за етнология и фолклористика в Етнографски музей при БАН, по повод народните вярвания на празника Йордановден. „В миналото всеки стопанин е отнасял на реката или на извора домашните икони и ги е потапял във водата. А момите след това умивали лицето си с тази вода, защото вярвали, че така ще бъдат красиви и свежи през цялата година. Тази вода се приема за особено лековита. Всеки отнася по малко от нея вкъщи и с нея се поръсва дома, пие се по няколко глътки за здраве, дори се пази за лек през цялата година. В миналото на този ден жените, които са станала майки през изминала година, са раздавали на съседи и роднини кравайчета за здравето на децата си“, каза още доц. Банкова, като допълни, че обичайно в този ден се извършвали и кръщенията над новородените. \r\n„Водата по принцип присъства на почти всички обредни практики. Тя е свързана от една страна с жизнения цикъл на индивида. Ние я срещаме още от първото къпане на новороденото, което се извършва по обреден начин и във водата се слагат специални предмети. Тази вода също така е характерна и за сватбата и разбира се, за обичайте при смърт и погребение. Това е един от природните елементи, който съпътстват живота на човека. Същевременно водата е като огъня - много силен елемент, който е характерен и за тези празници“, разказа още етнологът, като подчерта, че те са свързани с благоденствието на цялата общност. \r\n„В традицията имаме този модел на 3 поредни празника и 3 поредни дни, като в приказките „3 дена яли, пили и се веселили“. И тук водата я имаме - един път на Йордановден, когато тя е осветена и кръстена, когато свещеникът я е осветил с кръста и тя вече има своите чудодейни сили, и втори път на Ивановден, когато завъртаме цикъла, с това обредно къпане на именниците, на ергените, на девойките и младоженците, защото животът започва отново - от тях, от сватбите, от това, че ще се родят нови деца. Цикълът завършва на третия ден - на Бабинден, когато се къпе бабата, която е помагала при раждането на децата, тогава се къпят и новородените деца. В рамките на тези три дни се затваря цикълът. Водата е в началото, когато тя е кръстена и добива силата да пречиства. Тя вече може да пречисти хората, най-напред младите мъже и жени, които са създали или ще създадат семейства. Следват именниците. Накрая идва ред и на бабата, която е помагала при раждането на децата. И на самите новородени. По този начин в традиционните вярвания се утвърждава идеята, че чрез водата започва и нов цикъл в живота както на индивида, така и на общността\", каза още етнологът. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.06", "title": "Доц. д-р Петя Банкова: Съществува вярване, че срещу Богоявление небето се отваря и праведният човек може да види това чудо и да си пожелае нещо, което да се сбъдне"}
{"url": "http://www.focus-news.net/news/2019/01/06/2608993/sofiya-vremenno-dvizhenieto-se-osashtestvyava-samo-v-izprevarvashtata-lenta-v-tunel-malo-buchino-v-posoka-kulata-na-am-struma-poradi-kratkosrochni-remontni-deynosti.html", "text": "Временно движението се осъществява само в изпреварващата лента в тунел \"Мало Бучино\" в посока Кулата на АМ \"Струма\" поради краткосрочни ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.01.06", "title": "София: Временно движението се осъществява само в изпреварващата лента в тунел \"Мало Бучино\" в посока Кулата на АМ \"Струма\" поради краткосрочни ремонтни дейности"}
{"url": "http://www.focus-news.net/news/2019/01/06/2608996/varna-vremenna-organizatsiya-na-dvizhenie-e-vavedena-v-tsentara-na-grada-za-bogoyavlenie.html", "text": "Временна организация на движение е въведена в центъра на Варна за Богоявление, предаде репортер на  Радио „Фокус“ – Варна . Във връзка с честването на Богоявление и на 171 години от рождението на Христо Ботев до приключване на мероприятието е преустановено движението на автомобили на площад „Св. Св. Кирил и Методий“, по бул. „Мария Луиза” – в частта от пл. „Св. Св. Кирил и Методий” до кръстовището с ул. „Шипка”, по бул. „Владислав Варненчик” – в отсечката от кръстовището с бул. „Съборни” до пл. „Св. Св. Кирил и Методий”, както и по бул. „Христо Ботев” – от кръстовището с ул. „Кракра” до кръстовището с ул. „Бачо Киро”. Ограничението не се отнася за автомобилите на градския транспорт. \r\nДиана СТОЕВА", "date": "2019.01.06", "title": "Варна: Временна организация на движение е въведена в центъра на града за Богоявление"}
{"url": "http://www.focus-news.net/news/2019/01/06/2608995/shumen-obshtinata-i-komandvaneto-na-shumenskiya-voenen-garnizon-organizirat-tarzhestven-vodosvet-i-ritual-po-osveshtavane-na-balgarskite-boyni-znamena-i-svetini.html", "text": "Община Шумен и Командването на Шуменския военен гарнизон организират тържествен водосвет на Богоявление. Това съобщиха от  Общината . Ритуалът по освещаване на българските бойни знамена и светини ще започне в 11.00 часа пред сградата на Община Шумен. Празничният водосвет ще бъде отслужен от свещеноиконом Красимир Капитанов от храма „Свети Три Светители“ в Шумен. В церемонията ще участват представителни роти от Шуменския военен гарнизон. Водещ на ритуала ще бъде полковникът от запаса Мишо Йорданов.  \r\nПо традиция празникът на Йордановден започва със Света божествена литургия за здраве и благополучие на българския народ във всички шуменски храмове.  \r\nСлед края на церемонията по освещаването на бойните знамена и светини, ще бъдат поднесени цветя пред бюст-паметника на Христо Ботев, който се намира пред ПГМЕТТ “Христо Ботев”. Поводът е, че на 6 януари се навършват 171 години от рождението на Христо Ботев. След това кметът Любомир Христов ще присъства и на хвърлянето на Богоявленския кръст. Ритуалът ще се проведе от 12.00 часа на Шуменското езеро и е организиран от свещениците от църквата „Свети Три Светители“ в града. Оттам съобщиха още, че са осигурени медицински екип и спасители. По спомените на свещеници от Шумен такъв ритуал в града не е провеждан. Преди повече от 20 години е имало хвърляне на кръста на Йордановден, но на езерото край Дибич.", "date": "2019.01.06", "title": "Шумен: Общината и Командването на Шуменския военен гарнизон организират тържествен водосвет и ритуал по освещаване на българските бойни знамена и светини"}
{"url": "http://www.focus-news.net/news/2019/01/06/2609000/sofiya-inspektori-ot-mitnitsa-stolichna-zadarzhaha-okolo-9000-l-gorivo-bez-dokumenti.html", "text": "На 03 януари 2019 г. инспектори от отдел „Митнически разузнаване и разследване“ извършват роуд стоп проверки на Околовръстното шосе на София, в рамките на които спират микробус. В товарния му отсек са установени два PVC-куба, всеки с вместимост по 1000 литра, съдържащи течност с характеристики на петролен продукт – вероятно дизел. Оказва се, че шофьорът на микробуса и преди и попадал в полезрението на митническите органи, макар и да не е санкциониран за конкретно нарушение. За превозваното от него горивото този път той не успял да предостави документи, които да удостоверят заплащането, начисляването или обезпечаването на акциза. Това съобщиха от  Агенция \"Митници\" .  \r\nПри последващите оперативни действия на митническите инспектори, със съдействие на шофьора, е проверен обект, намиращ се в София, за който има основателни съмнения, че се стопанисва от същото лице и че там се съхраняват също петролни продукти без документи. В склада инспекторите установяват наличие на още три 1000-литрови PVC-куба, пълни с нефтопродукти, както и спряна от движение автоцистерна, без регистрационни номера, в която също е установено наличие на около 4000 л течност с мирис на петролен продукт. До приключване на проверката не са представени документи, които удостоверяват заплащането, начисляването или обезпечаването на акциза. \r\nОт иззетата и задържана стока – общо 9000 л нефтопродукти, са взети проби за лабораторен анализ. За случая е образувано административнонаказателно производство по описа на митница Столична.", "date": "2019.01.06", "title": "София: Инспектори от Митница Столична задържаха около 9000 л гориво без документи"}
{"url": "http://www.focus-news.net/news/2019/01/06/2609004/api-blizo-400-mashini-sa-obrabotvali-patnite-nastilki-shofyorite-da-karat-vnimatelno-i-s-avtomobili-podgotveni-za-zimni-usloviya.html", "text": "Близо 400 машини са обработвали пътните настилки през  нощта, за да се осигури безопасността на пътуване при зимни условия. В районите със снеговалеж работата им продължава. Шофьорите трябва да тръгват на път с автомобили, подготвени за зимни условия. Това съобщиха от пресцентъра на  Агенция \"Пътна инфраструктура\" .  \r\nПоради снегонавявания е ограничено движението на всички автомобили през проход „Троянски“. Временно е ограничено движението на товарни автомобили с ремаркета  и полуремаркета по път ІІІ-866 Девин – Михалково и през прохода „Превала“. Движението по останалите републикански пътища е без ограничение. \r\nАгенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да спазват дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.06", "title": "АПИ: Близо 400 машини са обработвали пътните настилки, шофьорите да карат внимателно и с автомобили, подготвени за зимни условия"}
{"url": "http://www.focus-news.net/news/2019/01/06/2609003/pazardzhik-s-mazhko-horo-vav-vodite-na-reka-luda-yana-otbelyazvat-bogoyavlenie-v-selo-banya.html", "text": "С мъжко хоро във водите на река Луда Яна отбелязват Богоявление в село Баня, община Панагюрище, съобщи за  Радио „Фокус“ – Пазарджик  Радка Мутева, секретар в местното читалище „Пробуда“. В 11.00 часа ентусиастите ще се съберат пред лековитото аязмо край селото, където свещеник от Панагюрище ще отслужи празничен водосвет за здраве и благоденствие на селото. „Шествие тръгва от църквата в селото носещи хоругви и иконата за Богоявление до брега на реката Луда Яна. Мястото не е избрано случайно, тъй като лековитото аязмо е известно с целебните си свойства. Празникът ще продължи с хора, музика и всенародно веселие. Смелчаците, скочили във водата, ще бъдат подкрепени с греяно вино“, уточни Мутева. Тя допълни, че традициите, ритуалите и християнските обичаи се отбелязват с голям интерес и желание от жителите на село Баня. „Хората тачат, почитат, пазят и продължават традицията. Народ без традиции е обречен на гибел“, каза също Мутева. \r\nАлбена ЖИЛЕКОВА", "date": "2019.01.06", "title": "Пазарджик: С мъжко хоро във водите на река Луда Яна отбелязват Богоявление в село Баня"}
{"url": "http://www.focus-news.net/news/2019/01/06/2609002/plovdiv-zhitelite-na-kalofer-otbelyazaha-bogoyavlenie-s-traditsionno-mazhko-horo-v-ledenite-vodi-na-reka-tundzha.html", "text": "Жителите на Калофер отбелязаха Богоявление с традиционно мъжко хоро в ледените води на река Тунджа. Това каза за  Радио „Фокус“ – Пловдив  кметът на града Румен Стоянов. Мъжкото хоро е започнало преди 08.00 часа тази сутрин, като първоначално в реката са навлезли само местните мъже, облечени във везани ризи и характерните за Калофер носии, а после към тях  са се присъединили и гостите, дошли от всички краища на страната, за да вземат участие в обичая. \r\n„Не само според мен, а и според всички гости и участници, мъжкото хоро премина повече от добре. Искам да благодаря на всички участници, които пристигнаха от всички краища на България, че много смирено и точно изчакаха своя ред и влезнаха в ледените води след местните. Нека всички те да са живи и здрави, да дойдат пак и през следващата година. Нека по този начин да се развива празника“, каза Румен Стоянов. Той коментира, че участниците в обичая са били десетки. „Беше толкова хубаво, че се просълзих“, каза още кметът на Калофер. По традиция, дървеният кръст е бил изваден и даден на най-малкия участник, който тази година е 8-годишният Кристиян. За опазването на реда са се погрижили полицаи и служители от специално наета охранителна фирма. \r\nПредставители на ЮНЕСКО за трета поредна година са наблюдавали изпълнението на уникалния български обичай, с цел да се даде становище дали може да се включи в списъка с нематериално културно наследство. Ритуалът в Калофер се изпълнява вече повече от 200 години.  \r\nТони МИХАЙЛОВ", "date": "2019.01.06", "title": "Пловдив: Жителите на Калофер отбелязаха Богоявление с традиционно мъжко хоро в ледените води на река Тунджа"}
{"url": "http://www.focus-news.net/news/2019/01/06/2608994/blagoevgrad-obshtina-gotse-delchev-i-nevrokopskata-mitropoliya-organizirat-traditsionnoto-spuskane-na-krasta-v-reka-gradska.html", "text": "Община Гоце Делчев и Неврокопската митрополия организират традиционното спускане на кръста в река Градска. Това съобщиха от пресцентъра на  Община Гоце Делчев . Началото на програмата по повод Богоявление бе поставено в 07.00 часа с богослужение за празника в Катедралния храм „Св. Св. Кирил и Методий“. От 09.00 часа е започнала Светата литургия, а от 10.45 часа ще се състои водосвет. От 11.15 часа е предвидено литийно шествие по ул. „Търговска” към река Градска. В 11.45 часа ще бъде спуснат кръста във водите на река Градска, освещаване на водните извори и знамената на офицерите и сержантите от запаса и резерва и на Гранично полицейско управление.", "date": "2019.01.06", "title": "Благоевград: Община Гоце Делчев и Неврокопската митрополия организират традиционното спускане на кръста в река Градска"}
{"url": "http://www.focus-news.net/news/2019/01/06/2608998/protothema-gartsiya-e-pod-snezhna-pokrivka-desetki-naseleni-mesta-ostavat-blokirani-zaradi-loshoto-vreme.html", "text": "Десетки пътища в различни региони в Гърция остават блокирани заради обилните снеговалежи и ниските температури, съобщава електронното издание на атинския вестник  Protothema . \r\nЦентрална и Северна Гърция са сковани от лед – в повечето населени места термометрите са отчели стойности под -10 ° С. Множество от тях остават откъснати от света заради лошите метеорологични условия. Съобщава се и за проблеми в електропреносната мрежа.  \r\nОчаква се лошото време да продължи с интензивни снеговалежа, особено в източната и северната част на страната, включително в райони с много ниска надморска височина, със силни ветрове в Северно Егейско море и рекордно ниски температури. \r\nСпоред метеорологичните станции на Националната обсерватория на Атина, най-ниските температури са регистрирани във Варико (регион Флорина) -12.5С, във Вовуса (област Янина) -11.7С, в град Гревена -11.5С, в Агия Кириаки ( Област Янина) 11.2C, в град Янина -10.9С, в Пликати (област Янина) -10.7С и в Месовуно и Власти (област Козани) съответно 10.6С и 10.5С.  Тереза Герова", "date": "2019.01.06", "title": "Protothema: Гърция е под снежна покривка, десетки населени места остават блокирани заради лошото време"}
{"url": "http://www.focus-news.net/news/2019/01/06/2608999/pazardzhik-vazpomenatelno-poklonenie-po-povod-171-godini-ot-rozhdenieto-na-hristo-botev-se-provezhda-vav-velingrad.html", "text": "Възпоменателно поклонение по повод 171 години от рождението на Христо Ботев се провежда във Велинград. Това съобщи за  Радио „Фокус“ – Пазарджик  Бояна Кирилова от Община Велинград. Проявата е започнала в 10.00 часа пред паметника на поета в квартал „Лъджене“. В рамките на церемонията по отдаване на почит към Ботев са предвидени тържествен ритуал по поднасяне на цветя и венци и почетен караул. Ще прозвучат и стихове на поета-революционер, изпълнени от ученици от ОУ „Христо Ботев“ във Велинград.", "date": "2019.01.06", "title": "Пазарджик: Възпоменателно поклонение по повод 171 години от рождението на Христо Ботев се провежда във Велинград"}
{"url": "http://www.focus-news.net/news/2019/01/06/2608997/shumen-1478-sa-imenitsite-na-yordanovden-v-obshtinata.html", "text": "1 478 са имениците на Йордановден в община Шумен. Това съобщиха от  Общината . От мъжете най-много са кръстените Йордан - 841 души. Сред тях най-възрастният е роден през 1924 г., а най-младият - през 2018 година. Жените, които носят името Йорданка, са 637. Сред тях най-възрастната е родена през 1925 г., а най-младата – през 2013 година.", "date": "2019.01.06", "title": "Шумен: 1478 са имениците на Йордановден в общината"}
{"url": "http://www.focus-news.net/news/2019/01/06/2609005/varna-voeniyat-ritual-vodosvet-i-blagoslavyane-na-chastite-i-tehnite-boyni-znamena-se-provezhda-pred-katedralata-v-grada.html", "text": "Военият ритуал „Водосвет и благославяне на частите и техните бойни знамена” се провежда пред Катедралата във Варна за Богоявление, предаде репортер на  Радио „Фокус“ – Варна . В ритуала участват представителни части от Варненския гарнизон и Представителният духов оркестър на Военноморските сили. Събитието се наблюдава от много варненци и гости на града. Строят на представителните блокове от Военноморските и Военновъздушните сили се приема от контраадмирал Митко Петев, началник на гарнизона и командир на Военноморските сили.  \r\nСлед благославянето на бойните знамена от площада пред храма ще тръгне шествие, което ще премине по пл. „Независимост“, бул. „Княз Борис I“ и пешеходната част на бул. „Сливница“ до Алеята на възрожденците в Морската градина и паметника на Христо Ботев, където с военен ритуал ще бъдат положени венци и цветя по повод 171 години от рождението му. След това шествието ще продължи до Първа буна, където ще се проведе църковният ритуал „Велик Богоявленски водосвет“, с хвърляне на кръста в морето и изваждането му от водите. \r\nДиана СТОЕВА", "date": "2019.01.06", "title": "Варна: Военият ритуал „Водосвет и благославяне на частите и техните бойни знамена” се провежда пред Катедралата в града"}
{"url": "http://www.focus-news.net/news/2019/01/06/2609001/thestivalgr-gartsiya-koi-patishta-sa-zatvoreni-v-rayona-na-solun-poradi-zamrazvanei.html", "text": "Властите в Солун съобщиха за затварянето на няколко пътища в района поради лошите метеорологични условия в северната част на Гърция, съобщава местното издание  Thestival.gr . \r\nБлокирани за движение са пътищата Агиос Василиос-Хортиатис и Мелисохори – Ореокастро. \r\nПревозните средства от всякакъв тип, които се движат по пътната мрежа в региона трябва да бъдат оборудвани с вериги за сняг и всичко друго необходимо за шофиране в тежка зимна обстановка, предупреждават властите.   Тереза Герова", "date": "2019.01.06", "title": "Thestival.gr (Гърция): Кои пътища са затворени в района на Солун поради замръзване?"}
{"url": "http://www.focus-news.net/news/2019/01/06/2609007/tass-patriarh-vartolomey-vrachi-na-mitropolit-epifaniy-tomos-za-avtokefaliyata-na-ptsu.html", "text": "Вселенският патриарх Вартоломей връчи на предстоятеля начело на новата украинска структура, Православна църква на Украйна, митрополит Епифаний томос за автокефалия, съобщава кореспондент на  TACC  от храма „Св. Георги\" в Истанбул, където е предаден документът. \r\nПреди церемонията в храма бе остлужена литургия по случай Деня на Богоявление. След нея патриарх Вартоломей и митрополит Епифаний изнесоха приветстващи речи. \r\nМеждувременно пресслужбата на Вселенската патриаршия все още не е предоставила официалния текст на томоса за автокефалията. \r\nВ същото време в текста, подписан на 5 януари 2019 г. от Вселенския патриарх Вартоломей и чийто превод на украински е разпространен от посланика на Киев в Турция, се отбелязва, че „правата на Вселенския престол на екзархиата в Украйна остават непроменени\", и всички „значими въпроси“ ПЦУ трябва да решава чрез Константинопол. Освен това, според текста на документа, автокефалната ПЦУ е ограничен до границите на украинската държава, не може да назначава епископи или да създава парафии извън Украйна и не може самостоятелно да произвежда Светото миро, необходим за поклонение, за разлика от УПЦ.   Тереза Герова", "date": "2019.01.06", "title": "ТАСС: Патриарх Вартоломей връчи на митрополит Епифаний томос за автокефалията на ПЦУ"}
{"url": "http://www.focus-news.net/news/2019/01/06/2609008/prezidentat-rumen-radev-uchastva-v-tseremoniyata-po-osveshtavaneto-na-balgarskite-boyni-znamena.html", "text": "Президентът Румен Радев участва в церемонията по освещаването на българските бойни знамена, предаде репортер на  Агенция „Фокус“ . Държавният глава прие почетния строй на представителните части на Българската армия и положи венец пред Паметника на Незнайния воин. На ритуала присъстваха още и патриарх Неофит, министърът на отбраната Красимир Каракачанов и др.  \r\nДесетки столичани се събраха на площад „Св. Александър Невски“ за церемонията, полицейското присъствие в района е засилено. Не се допуска преминаването на автомобили по ул. „Оборище” между ул. „Г.С. Раковски” и ул. „11-ти август” и по пл. „Николай Гяуров”. Агенция „Фокус“ припомня:  По традиция на 6 януари, когато православната църква чества Богоявление (Йордановден), в цялата страна се провежда тържествен водосвет на бойните знамена, флаговете и знамената-светини на Българската армия. Според християнската традиция богоявленската вода има сила да унищожава злите сили и да дава живот и ново начало. За първи път водосвет на знамената е отслужен по времето на цар Симеон I преди битката при Ахелой през 917 г. Оттогава до падането на България под турско робство преди всяка битка на българската армия се извършва водосвет. След Освобождението традицията е възстановена от първия военен министър на Княжество България Пьотр Дмитриевич Паренсов и продължава до 1946 г., когато България е обявена за Народна република. След демократичните промени у нас ритуалът Водосвет на бойните знамена и флагове е възстановен през 1993 г. \r\nЦветилена СИМЕОНОВА", "date": "2019.01.06", "title": "Президентът Румен Радев участва в церемонията по освещаването на българските бойни знамена"}
{"url": "http://www.focus-news.net/news/2019/01/06/2609006/tarzhestvena-bogoyavlenska-liturgiya-be-otsluzhena-v-hram-sv-vmchk-dimitar-v-beloslav-po-povod-bogoyavlenie.html", "text": "Тържествена богоявленска литургия бе отслужена в храм „Св. Вмчк. Димитър“ в Белослав по повод Свето Богоявление, предаде репортер на  Радио „Фокус“ – Варна . Десетки литри вода бяха осветени, а стотици хора чакаха да вземат за домовете си от нея. Светената вода се носи вкъщи, а с нея се ръси домът и се пие за здраве през цялата година. Присъстващите на литургията миряни се включиха и в литийното шествие до пристана на южния бряг на ферибота, където от 11.00 часа ще се състои Велик богоявленски водосвет и изваждане на кръста. За смелчаците, които ще се хвърлят в студените води, за да извадят богоявленския кръст, са осигурени награди и топли напитки. Празникът се организира от Църковното настоятелство при храм „,Св. Вмчк. Димитър“ в Белослав и Община Белослав. \r\nПрез миналата година в студените води на южния бряг на плавателния канал в град Белослав се хвърлиха 8 души, като най-малкият от тях бе Захари Петров на 11 години. Пръв до богоявленския кръст стигна Радослав Йорданов. \r\nМарияна ВАЛЕНТИНОВА", "date": "2019.01.06", "title": "Тържествена богоявленска литургия бе отслужена в храм „Св. Вмчк. Димитър“ в Белослав по повод Богоявление"}
{"url": "http://www.focus-news.net/news/2019/01/06/2609010/gabrovo-30-sm-e-snezhnata-pokrivka-v-prohoda-shipka-patyat-e-prohodim-pri-zimni-usloviya.html", "text": "30 см е снежната покривка в прохода Шипка. Пътят там е проходим при зимни условия, съобщиха за  Радио „Фокус“ – Велико Търново  от Община Габрово и уточниха, че всички пътища в района са почистени, обработени и опесъчени. На места има заледявания и шофьорите трябва да са много внимателни. В прохода остава в сила забраната за движение на МПС с обща маса над 12 тона.  \r\nВремето в Габрово е облачно, вали слаб сняг, температурата на въздуха е минус 7 градуса. Пътищата към селата също са проходими, а градските и междуградски автобусни линии са покрити. Пътят към курортен комплекс Узана е обработен, снежната покривка там е около 40-50 см, температурата е минус 7 градуса. \r\nНяма откъснати населени места, както и такива без ток и вода. \r\nЛуиза ТРАНЧЕВА", "date": "2019.01.06", "title": "Габрово: 30 см е снежната покривка в прохода Шипка, пътят е проходим при зимни условия"}
{"url": "http://www.focus-news.net/news/2019/01/06/2609009/adelina-stefanova-hram-vavedenie-bogorodichno-blagoevgrad-yordanovden-se-praznuva-v-chest-na-krashtenieto-na-isus-hristos-ot-yoan-krastitel.html", "text": "Йордановден се води като неподвижен църковен празник, защото никога не мени датата си, винаги се отбелязва на 6 януари. Това каза за  Радио „Фокус“-Пирин  Аделина Стефанова, църковен уредник в храм „Въведение Богородично“ в Благоевград. По думите ѝ на днешния прекрасен празник можем да поздравим Йордан, Йорданка и всички хора с производните им имена. „Денят се празнува в чест на кръщението на Исус Христос от Йоан Кръстител в река Йордан, откъдето идва и името на празника. Според Библията Христос приел кръщение на около 30 години“, каза още Стефанова. Тя добави, че Светият дух слиза от небето върху рамото на Христос във вид на гълъб, а от небето се чува глас: „Това е моят възлюбен син, в когото е моето Благовещение!“. „Оттук идва и наименованието на празника – Богоявление. Бог се явява, за да посочи Спасителя на човечеството“, обясни Аделина Стефанова. \r\nЛора КАЛЧЕВА", "date": "2019.01.06", "title": "Аделина Стефанова, храм „Въведение Богородично“ - Благоевград: Йордановден се празнува в чест на кръщението на Исус Христос от Йоан Кръстител"}
{"url": "http://www.focus-news.net/news/2019/01/06/2609014/pochina-aktyorat-ivan-laskin.html", "text": "Днес на 48-годишна възраст почина актьорът Иван Ласкин. Това потвърдиха за   Агенция „Фокус“  от пресцентъра на Военномедицинска академия (ВМА). В края на декември месец той бе приет във ВМА. \r\nИван Ласкин е български театрален и филмов актьор от арменски произход. Започва професионалната си театрална изява на сцената на Театър „Сълза и смях“ през 1991 г. Играл е на сцените на почти всички софийски театри, още като студент се помнят ролите му в Народния театър, МГТ „Зад канала“ и Театър „Българска армия“. От 1997 г. до 2014 г. е актьор в Театър „Българска армия“.  \r\nЗанимава се с продуцентска дейност и участва в компания за продуциране, лансиране и утвърждаване на млади таланти в България. Член е на журито на Международния фестивал на любителските комедийни театри, пантомима и сатира „Велко Кънев“ в Тополовград. \r\nИграл е в десетки български игрални филми, сред които „Васко да Гама от село Рупча“, „Честна мускетарска“, „Вагнер“, „Хайка за вълци“, „Дунав мост“ и „Магьосници“, „Колобър“, „Наричаха ме чичо“, „Рут“, „Църква за вълци“, „Най-важните неща“, „Грях“, „Стъклената река“ и в над двадесет европейски и американски продукции от периода 1989 – 2007 г. Екипът на Радио и Агенция „Фокус“ поднася своите съболезнования към близките и семейството на Иван Ласкин .", "date": "2019.01.06", "title": "Почина актьорът Иван Ласкин"}
{"url": "http://www.focus-news.net/news/2019/01/06/2609017/razgrad-krazhba-na-zlato-e-izvarshena-ot-apartament-v-grada-nanesenite-shteti-sa-v-razmer-na-1200-evro.html", "text": "Кражба на злато е извършена от апартамент в Разград, нанесените щети са в размер на  1200 евро. Това съобщиха  ОДМВР-Разград . От гардероб в спално помещение е задигнато дамско златно колие с тегло 50 грама. Ограбеното жилище е било на 40-годишна жена от Исперих. Липсата на златото е установена около 14.40 часа на 5 януари. По случая е образувано досъдебно производство по чл.195, ал.1, т.4 от НК.", "date": "2019.01.06", "title": "Разград: Кражба на злато е извършена от апартамент в града, нанесените щети са в размер на  1200 евро"}
{"url": "http://www.focus-news.net/news/2019/01/06/2609013/varna-stotitsi-zhiteli-i-gosti-na-grada-se-vklyuchiha-v-shestvieto-do-pametnika-na-hristo-botev-v-morskata-gradina.html", "text": "Стотици жители и гости на Варна се включиха в шествието до паметника на Христо Ботев, който се намира на Алеята на възрожденците в Морската градина, предаде репортер на  Радио „Фокус“ – Варна . Шествието тръгна от площад „Св. св. Кирил и Методий” пред катедралния храм, където по-рано Варненският и Великопреславски митрополит Йоан отслужи литургия за Богоявление и бе проведен военният ритуал „Водосвет и благославяне на частите и техните бойни знамена”. В него участваха представителни части от Варненския гарнизон и Представителният духов оркестър на Военноморските сили. Строят на представителните блокове от Военноморските и Военновъздушните сили бе приет от началника на гарнизона и командир на Военноморските сили контраадмирал Митко Петев.  \r\nКъм шествието се присъединяват още хора, които са излезли на разходка в централната част на града. Пред паметника на Христо Ботев ще се проведе военен ритуал с полагане на венци и цветя по повод 171 години от рождението му.  \r\nДиана СТОЕВА", "date": "2019.01.06", "title": "Варна: Стотици жители и гости на града се включиха в шествието до паметника на Христо Ботев в Морската градина"}
{"url": "http://www.focus-news.net/news/2019/01/06/2609019/razgrad-25-godishen-mazh-ot-selo-golyam-izvor-e-opital-da-osueti-politseyska-proverka.html", "text": "25-годишен мъж от село Голям Извор опита да осуети полицейска проверка. Това съобщиха от  ОДМВР-Разград . На 4 януари към 11.00 часа, полицейски екип, при работа по контрол на пътното движение в селото, подава светлинен и звуков сигнал за спиране на лек автомобил „Сеат Толедо“. Колата увеличила рязко скоростта, завила по пресечна улица и продължила движението си към стари гробища в землището на Голям Извор. Там автомобилът бил изоставен от водача, който се укрил в гората. В хода на проверката е установено, че колата не е регистрирана по надлежния ред, а този, който я управлява, е неправоспособен, криминално проявен и осъждан. Водачът шофирал и в едногодишния срок от наказването му за управление на МПС без свидетелство. По случая е образувано бързо производство.", "date": "2019.01.06", "title": "Разград: 25-годишен мъж от село Голям Извор е опитал да осуети полицейска проверка"}
{"url": "http://www.focus-news.net/news/2019/01/06/2609016/pazardzhik-nad-3000-imennitsi-praznuvat-na-yordanovden-v-obshtinata.html", "text": "Общо 3084 именници празнуват на Йордановден в община Пазарджик, съобщиха за  Радио „Фокус“ – Пазарджик  от общинската администрация. 1273 мъже в общината носят името Йордан, а 1179 са жените с името Йорданка. Името Богомил носят 37 мъже, а Богомила – 8 жени. Името Божидар имат 238 души, Божидара – 54, името Богдан носят също 54 души, а 37 са жените с името Богдана. 40 са жените в общината с името Богданка, 24 души - с името Бончо, и 28 - с името Божана. Името Дарина е дадено на 100 жени, 5 мъже носят името Дарин, а 7 - Божил. Най-много именници има в Пазарджик – 1747, следват ги тези в село Огняново - 113, 91 - в село Мало Конаре, 85 - в село Братаница, и 80 - в село Главиница. Най-малко са празнуващите именници в село Крали Марко – само 1 и в село Сбор – 3. Без именници е само село Тополи дол.", "date": "2019.01.06", "title": "Пазарджик: Над 3000 именници празнуват на Йордановден в общината"}
{"url": "http://www.focus-news.net/news/2019/01/06/2609020/razgrad-15-godishen-mladezh-e-izvarshil-krazhba-v-uchilishte-v-loznishkoto-selo-gorotsvet.html", "text": "15-годишен младеж е извършил кражба в училище. Това съобщиха от  ОДМВР-Разград . Взломна кражба е извършена в училището в лознишкото село Гороцвет през нощта на 3 срещу 4 януари. При проведените издирвателни действия като извършител на деянието е установено 15-годишно непълнолетно момче от Гороцвет. В училищната сграда е проникнато чрез натиск на затварящ механизъм на прозорец на първия етаж. От стая за отдих е откраднат тостер, от учителската стая – монети на обща стойност около 20 лв. Направен е опит да бъде отворена метална каса, която се намира в директорския кабинет. По случая е заведена преписка, материалите от която ще бъдат изпратени в Местна комисия за борба с противообществените прояви при малолетни и непълнолетни.", "date": "2019.01.06", "title": "Разград: 15-годишен младеж е извършил кражба в училище в лознишкото село Гороцвет"}
{"url": "http://www.focus-news.net/news/2019/01/06/2609018/blagoevgrad-za-vtora-poredna-godina-mnogokratniyat-evropeyski-shampion-po-taekuondo-iliyan-tomanov-izvadi-krasta-ot-vodite-na-reka-blagoevgradska-bistritsa.html", "text": "23-годишният Илиян Томанов извади кръста от водите на река Благоевградска Бистрица в Благоевград, предаде репортер на  Радио „Фокус“ - Пирин . В тържествения ритуал за Богоявление се включиха около 100 смелчаци от всички райони на общината. Многократният европейски шампион по таекуондо Илиян Томанов бе най-сръчен сред младите мъже, които се осмелиха да се потопят тази сутрин във водите на Благоевградска Бистрица.  \r\nТържественият ритуал по освещаването на светия кръст бе воден от свещеници. Илиян Томанов бе поздравен от благоевградчани, като те се поклониха и целунаха кръста, който хвана младият мъж. Томанов пожела на всички много здраве, мир и любов. \r\nДенис НИКИФОРОВ", "date": "2019.01.06", "title": "Благоевград: За втора поредна година многократният европейски шампион по таекуондо Илиян Томанов извади кръста от водите на река Благоевградска Бистрица"}
{"url": "http://www.focus-news.net/news/2019/01/06/2609015/naftemporikigr-gartsiya-polyarni-temperaturi-v-severna-gartsiya.html", "text": "В ранните часове на деня в Северна Гърция са измерени полярни температури, достигащи до -19 градуса по Целзий във Флорина (Лерин) и Птолемаида (Кайляри), а в Гревена – до -18, съобщава местното електронно издание  Naftemporiki. gr . \r\nЛошото време, което донесе циклонът „София“, доведе до редица проблеми в областите Централна и Западна Македония. Снеговалежите от последните 24 часа и мразовитите температури превърнаха редица улици и пътища в ледени пързалки, поради което властите предупреждават шофьорите и пешеходците да се движат с повишено внимание.  \r\nСитуацията в Солун се подобри – в сутрешните часове са измерени температури, достигащи до -3 градуса по Целзий. Всички главни пътни артерии на града са отворени, но шофьорите трябва се движат с ниска скорост поради заледяването на пътищата. В някои периферни общини на Солун шофьорите трябва да бъдат оборудвани с вериги. \r\nПолетите от и до летище „Македония“ в града се изпълняват по разписание. Няма закъснения и на обществения транспорт.  \r\nВремето в Централна Македония също се подобрява, но температурите остават ниски – до -9 и -10 градуса по Целзий. Трафикът в предимно планинските райони се осъществява с вериги.  Тереза Герова", "date": "2019.01.06", "title": "Naftemporiki.gr ( Гърция): Полярни температури в Северна Гърция"}
{"url": "http://www.focus-news.net/news/2019/01/06/2609025/pleven-patishtata-v-oblastta-sa-prohodimi-pri-zimni-usloviya.html", "text": "Пътищата в Плевенска област са проходими при зимни условия, съобщиха за  \"Фокус\"  от Областно пътно управление. Пътните настилки са опесъчени и осолени. Видимостта е добра, водачите следва да се съобразяват със зимните условия, слабия снеговалеж и ниските температури между -6° и 0°. Придвижването на гражданите на Плевен се осигурява от редовния тролейбусен транспорт, който свързва основните пътни артерии в града.  \r\nВиолета КРЪСТЕВА", "date": "2019.01.06", "title": "Плевен: Пътищата в областта са проходими при зимни условия"}
{"url": "http://www.focus-news.net/news/2019/01/06/2609012/ministar-krasimir-karakachanov-predlagam-ministerstvo-za-balgarite-v-chuzhbina.html", "text": "Закриването на Агенцията за българите в чужбина не решава никакви проблеми. Това не е решение, а изказване на премиера. Аз пък предлагам министерство за българите в чужбина. Това заяви министърът на отбраната и лидер на ВМРО Красимир Каракачанов в предаването „Тази неделя” на  bTV . „Искам България да бъде сериозна държава. Позорно е, че последните 28 години зарязахме нашата диоспора. Има близо 2 млн. души историческа българска общност, има и 4 млн. българи мигранти по цял свят”, заяви Каракачанов. \r\nТой коментира и решението да преговаряме със САЩ за изтребителите F-16. Министърът подчерта, че то не е за купуване на самолети, а за започване на разговори. \"Започваме преговори, ако не ни отговаря на изискванията – финансови и икономически, имаме право да започнем преговори със следващата страни”, уточни Каракачанов. \r\nЗа офертите за нови изтребители – от САЩ, Швеция и Италия, той заяви, че  тази на Щатите е на по-висока цена от тази, която е гласувал парламентът – 1,8 млрд. лв. с ДДС, но предлагат и оборудване. Италия и Швеция пък влизат в рамката, но оборудването трябва да се купи от трета държава – САЩ, и целият пакет пак надхвърля рамката.", "date": "2019.01.06", "title": "Министър Красимир Каракачанов: Предлагам Министерство за българите в чужбина"}
{"url": "http://www.focus-news.net/news/2019/01/06/2609021/varna-tarzhestven-ritual-po-povod-171-godini-ot-rozhdenieto-na-hristo-botev-se-provezhda-pred-pametnika-na-revolyutsionera-v-morskata-gradina.html", "text": "Тържествен ритуал за оказване на почит към Христо Ботев се провежда на паметника на поета и революционер в Морската градина във Варна, предаде репортер на  Радио „Фокус“ – Варна . Навършват се 171 години от рождението на Христо Ботев. По традиция на този ден преди спасяването на Богоявленския кръст се провежда тържественият ритуал за почит на поета-революционер.  \r\nПред паметника, който се намира на Алеята на възрожденците, ще бъдат поднесени венци и цветя. В събитието участват Представителният духов оркестър на Военноморските сили и части от Варненския гарнизон, курсанти от Висшето военноморско училище, представители на местната власт, военни, общественици, ученици и множество граждани, които се присъединиха към шествието, което тръгна от площад „Св. св. Кирил и Методий”. След ритуала е предвидена кулминацията на днешните Богоявленски тържества във Варна – хвърлянето и спасяването на Светия кръст. \r\nДиана СТОЕВА", "date": "2019.01.06", "title": "Варна: Тържествен ритуал по повод 171 години от рождението на Христо Ботев се провежда пред паметника на революционера в Морската градина"}
{"url": "http://www.focus-news.net/news/2019/01/06/2609011/naftemporikigr-gartsiya-sofiya-otstapva-idva-telemah.html", "text": "Циклонът „София“, който удари Гърция през последните дни със снеговалежи и полярни температури, постепенно се оттегля от страната, но само за да направи път на „Телемах“, който ще достигне южната ни съседка в началото на следващата седмица, съобщава електронното издание  Naftemporiki. gr . \r\nНовата вълна на лошо време ще бъде краткотрайна и ще засегне главно района на Тесалия и южната част на Гърция.  \r\nМеждувременно лошото време, което донесе „София“, създаде проблеми в почти цялата страна, предизвикани от обилните снеговалежи и силните ветрове. Студът скова голяма част от Гърция с рекордно ниски температури. Съобщено бе за проблеми с електропреносната мрежа. Десетки населени места останаха блокирани заради лошите метеорологични условия.   Тереза Герова", "date": "2019.01.06", "title": "Naftemporiki.gr (Гърция): „София“ отстъпва, идва „Телемах“"}
{"url": "http://www.focus-news.net/news/2019/01/06/2609024/shumen-boynite-znamena-i-znamenata-svetini-byaha-osveteni-s-tarzhestven-ritual-po-povod-bogoyavlenie-pred-sgradata-na-obshtinata.html", "text": "Бойните знамена и знамената-светини бяха осветени с тържествен ритуал по повод Богоявление пред сградата на Община Шумен, където се бяха строили представителните роти на Шуменския гарнизон, предаде репортер на  Радио „Фокус“-Шумен . Сред присъстващите на ритуала бяха кметът Любомир Христов, областният управител проф. Стефан Желев, народни представители, военнослужещи и граждани.  \r\nПразничният Богоявленски водосвет бе отслужен от отец Красимир Капитанов от храм „Св. Три Светители“. В словото си военният историк Мишо Йорданов посочи, че сме длъжни да се гордеем със славната българска военна история. „Ние сме длъжни да я пазим в паметта си, длъжни сме да я предаваме от поколение на поколение дотогава, докато има българи, докато в земите ни звучи българска реч. Знамена на полкове и дивизии, знамена на въстания и комитски чети, знамена на опълченци и на бунтовници. Знамена, преминали през пожари и клади, знамена, разкъсвани и пленявани. Знамена, напоявани с кръвта, която тече в жилите ни. Да сведем глава пред бойните знамена! Пред честта и славата на България!“, заяви Мишо Йорданов.  \r\nСлед церемонията по освещаването на бойните знамена бяха поднесени венци и цветя пред бюст-паметника на Христо Ботев в ПГМЕТТ „Христо Ботев” по повод 171 години от рождението на българския революционер, след минута мълчание - минута на размисъл за неговата саможертва. От 12.00 часа на Шуменското езеро ще бъде извършен ритуал по хвърлянето на Богоявленския кръст. \r\nИвелина ИВАНОВА", "date": "2019.01.06", "title": "Шумен: Бойните знамена и знамената-светини бяха осветени с тържествен ритуал по повод Богоявление пред сградата на Общината"}
{"url": "http://www.focus-news.net/news/2019/01/06/2609022/der-spiegel-zima-v-yuzhna-germaniya-i-avstriya-mnogo-snyag-mnogo-problemi.html", "text": "Силните снеговалежи в Южна Германия и Австрия продължават, предизвиквайки редица проблеми в страните, отбелязва водещото издание  Der Spiegel . \r\nСъобщава се за проблеми в движението в автомобилния, железопътния и въздушния транспорт. В сила остава предупреждението за опасност от лавини в Алпите и в Шварцвалд, при това в момент, в който множество туристи се връщат от зимните си ваканции.  \r\n„От събота вечер насам имахме 140 мисии заради паднали клони или повредени автомобили\", каза говорител на полицията в Горна Бавария в ранните часове на деня. Към настоящия момент пътно-транспортните произшествия не са взели жертви. В Долна Бавария снеговалежите са спрели и ситуацията е под контрол.  \r\nПътуващите с влак в най-голямата германска провинция – Бавария, трябва да се въоръжат с много търпение: силният снеговалеж затруднява движението на влаковете. Няколко линии – като например тази в посока Гармиш-Партенкирхен, са затворени до по-нататъшно уведомление. Осигурени са автобуси за придвижване на хората. Екипите на място работят без прекъсване от събота, увериха от „Дойче бан“.  \r\nНа летище Мюнхен има 130 анулирани полети, 220 машини излетяха от пистите след повече от час закъснение.  \r\nЗимата предизвика проблеми и в Австрия. Западно от Виена бе блокирана магистрала, а множество камиони бяха принудени да останат на платното. Трафикът по магистралата „Тауерн“ също бе временно спрян. В планинските райони някои пътища са затворени поради опасност от лавини.  \r\nВ събота вечер достъпът до ски зоната Обертауерн южно от Залцбург бе затворен. Засегнати бяха около 600 местни жители и туристи.  \r\nВ много части на Австрийските Алпи има голям риск от лавина – издадени са най-високи предупредителни кодове.   Тереза Герова", "date": "2019.01.06", "title": "Der Spiegel: Зима в Южна Германия и Австрия – много сняг, много проблеми"}
{"url": "http://www.focus-news.net/news/2019/01/06/2609031/sport-grigor-dimitrov-mozhe-pak-da-igrae-za-balgariya.html", "text": "Григор Димитров из­глежда отново ще облече екипа на националния от­бор на България. Такава ин­дикация поне дойде от Австралия. Местната агенция „Куриер Мейл“ информира, че най-добрият ни тени­сист, както и водещата ракета на Канада Милош Раонич, са изявили амбиция да бъдат част от новия международен турнир Ей-Ти-Пи Къп. Надпреварата ще направи своя дебют през януари 2020 година, като в нея ще участват отбори с до петима те­нисисти. Тя ще бъде раз­пределена в три града, където 24 тима ще мерят сили в рамките на 10 дни. Отборите ще бъдат определени на база рангли­стата на водещите те­нисисти. Право на уча­стие ще имат първите 24 от различни държави в класацията на професионалните тенисисти. \r\nВенцислав ДРАГОМАНОВ", "date": "2019.01.06", "title": "Спорт: Григор Димитров може пак да играе за България"}
{"url": "http://www.focus-news.net/news/2019/01/06/2609023/veliko-tarnovo-osveshtavane-na-boynoto-zname-na-nvu-vasil-levski-i-znamena-na-drugi-institutsii-se-provede-na-ploshtada-pred-tsarevets.html", "text": "Освещаване на бойното знаме на НВУ „Васил Левски“ и знaмeнaтa нa Облacтния и Общинcкия съвет на Съюза нa oфицepитe и cepжaнтитe oт зaпaca и peзepвa се проведе на площада пред Царевец. Ритуалът по случай Богоявление води великотърновският митрополит Григорий, предаде репортер на  Радио „Фокус“ – Велико Търново . Празничният ден в старата столица започна в катедралния храм „Свето Рождество Богородично”, където митрополитът отслужи литургия и извърши тържествен богоявленски водосвет. Последва литийно шествие до площада пред крепостта и слово на началника на НВУ бриг.ген. Пламен Богданов. Той поздрави всички присъстващи и техните близки за празника и с настъпването на новата година и им пожела крепко здраве и успехи. Честити и на всички именници. След това шествието продължи към Владишкия мост, където предстои ритуалът по изваждането на богоявленския кръст.  \r\nВ празника се включиха още кметът на Велико Търново Даниел Панов и представители на различни институции от града. \r\nЛуиза ТРАНЧЕВА", "date": "2019.01.06", "title": "Велико Търново: Освещаване на бойното знаме на НВУ „Васил Левски“ и знамена на други институции се проведе на площада пред Царевец"}
{"url": "http://www.focus-news.net/news/2019/01/06/2609029/varna-mnozhestvo-grazhdani-se-sabirat-kray-parva-buna-na-kraybrezhnata-aleya-v-grada-za-da-nablyudavat-hvarlyaneto-na-svetiya-krast-v-moreto.html", "text": "Множество граждани се събират край Първа буна на крайбрежната алея във Варна, за да наблюдават църковния ритуал „Велик Богоявленски водосвет“ и хвърлянето на Светия кръст в морето, предаде репортер на  Радио „Фокус“ – Варна . Част от хората са застанали по скатовете в Морската градина, а други - покрай брега на буната. В района е осигурено полицейско присъствие с цел опазване на обществения ред, като до буната се допускат само участниците, които ще се включат в ритуала и ще скочат за кръста в студените води на Черно море. В района са осигурени и медицински екипи. Метеорологичните условия позволяват кръста да бъде хвърлен в морето от катер, както се прави по традиция всяка година. \r\nОт страна на Военноморските сили също са предприети всички необходими мерки за осигуряване безопасността на гражданите, които ще скачат в морето, както и на наблюдателите. Водолазна група и катери осигуряват безопасността на участниците в ритуала. Събитието е подсигурено от Военноморските сили в състав - водолазна група, която обследва района за безопасността на желаещите да участват в ритуала. Група ще бъде разположена и във водата – моторен катер с екипаж, както и лек катер, тип „Зодиак“, за осигуряване на водолазната група. \r\nДиана СТОЕВА", "date": "2019.01.06", "title": "Варна: Множество граждани се събират край Първа буна на крайбрежната алея в града, за да наблюдават хвърлянето на Светия кръст в морето"}
{"url": "http://www.focus-news.net/news/2019/01/06/2609027/vidin-litiyno-shestvie-se-provede-ot-katedralen-hram-sveti-dimitar-do-brega-na-reka-dunav.html", "text": "Литийно шествие се проведе от катедрален храм „Свети Димитър“ във Видин до брега на река Дунав, предаде репортер на  Радио „Фокус“ – Видин . Шествието бе предвождано от Видинския митрополит Даниил и кмета на Видин Огнян Ценков.  \r\nСтотици хора изпълниха катедралния храм тази сутрин, където митрополит Даниил отслужи Света Василииева литургия. В 11.00 часа от храма потегли литийното шествие, което премина през центъра на Видин и стигна до брега на река Дунав в подножието на крепостта „Баба Вида“. Там Видинският митрополит Даниил по традиция ще хвърли кръста в Дунав и той трябва да бъде изваден от смелчаците, които ще влязат в ледените води на реката. \r\nАнна ЛОЗАНОВА", "date": "2019.01.06", "title": "Видин: Литийно шествие се проведе от катедрален храм „Свети Димитър“ до брега на река Дунав"}
{"url": "http://www.focus-news.net/news/2019/01/06/2609026/lokalno-makedoniya-gartskata-armiya-se-vklyuchi-v-razchistvaneto-na-patishtata-v-stranata.html", "text": "Гръцката армия се включи в разчистването на пътищата в страната, след като местните власти на полуостров Халкидики поискаха помощ, съобщава македонското електронно издание  „Локално“ , като уточнява, че повече от 24 часа след голямата снежна буря в Северна Гърция, много райони на полуостров Халкидики все още са блокирани и температурите остават под нулата. \r\nСъобщава се за най-малко две населени места без електричество - Сивири и Крипопиги. Екипите на електрическа компания се опитват да отстранят повредите в мрежата, но работата им е затруднена от блокираните пътища. На полуострова Ситония и Касандра снежната покривка достига 40 сантиметра. \r\nГолеми участъци от пътната мрежа в района са покрити със сняг и непроходими. Има и паднали дървета, които блокират пътищата.  Тереза Герова", "date": "2019.01.06", "title": "„Локално“ (Македония): Гръцката армия се включи в разчистването на пътищата в страната"}
{"url": "http://www.focus-news.net/news/2019/01/06/2609028/prezidentat-rumen-radev-konkursat-za-nov-iztrebitel-e-udar-po-balgariya.html", "text": "Конкурсът за нов изтребител е удар по България. Това каза пред журналисти президентът Румен Радев, предаде репортер на  Агенция „Фокус“ . „За конкурса за нов изтребител настоявах да се спази процедурата и финансовата рамка, което е гаранция за оптимален избор независимо от типа самолет. Правителството направи точно обратното – обяви победител в разрез със собствените негови и на Народното събрание правила. И дори се ангажира да надплати огромна сума. За мен това е троен удар по България. Имаше политически изказвания, че не купуваме изтребители, за да има пари за пенсии. Пари за пенсии така и няма, а сега ще похарчим много повече и то за по-малко самолети“, каза още Радев и посочи, че това е удар по доверието на европейските партньори, които правителството използва като статисти в конкурса. „Това е удар и по имиджа на нашите американски партньори, които в очите на българите печелят този конкурс с политически лобизъм, а не по правилата. Как тогава искаме да печелим уважението на хората по света при положение, че ние не уважаваме собствените си закони и правила“, заяви той. \r\nПопитан как ще коментира това парламентът да прегласува условията, които е предложил преди това, Радев отговори, че за него това е скандално. „Това говори изобщо за пълното неуважение към процедурата и процеса на избор“, каза още държавният глава. \r\nЦветилена СИМЕОНОВА", "date": "2019.01.06", "title": "Президентът Румен Радев: Конкурсът за нов изтребител е удар по България"}
{"url": "http://www.focus-news.net/news/2019/01/06/2609032/dobrich-s-obshtogradsko-poklonenie-byaha-otbelyazani-171-godini-ot-rozhdenieto-na-revolyutsionera-i-geniy-na-slovoto-hristo-botev.html", "text": "С общоградско поклонение в Добрич бяха отбелязани 171 години от рождението на революционера и гений на словото Христо Ботев, предаде кореспондентът на  Радио „Фокус” . Патриотични песни посрещаха жителите на града, които се събраха в двора на ОУ „Христо Ботев“, за да отдадат своята почит пред паметта на един от най-светлите българи, духовен връх в епохата на националното ни възраждане и символ на национално обединение и достойнство – Христо Ботев.  \r\nПоклонението започна с химна на Република България, изпълнен от Духовия оркестър на Добрич. Тържествено слово припомни за величието на личността, на книжовната и революционна дейност на един от най-големите български герои. 6 януари е денят на рождението и признателността, денят, в който честваме гения на българското поетично и публицистично слово, поел пътя на непокорния дух, драматичния избор на житейски път и чрез саможертвата в името на свободата постигнал безсмъртие. Деца от Литературен клуб „Таланти“ към училището рецитираха стихове, написани от самите тях, посветени на Ботев. Поклонението завърши с полагане на венци и цветя пред паметника-бюст на Христо Ботев.  \r\nСред официалните лица бяха зам.-кметът с ресор „Хуманитарни дейности“ д-р Емилия Баева, секретарят на Община град Добрич Ася Кръчмарова, общинският съветник Георги Колев. Общоградското поклонение бе организирано от Община град Добрич и ОУ „Христо Ботев“.  \r\nЖулиета НИКОЛОВА", "date": "2019.01.06", "title": "Добрич: С общоградско поклонение бяха отбелязани 171 години от рождението на революционера и гений на словото Христо Ботев"}
{"url": "http://www.focus-news.net/news/2019/01/06/2609037/varna-blizo-80-dushi-na-vazrast-mezhdu-15-i-79-godini-shte-se-vklyuchat-v-traditsionniya-bogoyavlenski-ritual-v-grada.html", "text": "78 души са се записали до момента за участие в традиционния Богоявленски ритуал във Варна, предаде репортер на  Радио „Фокус“ – Варна . Варненският и Великопреславски митрополит ще хвърли Светия кръст във водите на морето край Първа буна от борда на военен катер, като за да наблюдават ритуала са се събрали стотици граждани и гости на Варна. Най-възрастният, който ще скача в студените води на Черно море, е 79-годишният Васил Тепеденелев, който участва в ритуала над 20 години. Най-младият участник е 15-годишният Валентин Сурталов, който ще скача за Светия кръст за втори път. Температурата на морската вода е 5 градуса, а на въздуха – минус 2. Очаква се до минути шествието да стигне до Първа буна и след водосвет кръстът да бъде хвърлен в морето.  \r\nТази година е организирана и благотворителна инициатива в подкрепа на 6-годишния Младен Алексиев, който е в будна кома вследствие на ваксина и му предстои лечение със стволови клетки. Когато Светият кръст бъде хванат, ще бъде предаден на група деца, които ще бягат до Втора буна, след което ще преплуват разстоянието обратно до Първа буна. Идеята е да се привлече вниманието на обществеността към случая с 6-годишния Младен. Организатор на благотворителната инициатива е варненецът Емил Атанасов, който извади кръста от морските води край Първа буна на Богоявление през миналата година. Инициативата ще наблюдават още бащата на детето и неговият по-голям брат. \r\nДиана СТОЕВА", "date": "2019.01.06", "title": "Варна: Близо 80 души на възраст между 15 и 79 години ще се включат в традиционния Богоявленски ритуал в града"}
{"url": "http://www.focus-news.net/news/2019/01/06/2609038/patriarh-neofit-neka-izvarshenoto-osveshtavane-na-boynite-znamena-da-bade-za-vsichki-proyava-na-bozhiyata-milost-i-podkrepa-za-tseliya-nash-narod-i-obshtestvo.html", "text": "Нека извършеното освещаване на бойните знамена да бъде за всички проява на Божията милост и подкрепа за целия наш народ и общество. Това каза българският патриарх Неофит по време на церемонията по освещаването на българските бойни знамена в София, предаде репортер на  Агенция „Фокус“ . \r\n„Нека днес да засвидетелстваме пред Бога нашето единство и упованието си в неговия благ промисъл за всеки от нас и цялото ни общество. Нека църквата и народът, войнството и държавността – заедно и вярно следвайки заветите на нашите предци, отново да изпросим от Бога Неговата велика милост. Нека днес извършеното освещаване бъде за всички нас проява на Божията милост и подкрепа за целия наш народ и общество. С благодатната помощ на Всесветия Дух да надграждаме стореното и постигнатото от поколенията преди нас. Нека осветим знамената на българската армия, които носят неувяхващата слава на народното ни войнство, което и днес, както и в миналото, продължава да бъде надежда и гарант за свободата и независимостта на нашата обична Майка България“, каза още патриарх Неофит. „Нека Божията милост да бъде с нас и през новата 2019 г. за много и благословени години“, заяви още той. \r\nЦветилена СИМЕОНОВА", "date": "2019.01.06", "title": "Патриарх Неофит: Нека извършеното освещаване на бойните знамена да бъде за всички проява на Божията милост и подкрепа за целия наш народ и общество"}
{"url": "http://www.focus-news.net/news/2019/01/06/2609040/aktsenti-v-predavaneto-chudesata-na-severozapada.html", "text": "В предаването  „Чудесата на Северозапада“ , издание на  Радио „Фокус“ , всяка седмица  ви представяме личности, борили се за освобождението, културното и духовното въздигане на Северозапада. Днес ще ви разкажем за професор Виден Табаков, роден в белоградчишкото село Стакевци, който е учен и специалист по космическа техника и ракетни двигатели, асистент на Вернер фон Браун и участник в екипите, осигуряващи безопасността на полетите на ракетите „Сатурн“ и космическите кораби „Аполо“. В края на 2018 година Държавен архив-Видин откри специална изложба, посветена професор Табаков. За изложбата и за това кой е професор Табаков ще ни разкаже Габриела Стойчева от видинския архив.  \r\nДнес е Йордановден и за традициите по този повод в Северозападна България ще ни разкаже етнографът от Регионалния исторически музей във Видин Десислава Божидарова. \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и допринасящи с делата си за неговия просперитет и развитието му. За средствата, които бяха отпуснати на малките общини от Видинска област от правителството в края на миналата година и за това какви са приоритетите за тази година, ще чуете кметовете на Кула и Ружинци.  Предаването се излъчва всяка събота, от 13.00 до 14.00 часа. Водещ е Анна Лозанова.", "date": "2019.01.06", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/01/06/2609033/sliven-blizo-4000-sa-imenitsite-v-obshtinata.html", "text": "Православната църква отбелязва Богоявление – Йордановден, един от най-големите християнски празници. Това е денят, в който Йоан Кръстител кръщава в река Йордан Исус Христос. Мъжете с името Йордан в община Сливен са 1655. Това съобщиха от пресцентъра на  Общината . От тях 1095 са с постоянен адрес в град Сливен. Дамите с името Йорданка са 959 в общината, като с постоянен адрес в града са 711. Данчо се казват 160 мъже в общината. 108 от тях са с постоянен адрес в града. 896 са мъжете с името Божидар. От тях 442 са от Сливен, а останалите от населените места на общината. Името Божидара носят 133 жени в общината, от тях 84 са от Сливен. 16 са представителките на нежния пол, носещи името Богдана, които живеят в града, а в общината са общо 19. Господата с името Богомил са 122, като 44 от тях са с постоянен адрес в град Сливен. Днес празнуват и мъжете, чието име е Божан. Това име носят 5 души. Божана се казват 149 жени, като в града това име носят 61. 50 са дамите с името Бояна, 43 от тях живеят в Сливен. 153 мъже от общината се казват Боян, а името Богдан носят общо 43 души.", "date": "2019.01.06", "title": "Сливен: Близо 4000 са имениците в общината"}
{"url": "http://www.focus-news.net/news/2019/01/06/2609034/plovdiv-28-godishen-mazh-izvadi-krasta-ot-ledenite-vodi-na-reka-chaya-v-asenovgrad.html", "text": "28-годишен мъж извади кръста от ледените води на река Чая в Асеновград на Богоявление. Това съобщиха за  Радио „Фокус“ – Пловдив  от Общината. Мартин Пеев се е включил в ритуала за осми път, а е успял пръв да достигне до Светото разпятие за втори път. Общо 41 са били мъжете, които тази година са се престрашили да скочат в реката и да станат част от Богоявленския ритуал. \r\nПразникът в Асеновград започна с литийно шествие от асеновградските църковни храмове до Пешеходния мост, където асеновградски свещенници отслужиха Празничен водосвет. След това бяха тържествено осветени бойните знамена на Военно формирование 24490, а празникът продължи с концерт и народно веселие на пл. „Акад. Николай Хайтов”. \r\nТони МИХАЙЛОВ", "date": "2019.01.06", "title": "Пловдив: 28-годишен мъж извади кръста от ледените води на река Чая в Асеновград"}
{"url": "http://www.focus-news.net/news/2019/01/06/2609039/blagoevgrad-boynoto-zname-na-voenno-formirovanie-26-400-be-osveteno-na-ploshtad-makedoniya.html", "text": "Бойното знаме на военно формирование 26 400 бе осветено на площад „Македония” в Благоевград. Това предаде репортер на  Радио „Фокус” – Пирин . От 11.00 часа започна празничният водосвет. Пред очите на стотици граждани и строените военнослужещи от военното формирование, начело с бойното им знаме, бе отправена молитва към Всеподателя Бога – да закриля и изпълва с благодатни сили българските войни, както и целия български народ.  \r\nНа тържествения водосвет присъстваха заместник-кметът на Благоевград Емилия Тунева, граждани и общественици. След като знамето бе осветено, част от военнослужещите заедно с официалните лица и гражданите се отправиха към площад „Народни будители”, за да поднесат цветя и венци пред паметника на Христо Ботев по повод 171 години от рождението на революционера. \r\nДенис НИКИФОРОВ", "date": "2019.01.06", "title": "Благоевград: Бойното знаме на военно формирование 26 400 бе осветено на площад „Македония“"}
{"url": "http://www.focus-news.net/news/2019/01/06/2609036/tass-putin-i-erdogan-shte-provedat-pregovori-v-rusiya.html", "text": "Държавният глава на Руската федерация Владимир Путин и турският президент Реджеп Тайип Ердоган ще проведат среща в рамките на текущия месец, предава  TACC , като се позовава на турска медия, според която преговорите ще се състоят на руска земя. \r\nДвамата лидери ще обсъдят широк кръг от въпроси, включително ситуацията в Сирия и договора между Москва и Анкара за доставки на зенитно-ракетните системи С-400 „Триумф“. \r\nПрез 2018 г. Путин и Ердоган проведоха седем лични срещи и 18 телефонни разговора. В края на декември делегация на Турция, в състава на която бяха включени министрите на външните работи и на отбраната, проведе преговори в Москва с представители на Русия. Основна тема бе решението на САЩ да изтеглят военнослужещите си от Сирия, припомня агенцията.  Тереза Герова", "date": "2019.01.06", "title": "ТАСС: Путин и Ердоган ще проведат преговори в Русия"}
{"url": "http://www.focus-news.net/news/2019/01/06/2609043/api-inzh-svetoslav-glosov-ne-e-uvolnyavan-ot-bogomil-bonev-prez-1998-g.html", "text": "Инж. Светослав Глосов не е уволняван от Богомил Бонев, в качеството му на министър на вътрешните работи. Уточнението е по повод разпространени в социалните мрежи и в някои медии категорично неверни твърдения от г-н Бонев, съобщиха от пресцентъра на  Агенция \"Пътна инфраструктура\" .  \r\nОт АПИ уточняват, че фактите са следните: \r\nОт края на 1996 г. до март 1998 г. инж. Глосов е управител на строителна фирма \"Проинвекс\" към Министерството на вътрешните работи. В края на 1996 г. инж. Глосов поема дружеството  със спряно електричество, заради неплатени сметки, и с неизплащани с месеци заплати към работниците. Поради това по строителните обекти е имало само пазачи, без строителни работници. Дружеството е стабилизирано и за всички задължения на МВР към \"Проинвекс\" са изпращани рапорти до Богомил Бонев, за които не е имало отговори или указания от министъра. \r\nПрез март 1998 г. инж. Глосов напуска дружеството по собствено желание и това може да се докаже с документи.", "date": "2019.01.06", "title": "АПИ: Инж. Светослав Глосов не е уволняван от Богомил Бонев през 1998 г."}
{"url": "http://www.focus-news.net/news/2019/01/06/2609045/prof-dragi-georgiev-tsar-samuil-cherpi-legitimnostta-si-ot-balgarskata-tsarska-korona.html", "text": "С колегите от София се съгласихме, че цар Самуил е легитимен представител на Българското царство. Това заяви ръководителят от македонска страна на Съвместната мултидисциплинарна експертна комисия по историческите и образователни въпроси между Македония и България, предава скопското електронно издание  „Фактор“ . \r\nЕдинственият спор за Самуил остава единствено предположението кои етническите общности са били включени в неговата държава, защото територията й се простира из цяла Сърбия, Албания и част от Гърция. В тази връзка македонският професор подчерта, не е съгласен със София, че всички в Самуиловата държава са били българи.  \r\nСредновековният владетел е един от героите, които Македония и България смятат за част от своята история. \r\nСъвместната мултидисциплинарна експертна комисия по историческите и образователни въпроси между Македония и България бе създадена като резултат на Договора за добросъседство. Следващата експертна среща ще бъде в края на февруари.  Тереза Герова", "date": "2019.01.06", "title": "Проф. Драги Георгиев: Цар Самуил черпи легитимността си от Българската царска корона"}
{"url": "http://www.focus-news.net/news/2019/01/06/2609042/pazardzhik-16-godishniyat-borislav-palashev-hvana-bogoyavlenskiya-krast-vav-vodite-na-reka-maritsa-v-grada.html", "text": "16-годишният Борислав  Палашев хвана богоявленския кръст във водите на река Марица в Пазарджик, предаде репортер на  Радио „Фокус“ – Пазарджик . Момчето учи в Езиковата гимназия в Пазарджик и се бори за кръста втора поредна година. При излизането си от водите на река Марица с кръст в ръка той каза, че за него това е била мечта и се радва, че е сбъдната. „Първо реших да се хвърля за здраве и след това и да хвана кръста, което е важно на Богоявление. Може би в надпреварата ми помогна това, че съм плувец и се надявам да стана шампион в този спорт“, заяви Борислав пред събралото се множество на брега на реката.   \r\nОколо 25 момчета и едно момиче скочиха в реката за Богоявленския кръст, която бе хвърлен от Константийският епископ Яков. Изискването беше всеки един от ентусиастите задължителна да е кръстен.  Епископ Яков пожела на момчето да е живо и здраво. „Не забравяй че тази година Бог те избра да си негов проповедник на земята. Разбрах, че се учиш, че си добро момче и печелиш в спорта и ти пожелавам да пребъдваш и занапред“, допълни епископ Яков. Стотици граждани на Пазарджик се стекоха на моста на река Марица, за да гледат празничния ритуал. Литийното шествие тръгна в 10.15 часа от църквата „Св. Богородица“ с участието на свещеници към храма и с хоругви за Богоявление. В церемонията участваха и кметът на Пазарджик Тодор Попов, зам.-областния управител Йордан Кожухаров, както и представители на общинска и областна администрация. \r\nАлбена ЖИЛЕКОВА", "date": "2019.01.06", "title": "Пазарджик: 16-годишният Борислав Палашев хвана богоявленския кръст във водите на река Марица в града"}
{"url": "http://www.focus-news.net/news/2019/01/06/2609047/ruse-lek-avtomobil-e-katastrofiral-na-patya-ruse-byala-nyama-postradali-hora.html", "text": "Лек автомобил е катастрофирал на пътя Русе-Бяла, няма пострадали хора. Това съобщиха за  Агенция „Фокус“  от пресцентъра на МВР. Инцидентът е станал към 10.00 часа. Лекият автомобил е самокатастрофирал. Няма пострадали хора.", "date": "2019.01.06", "title": "Русе: Лек автомобил е катастрофирал на пътя Русе-Бяла, няма пострадали хора"}
{"url": "http://www.focus-news.net/news/2019/01/06/2609044/shumen-27-godishniyat-stefan-mitev-izvadi-krasta-ot-vodite-na-shumenskoto-ezero.html", "text": "27-годишният Стефан Митев извади кръста от водите на Шуменското езеро, предаде репортер на  Радио \"Фокус\" - Шумен . Мъжът е от Шумен, по професия е пожарникар. Той пожела здраве и благополучна година.  \r\nКръстът е изработен от майстор от Велики Преслав. Стефан получи дарове - библия и халат от храм \"Св. Три Светители\" в Шумен и от организаторите на ритуала, както и парична награда от 100 лв. от кмета на Шумен Любомир Христов.  \r\nРитуал по хвърляне на кръста се организира за първи път в Шумен. Във водите на Шуменското езеро скочиха близо десет души. Богоявленски водосвет отслужиха отец Иван и отец Пламен. \r\nИвелина ИВАНОВА", "date": "2019.01.06", "title": "Шумен: 27-годишният Стефан Митев извади кръста от водите на Шуменското езеро"}
{"url": "http://www.focus-news.net/news/2019/01/06/2609041/b92-sarbiya-shte-otvori-li-makedonskiyat-premier-granitsite-sas-sarbiya-i-balgariyai.html", "text": "Министър-председателят на Македония Зоран Заев коментира неотдавнашно изявление на албанския премиер Еди Рама. Лидерът на кабинета в Тирана заяви, „освен границата с Косово\" иска да отвори границите на Албания с Македония, Черна гора и Гърция. В отговор Заев увери, че ще „направи същото, защото ще облагодетелства региона\", отбелязва сръбската електронна медия  B92 . \r\n„Аз веднага ще отворя всички граници\", подчерта македонският премиер, като същевременно заяви, чене вижда нищо спорно в изявлението на Рама за отваряне на границите със съседите, включително с Македония. \r\nЗаев бе попитан от белградските медии - ако подкрепя предложението на Рама конкретно за отваряне на границите между Албания, Македония, Черна гора и Гърция, защо не споменава и Сърбия и България?  Лидерът на кабинета в Скопие отговори: „Казах всичко, което имаше да се каже по тази тема“. По-късно, след настояване на журналистите да обясни позицията си по въпроса, македонският премиер заяви, че „трябва да създадем условия за институционална удовлетвореност и взаимно доверие\". \r\nС оглед задълбочаване европейските интеграционни процеси, очакваме, продължи Заев, че няма да има граници между страните от региона. Заев също „вярва, че страните от региона бързо ще отговорят на стандартите, като всички съвременни западноевропейски страни, за граници, отворени за всички граждани\".  Тереза Герова", "date": "2019.01.06", "title": "B92 (Сърбия): Ще отвори ли македонският премиер границите със Сърбия и България?"}
{"url": "http://www.focus-news.net/news/2019/01/06/2609051/afp-nay-malko-30-dushi-sa-zaginali-pri-srutvane-v-zlatodobivna-mina-v-afganistan.html", "text": "A Най-малко 30 души са загинали при срутване в златодобивна мина в Североизточен Афганистан, предава  AFP ,  като се позовава на местните власти. \r\nСъгласно разпространените данни, седем души са пострадали при инцидента в провинция Бадахшан. Информацията е потвърдена пред агенцията от губернатора й Мохамад Рустан Рагхи.  \r\nДруги подробности не се съобщават, включително за причините, довели до инцидента.  Тереза Герова", "date": "2019.01.06", "title": "АFP: Най-малко 30 души са загинали при срутване в златодобивна мина в Афганистан"}
{"url": "http://www.focus-news.net/news/2019/01/06/2609050/pregled-na-mezhdunarodnite-novini-do-13-chasa-agentsiya-fokus.html", "text": "С колегите от София се съгласихме, че цар Самуил е легитимен представител на Българското царство. Това заяви ръководителят от македонска страна на Съвместната мултидисциплинарна експертна комисия по историческите и образователни въпроси между Македония и България, предава скопското електронно издание  „Фактор“ . \r\nЕдинственият спор за Самуил остава единствено предположението кои етническите общности са били включени в неговата държава, защото територията й се простира из цяла Сърбия, Албания и част от Гърция. В тази връзка македонският професор подчерта, не е съгласен със София, че всички в Самуиловата държава са били българи.  \r\nСредновековният владетел е един от героите, които Македония и България смятат за част от своята история. \r\nСъвместната мултидисциплинарна експертна комисия по историческите и образователни въпроси между Македония и България бе създадена като резултат на Договора за добросъседство. Следващата експертна среща ще бъде в края на февруари. \r\n***  Държавният глава на Руската федерация Владимир Путин и турският президент Реджеп Тайип Ердоган ще проведат среща в рамките на текущия месец, предава  TACC , като се позовава на турска медия, според която преговорите ще се състоят на руска земя. \r\nДвамата лидери ще обсъдят широк кръг от въпроси, включително ситуацията в Сирия и договора между Москва и Анкара за доставки на зенитно-ракетните системи С-400 „Триумф“. \r\nПрез 2018 г. Путин и Ердоган проведоха седем лични срещи и 18 телефонни разговора. В края на декември делегация на Турция, в състава на която бяха включени министрите на външните работи и на отбраната, проведе преговори в Москва с представители на Русия. Основна тема бе решението на САЩ да изтеглят военнослужещите си от Сирия, припомня агенцията. \r\n***  Гръцката армия се включи в разчистването на пътищата в страната, след като местните власти на полуостров Халкидики поискаха помощ, съобщава македонското електронно издание  „Локално“ , като уточнява, че повече от 24 часа след голямата снежна буря в Северна Гърция, много райони на полуостров Халкидики все още са блокирани и температурите остават под нулата. \r\nСъобщава се за най-малко две населени места без електричество - Сивири и Крипопиги. Екипите на електрическа компания се опитват да отстранят повредите в мрежата, но работата им е затруднена от блокираните пътища. На полуострова Ситония и Касандра снежната покривка достига 40 сантиметра. \r\nГолеми участъци от пътната мрежа в района са покрити със сняг и непроходими. Има и паднали дървета, които блокират пътищата. \r\n***  В ранните часове на деня в Северна Гърция са измерени полярни температури, достигащи до -19 градуса по Целзий във Флорина (Лерин) и Птолемаида (Кайляри), а в Гревена – до -18, съобщава местното електронно издание  Naftemporiki. gr . \r\nЛошото време, което донесе циклонът „София“, доведе до редица проблеми в областите Централна и Западна Македония. Снеговалежите от последните 24 часа и мразовитите температури превърнаха редица улици и пътища в ледени пързалки, поради което властите предупреждават шофьорите и пешеходците да се движат с повишено внимание.  \r\nСитуацията в Солун се подобри – в сутрешните часове са измерени температури, достигащи до -3 градуса по Целзий. Всички главни пътни артерии на града са отворени, но шофьорите трябва се движат с ниска скорост поради заледяването на пътищата. В някои периферни общини на Солун шофьорите трябва да бъдат оборудвани с вериги. \r\nПолетите от и до летище „Македония“ в града се изпълняват по разписание. Няма закъснения и на обществения транспорт.  \r\nВремето в Централна Македония също се подобрява, но температурите остават ниски – до -9 и -10 градуса по Целзий. Трафикът в предимно планинските райони се осъществява с вериги. \r\n***  Силните снеговалежи в Южна Германия и Австрия продължават, предизвиквайки редица проблеми в страните, отбелязва водещото издание  Der Spiegel . \r\nСъобщава се за проблеми в движението в автомобилния, железопътния и въздушния транспорт. В сила остава предупреждението за опасност от лавини в Алпите и в Шварцвалд, при това в момент, в който множество туристи се връщат от зимните си ваканции.  \r\n„От събота вечер насам имахме 140 мисии заради паднали клони или повредени автомобили\", каза говорител на полицията в Горна Бавария в ранните часове на деня. Към настоящия момент пътно-транспортните произшествия не са взели жертви. В Долна Бавария снеговалежите са спрели и ситуацията е под контрол.  \r\nПътуващите с влак в най-голямата германска провинция – Бавария, трябва да се въоръжат с много търпение: силният снеговалеж затруднява движението на влаковете. Няколко линии – като например тази в посока Гармиш-Партенкирхен, са затворени до по-нататъшно уведомление. Осигурени са автобуси за придвижване на хората. Екипите на място работят без прекъсване от събота, увериха от „Дойче бан“.  \r\nНа летище Мюнхен има 130 анулирани полети, 220 машини излетяха от пистите след повече от час закъснение.  \r\nЗимата предизвика проблеми и в Австрия. Западно от Виена бе блокирана магистрала, а множество камиони бяха принудени да останат на платното. Трафикът по магистралата „Тауерн“ също бе временно спрян. В планинските райони някои пътища са затворени поради опасност от лавини.  \r\nВ събота вечер достъпът до ски зоната Обертауерн южно от Залцбург бе затворен. Засегнати бяха около 600 местни жители и туристи.  \r\nВ много части на Австрийските Алпи има голям риск от лавина – издадени са най-високи предупредителни кодове. \r\n***  Доминирането на американската валута в глобалната финансова система, както и взаимосвързаността на икономиките на Европейския съюз и САЩ, затруднява взимането на решение за механизма, който ще замени системата SWIFT и ще ни позволи заобикалянето на американските санкции срещу Техеран. Това становище бе изложено от говорителя на Министерството на външните работи на Иран Бахрам Гасеми, предава  TACC , като се позовава на местни медии. \r\n„Доминацията на долара, както и взаимосвързаността на икономиките на ЕС и САЩ, е сред причините, поради които финансовият механизъм за заобикаляне на санкциите все още не е стартиран\", заяви Гасеми, като подчерта, че отговорността за забавянето е на Брюксел. \r\nСпоред него ЕС трябва да вземе стратегическо решение, тъй като търпението на Иран се изчерпва. Той отбеляза, че Общността трябва да постигне икономическа независимост от САЩ, тъй като постоянните заплахи от американска страна срещу европейските компании са важен фактор, засягащ прилагането на новия финансов механизъм. \r\nНа 21 ноември стана известно, че Иран и ЕС работят по нови финансови механизми за създаване на междубанков канал за комуникация (SPV), който ще замени системата SWIFT и ще  позволи заобикалянето на санкциите на САЩ срещу Техеран. Според наличните данни, по-специално Германия или Франция може да регистрират механизма на SPV на тяхна територия. Иранската страна многократно е заявявала, че се надява аналогът на SWIFT да бъде пуснат преди началото на 2019 г. \r\n***  За пета поредна седмица в сръбската столица се проведе протест под мотото „Един от петте милиона“. За разлика от предходните седмици, този път антиправителствени демонстрации се проведоха в още два града в страната – Нови Сад и Крагуевац, отбелязва електронното издание на водещия сръбски ежедневник  „Политика“ . \r\nПетият поред протест в Белград започна на площада пред Философския факултет, където бе запазена минута мълчание, а след това изнесени речи от популярни лица и политици. След това участниците започнаха обичайното си шествие по централните градски улици. Начело на колоната се виждаха сръбски знамена, банери и плакати, докато демонстрантите надуваха свирки и тромбони, поясняват от редакцията.  \r\nПървите протести под мотото „Стоп на кървавите ризи\" бяха организирани заради нападение срещу лидера на сръбската левица Борко Стефанович и още двама активисти. След това участниците разшириха исканията, като включиха сред тях оставката на вътрешния министър Небойша Стефанович и откриването на извършителите и поръчителите на убийството на Оливер Иванович, а също и за нападението срещу журналиста Милан Йованович. \r\n***  Гръцки и американски военни ще проведат съвместни военни учения, съобщава електронното издание на водещия атински ежедневник  Kathimerini . \r\nМинистерството на отбраната в Атина съобщи, че в района на Волос са пристигнали около 300 американски морски пехотинци, които ще вземат участие в маневрите на гръцките си колеги. Съвместните учения носят името „Александър Велики“ и са част от редовното сътрудничество между спецчасти на двете страни, поясни източник на изданието от военното ведомство в Атина. \r\n***  Министърът на външните работи на ФРГ Хайко Маас призова Русия да прояви отстъпчивост в спора за договорите за ограниченията на въоръженията. \r\n„Ключът за опазването на Договор за ликвидиране на ракетите със среден и малък обсег на действие (ДРСМО) е в Москва, тя трябва да има готовност да се разоръжи“, категоричен бе първият дипломат на Берлин в изявление за германския национален ежедневник  Die Welt am Sonntag . \r\nСоциалдемократът предложи като алтернатива на ДРСМО да бъде подписано многостранно споразумение за ограничаване на въоръженията. „ДРСМО е допринесял пряко за сигурността на Европа в продължение на десетилетия. Той е изрично насочен към сигурността й. Ето защо той има специално значение за нас в Германия\", коментира Маас пред неделното издание на вестника.  \r\nГерманският външен министър обяви, че в в Съвета за сигурност на ООН, където през януари страната влезе като непостоянен член,  ще има „ясно поставяне на въпросите за разоръжаването и неразпространението на ядреното оръжие в дневния ред\", включително този за ДРСМО. \r\nВ същото време външният министър на ФРГ даде категорични индикации за желанието на Берлин да разшири двустранния договор до по-голямата група държави, които имат ракети със среден обсег. \r\n„След Студената война силите се промениха. Трябва да разработим нови, глобални правила за прозрачност и контрол. И затова ние участваме в дебат, включващ страни като Китай и Индия\", разкри Маас. \r\n***", "date": "2019.01.06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/01/06/2609046/stara-zagora-32-godishniyat-kostadin-dimitrov-spasi-bogoyavlenskiya-krast-vav-vodite-na-stara-reka-v-kazanlak.html", "text": "32-годишният Костадин Димитров спаси Богоявленския кръст във водите на Стара река в Казанлък по време на превърналия се в традиция ритуал, предаде кореспондент на  Радио „Фокус” . Мъжът участва в ритуала за 17-ти път и хваща кръста за втори път. Костадин е женен и има две деца, управител е на една от мебелните къщи в Казанлък. Той бе поздравен лично от кмета Галина Стоянова, която му пожела здраве - на него и на хората, които обича, и му връчи парична награда от името на Община Казанлък. \r\n38 млади мъже участваха в надпреварата за спасяване на Богоявленския кръст в Казанлък. Най-малкият участник в ритуала е 12-годишен, а най-възрастният е на 48 години. Сред мъжете бе и именникът Йордан Йорданов, който участва за 20-та поредна година. За всички участници в ритуала той бе подготвил празнична торта. „Богоявление е един много хубав ден, това е моят имен ден. От ученик участвам в ритуала. Много се радвам, че всяка година ставаме все повече участници. Имаше години, в които бяхме трима – четирима, а днес вече сме тридесет – четиридесет. Студено е, когато съм във водите на реката, но това е здраве за цяла година”, каза Йордан. \r\nВсички участници в ритуала получиха ризи с народни шевици, календари на Община Казанлък и ваучери за посещение в един от ресторантите в Казанлък и в реновираната градска баня. \r\nЗа първа година младите мъже, които се надпреварваха да спасят Богоявленския кръст, се хванаха на мъжко хоро във водите на реката под звуците на гайда и тъпан, в изпълнение на музиканти от Фолклорен ансамбъл „Гъдулица”. \r\nОтбелязването на Йордановден започна със Света Божествена литургия и Велик водосвет във всички православни храмове в община Казанлък. Ритуал за спасяването на Богоявленския кръст се състоя още в град Шипка и село Горно Черковище. \r\nСлавяна ГАЙДАРОВА", "date": "2019.01.06", "title": "Стара Загора: 32-годишният Костадин Димитров спаси Богоявленския кръст във водите на Стара река в Казанлък"}
{"url": "http://www.focus-news.net/news/2019/01/06/2609030/prezidentat-rumen-radev-haosat-s-vinetkite-e-olitsetvorenie-na-stila-na-upravlenieto-lipsa-na-prozrachnost-otchetnost-i-otgovornost.html", "text": "За мен хаосът с винетките е олицетворение на стила на управлението, който много пъти съм коментирал – липса на прозрачност, на отчетност и на отговорност. Това каза пред журналисти президентът Румен Радев, предаде репортер на  Агенция „Фокус“ . \r\nПопитан как ще коментира критиките за своето новогодишно обръщение, държавният глава заяви, че не разбира защо хората се страхуват от истината. „Всички моменти са неудобни, когато трябва да се излъчат неудобни истини. Никой не е излязъл от криза с тържествени оди, а с посочване на проблемите. И мисля, че за хората посочването на проблемите е много по-голяма надежда и упование, отколкото захаросани приветствия“, заяви Радев. \r\nНа въпрос дали ще има повече единство във властите през 2019 г., Радев посочи, че това зависи от тяхното действие. „Ако властите работят в името на българските граждани, мисля, че ще имаме единство“, каза още Радев. \r\nЦветилена СИМЕОНОВА", "date": "2019.01.06", "title": "Президентът Румен Радев: Хаосът с винетките е олицетворение на стила на управлението – липса на прозрачност, отчетност и отговорност"}
{"url": "http://www.focus-news.net/news/2019/01/06/2609035/inzh-svetoslav-glosov-api-nyama-falstart-v-tol-sistemata-a-nyakoi-momentni-zatrudneniya.html", "text": "След анализ на проблемите на ТОЛ системата, най-вероятно ще бъдат предявени претенции и към изпълнителната фирма за това, че не е спазила някои графици. Това каза председателят на Управителния съвет на Агенция „Пътна инфраструктура“ (АПИ) инж. Светослав Глосов в предаването „Неделя 150“ на  БНР . „Правим анализ на проблемите - от къде са възникнали, дали има графици и ако това е така, поне засега така се очертава, ще бъдат санкционирани изпълнителните фирми. Няма фалстарт в ТОЛ системата, по-скоро има някои моментни затруднения на някои от нещата за продажба на електронни винетки. Това са моментни затруднения, които са свързани с въвеждането на един абсолютно нов продукт, какъвто до момента няма. Тези проблеми се отстраняват своевременно“, каза инж. Светослав Глосов, като подчерта, че има много начини, по които човек може да си закупи винетка и ТОЛ терминалите не са единственият метод. „Именно поради взискателността към проблемът с винетките, някои от колегите ми се простиха с местата си“, каза още той, като допълни, че претенции ще се предявят към фирмата.", "date": "2019.01.06", "title": "Инж. Светослав Глосов, АПИ: Няма фалстарт в ТОЛ системата, а някои моментни затруднения"}
{"url": "http://www.focus-news.net/news/2019/01/06/2609049/vitsepremierat-mariyana-nikolova-uchastva-v-chestvaniyata-po-povod-171-godini-ot-rozhdenieto-na-hristo-botev-v-karlovo.html", "text": "Заместник министър-председателят по икономическата и демографската Марияна Николова присъства на Богоявленския водосвет на бойните знамена в Карлово. Това съобщиха от  правителствената информационна служба . „Нека да благодарим и да се помолим за всички знайни и незнайни герои на Българската армия, жертвали себе си за свободата на нашия народ, за неговата цялост и за запазването на българската държавност. Прекланяме се пред подвизите им и се вдъхновяваме от техния героизъм и саможертва.“ С тези думи вицепремиерът приветства военнослужещите от 61-ва Стрямска механизирана бригада и гражданите присъстващи на церемонията на „Желязков мост“ в града. \r\nПо-късно през деня тя взе участие и в честванията в Калофер по повод 171 години от рождението на големия поет-революционер Христо Ботев. Отбелязването на годишнината започна с митинг-поклонение на представителни части от 61-ва Стрямска бригада пред родната къща на Христо Ботев в музейния комплекс и продължи с полагане на „Гирлянд на славата“ на мемориален комплекс \"Христо Ботев\". В словото си Вицепремиерът отбеляза, че поетът-революционер, продължител на делото на Георги Раковски и Васил Левски, е ревностен защитник на правото на българския народ за самосъзнание и самоуправление. „Саможертвеното му дело и слово прескачат границата на своето време, вграждайки в Българската историческа памет, високи ценности и духовност. Дело, от което ние – българите, черпим сила и вдъхновение“, заяви заместник министър-председателят Марияна Николова.", "date": "2019.01.06", "title": "Вицепремиерът Марияна Николова участва в честванията по повод 171 години от рождението на Христо Ботев в Карлово"}
{"url": "http://www.focus-news.net/news/2019/01/06/2609054/inzh-svetoslav-glosov-do-kraya-na-yanuari-grazhdanite-shte-mogat-da-kupyat-e-vinetka-ot-nad-4500-tochki-v-tsyalata-strana.html", "text": "До края на януари гражданите ще могат да купят е-винетка от над 4500 точки в цялата страна.  Няма фалстарт на електронната система, а технически проблеми при въвеждането на нов и сложен продукт, които се отстраняват веднага. Това каза инж. Светослав Глосов, председател на УС на АПИ, в интервю за „Неделя 150“ по  БНР , съобщиха от пресцентъра на Агенция \"Пътна инфраструктура\". \"Правим анализ на проблемите и най-вероятно ще предявим претенции към изпълнителя, съгласно договора, за неспазване на графиците\", коментира Глосов. Той подчерта, че досега не е платена и стотинка на изпълнителя на електронната система \"Капш\". \r\nВ момента гражданите могат да купят винетка по четири начина: от апарати за самотаксуване, сайта www.bgtoll.bg и мобилното му приложение, на каса в офисите на Областните пътни управления и на Мобилния оператор „А1“. Вече се продава и на касите на „Еasypay”, като постепенно ще ги има в цялата страна. От следващата седмица поетапно ще се продават на каса и в големите вериги бензиностанции – „ОМВ“, „Петрол“, „ЕКО“, както и в клоновете на „Български пощи“. До месец ще започне и продажбата през банкоматите на БОРИКА. Системата се разширява непрекъснато, съобщи  инж. Глосов. \r\nНа ГКПП „Калотина“ освен терминали за самотаксуване вече са оборудвани и работни места за продажба на е-винетки  в брой на каса. Такива ще има и на „Кулата“, на Дунав мост при Русе и на „Капитан Андреево“. Апарати за самотаксуване са монтирани на пунктове „Отоманци“, „Гюешево“, „Капитан Андреево“, „Дунав мост“ – Русе, „Кардам“, „Дуранкулак“. Монтирани са устройствата и на  „Станке Лисичково“, „Златарево“ и „Оряхово“. \r\nВъвеждането на електронна винетка е само част от продукта тол система, който ще бъде цялостно въведен през август тази година, когато ще стартира тол таксуване за автомобилите над 3,5 тона, каза инж. Глосов.", "date": "2019.01.06", "title": "Инж. Светослав Глосов: До края на януари гражданите ще могат да купят е-винетка от над 4500 точки в цялата страна"}
{"url": "http://www.focus-news.net/news/2019/01/06/2609048/vidin-15-godishniyat-silvestar-slavchev-izvadi-krasta-ot-reka-voynishka-v-grad-dunavtsi.html", "text": "15-годишният Силвестър Славчев извади кръста от река Войнишка в град Дунавци, предаде репортер на  Радио \"Фокус\" - Видин . Четирима бяха кандидатите за извъждането на кръста, които влязоха в река Войнишка. 15-годишният Силвестър получи 20 лв. от кмета на Дунавци Димо Скорчев. Преди хвърлянето на кръста бе отслужена Света Василиева литургия в храм \"Рождество на света Богородица\", а хората, дошли на литургията. получиха и светена вода.  \r\nАнна Лозанова", "date": "2019.01.06", "title": "Видин: 15-годишният Силвестър Славчев извади кръста от река Войнишка в град Дунавци"}
{"url": "http://www.focus-news.net/news/2019/01/06/2609052/varna-18-godishniyat-aleksandar-matev-spasi-bogoyavlenskiya-krast-v-grada.html", "text": "18-годишният Александър Матев спаси Богоявленския кръст във Варна, предаде репортер на  Радио „Фокус“ – Варна . Младежът е ученик в Руското училище в града и участва в ритуала на Богоявление за втори път. Александър Матев тренира водна топка и за изваждането на Светия кръст от морските води край Първа буна се пребори с над 70 участници, сред които и 79-годишния Васил Тепеденелев.  \r\nАлександър Матев пожела здраве и предаде Светия кръст на група деца, които ще бягат до Втора буна, след което ще преплуват разстоянието обратно до Първа буна. Благотворителната инициатива е в подкрепа на 6-годишния Младен Алексиев, който е в будна кома вследствие на ваксина и му предстои лечение със стволови клетки. Организатор на благотворителната инициатива е варненецът Емил Атанасов, който извади кръста от морските води край Първа буна за Богоявление миналата година. Инициативата наблюдават още бащата на детето и неговият по-голям брат. \r\nДиана СТОЕВА", "date": "2019.01.06", "title": "Варна: 18-годишният Александър Матев спаси Богоявленския кръст в града"}
{"url": "http://www.focus-news.net/news/2019/01/06/2609059/targovishte-patyat-ot-kragovoto-krastovishte-v-grada-v-posoka-pleven-e-nerazchisten-i-neopesachen-obrazuvat-se-koloni-ot-avtomobili.html", "text": "Пътят от кръговото кръстовище в град Търговище в посока Плевен е неразчистен и неопесъчен, съобщи слушател на  Радио „Фокус“ . Движението е затруднено и се извършва изключително бавно, образуват се колони от автомобили.", "date": "2019.01.06", "title": "Търговище: Пътят от кръговото кръстовище в града в посока Плевен е неразчистен и неопесъчен, образуват се колони от автомобили"}
{"url": "http://www.focus-news.net/news/2019/01/06/2609061/sport-tri-angliyski-kluba-s-interes-kam-despodov.html", "text": "Три английски клуба проявяват сериозен интерес към Кирил Десподов. Това са Мидълзбро и Астън Вила, които играят в Чемпиъншип, както и елитният Кардиф, съобщава „Бристол Поуст“. Според изданието ЦСКА ще се раздели с крилото още през зимата, като „червените“ са готови да го продадат за 5 милиона паунда. 22-годишният Десподов е желан още от ЦСКА Москва, пише още в материала.   \r\nНападателят има само пет мача за националния отбор на България, но е вкарал 24 гола в 79 мача, откакто се присъедини към ЦСКА през юли 2016, отбелязва „Бристол Поуст“. \r\nВенцислав ДРАГОМАНОВ", "date": "2019.01.06", "title": "Спорт: Три английски клуба с интерес към Десподов"}
{"url": "http://www.focus-news.net/news/2019/01/06/2609055/vidin-571-dushi-praznuvat-imen-den-v-obshtinata.html", "text": "Общо 571 души празнуват имен ден на Йордановден в община Видин, съобщиха от пресцентъра на  Общината . От тях 362-ма носят името Йордан, като най-възрастният с това име е роден през 1929 година в село Слана бара, а най-младият е роден през 2018 година в град Видин. Името Йорданка носят 209 жени, като най-възрастната е родена през 1926 година, а най-младата - през 2014 година. И двете именички са от град Видин.  \r\nОбщо 1712 души в Община Видин са именници на 7 януари – Ивановден. От тях 1189 носят името Иван. Най-възрастният е роден през 1924 година в град Видин, а най-младият – през 2018 година в град Дунавци. 523 са жените с  името Иванка, като най-възрастната е родена през 1921 година във Видин, а най-младата – през 2011 година в град Дунавци.", "date": "2019.01.06", "title": "Видин: 571 души празнуват имен ден в общината"}
{"url": "http://www.focus-news.net/news/2019/01/06/2609060/yambol-za-sedmi-pat-bogoyavlenskiyat-krast-v-grada-be-izvaden-ot-stefan-stefanov.html", "text": "За седми път богоявленският кръст в Ямбол бе изваден от Стефан Стефанов. Това съобщиха от пресцентъра на  Обюина Ямбол . Мъжът скача в студените води на река Тунджа за девета поредна година, като седем от деветте му опита са успешни. Традиционно, победителят получи парична награда и от кмета на Ямбол Георги Славов. \r\nТази година за кръста скочиха 20 смелчаци, на които архиерейският наместник архимандрит Димитрий подари по един дървен кръст за здраве. \r\nОтбелязването на Богоявление бе предшествано от тържествен ритуал по освещаване на бойните знамена на Българската армия и литийно шествие до моста на река Тунджа.", "date": "2019.01.06", "title": "Ямбол: За седми път богоявленският кръст в града бе изваден от Стефан Стефанов"}
{"url": "http://www.focus-news.net/news/2019/01/06/2609056/kremal-tochnata-data-na-pregovorite-mezhdu-putin-i-erdogan-ne-e-opredelena.html", "text": "Държавният глава на Руската федерация Владимир Путин и турският президент Реджеп Тайип Ердоган имат намерения да проведат преговори, но към настоящия момент точната дата на срещата им не е съгласувана. Това заяви пред  TACC  говорителят на Кремъл Дмитрий Песков.  \r\n„Лидерите се договориха срещата да бъде скоро, но точната дата не е определена“, поясни Песков в отговор на молба да коментира съобщенията в турските медии.  \r\nПо-рано бе съобщено, че двамата лидери ще обсъдят широк кръг от въпроси, включително ситуацията в Сирия и договора между Москва и Анкара за доставки на зенитно-ракетните системи С-400 „Триумф“. \r\nПрез 2018 г. Путин и Ердоган проведоха седем лични срещи и 18 телефонни разговора. В края на декември делегация на Турция, в състава на която бяха включени министрите на външните работи и на отбраната, проведе преговори в Москва с представители на Русия. Основна тема бе решението на САЩ да изтеглят военнослужещите си от Сирия, припомня агенцията.  Тереза Герова", "date": "2019.01.06", "title": "Кремъл: Точната дата на преговорите между Путин и Ердоган не е определена"}
{"url": "http://www.focus-news.net/news/2019/01/06/2609065/reuters-kralyat-na-malayziya-abdikira.html", "text": "Кралят на Малайзия Мухамад V абдикира, предава  Reuters . \r\nАгенцията подчертава, че за първи път управляващ монарх се оттегля от власт. Абдикацията му влиза в сила незабавно, се казва в изявление на Куала Лумпур, без да се привеждат детайли за причините, довели до решението.  \r\nС оттеглянето си Мухамад V сложи край на седмици спекулации за бъдещето му. През 2015 г. той се ожени за бивша руска кралица на красотата.  Тереза Герова", "date": "2019.01.06", "title": "Reuters: Кралят на Малайзия абдикира"}
{"url": "http://www.focus-news.net/news/2019/01/06/2609066/gd-granichna-politsiya-intenziven-e-trafikat-na-gkpp-kulata-ruse-dunav-most-i-dunav-most-vidin.html", "text": "Интензивен е трафикът на ГКПП „Кулата“, „Русе-Дунав мост“ и „Дунав мост-Видин“. Това съобщиха от пресцентъра на  ГД „Гранична полиция“ . Данните са към 13.00 часа. На границата със Сърбия, Македония и Турция трафикът е нормален на всички гранични контролно-пропускателни пунктове. На българо-гръцката граница на ГКПП Кулата трафикът е интензивен на изход за товарни автомобили. На българо-румънската граница на ГКПП Русе-Дунав мост трафикът е интензивен на вход за леки автомобили, а на ГКПП Дунав мост-Видин за леки и товарни автомобили на изход.", "date": "2019.01.06", "title": "ГД “Гранична полиция“: Интензивен е трафикът на ГКПП „Кулата“, „Русе-Дунав мост“ и „Дунав мост-Видин“"}
{"url": "http://www.focus-news.net/news/2019/01/06/2609057/dobrich-22-godishniyat-pozharnikar-andriyan-sokratev-ot-selo-balgarevo-izvadi-krasta-na-yordanovden-ot-morskite-vodi-v-kavarna.html", "text": "22-годишният пожарникар Андриян Сократев от село Българево извади кръста на Йордановден от морските води в Каварна. Той участва в традиционния ритуал за трета година, като през 2016 г. хваща за пръв път Светия кръст. Това съобщиха от пресцентъра на  Община Каварна . \"Пожелавам на всички да са живи и здрави, и да има все повече хора да скачат за кръста.Посвещавам това на всички\", каза Андриян Сократев. \r\nОтец Василий Селемет отслужи празнична литургия и хвърли христовото разпятие, а осем смелчаци се престрашиха тази година да се хвърлят в студените морски води. Великият Богоявленски водосвет с хвърляне на Светия кръст във водата за здраве на Йордановден събра на морския бряг стотици жители на община Каварна. \r\nВсички участници в ритуала по спасяването на кръста получиха подаръци от община Каварна, а първенецът бе награден от закестник-кметът Митко Недев с парична и предметна награда.", "date": "2019.01.06", "title": "Добрич: 22-годишният пожарникар Андриян Сократев от село Българево извади кръста на Йордановден от морските води в Каварна"}
{"url": "http://www.focus-news.net/news/2019/01/06/2609064/stara-zagora-27-godishniyat-kaloyan-lazov-hvana-krasta-v-grada.html", "text": "Старозагоръцет Калоян Лазов хвана кръста на Богоявление в Стара Загора. 27-годишният дилър на автомобили за трети път участва в ритуала. Това съобщиха от пресцентъра на  Община Стара Загора . Кръстът бе хвърлен в ледените води на езерото в парк Йордан Капсамунов“ от Старозагорския митрополит Киприан. На ритуала присъстваха Иванка Сотирова, зам-кмет на Община Стара Загора, Таньо Брайков, председател на Общинския съвет, областният управител Гергана Микова, бригаден генерал Костадин Кузмов, депутатът Георги Гьоков, общински съветници и стотици граждани. Тук бе и представителна част от Старозагорския гарнизон с бойните си знамена. \r\nОбщо 25 смелчаци скочиха за кръста, между които и 13-годишен ученик. Калоян Лазов се пребори и пръв стигна до кръста. По традиция мераклиите за здраве се хванаха на хоро във водите на езерото, пеейки българския химн и развявайки българския трикольор.  \r\nКалоян Лазов получи благословията на митрополит Киприан и парична награда. \r\n„Много съм щастлив. За трети път участвам и днес успях“, сподели младият старозагорец. „Здраве и късмет пожелавам на всички българи, на семейството ми и на себе си“, допълни смелчакът. \r\nПо-рано с Велик Богоявленски водосвет в двора на катедралния храм „Св. Николай Мирликийски“ митрополит Киприан освети бойните  знамена на гарнизон Стара Загора.", "date": "2019.01.06", "title": "Стара Загора: 27-годишният Калоян Лазов хвана кръста в града"}
{"url": "http://www.focus-news.net/news/2019/01/06/2609058/patriarh-neofit-oglavi-velikiya-bogoyavlenski-vodosvet-v-patriarsheskata-katedrala-sv-aleksandar-nevski.html", "text": "Патриарх Неофит оглави Великия Богоявленски водосвет в патриаршеската катедрала \"Св. Александър Невски\". Това стана след Василиевата света Литургия в Патриаршеската катедрала \"Св. Арександър Невски\", оглавена от Негово преосвещенство Мелнишки епископ Герасим - главен секретар на Светия Синод на Българската православна църква, предаде репортер на  Агенция \"Фокус\" . С него съслужиха: Негово преосвещенство Белоградчишки епископ Поликарп - викарий на Софийския митрополит, Негово високопреподобие архимандрит Василий - протосингел на Софийска епархия, Негово високопреподобие архимандрит Пахомий - ректор на Софийската духовна семинария \"Св. Йоан Рилски\", о. Ангел Ангелов - духовен надзорник на Софийска епархия, о. Николай Георгиев - завеждащ връзките с обществеността на Св. Синод, храмовото  и др. духовници. В края на св. Литургия Негово светейшество Българският патриарх и Софийски митрополит Неофит оглави Великия Богоявленски водосвет. Той освети водата, с която бяха поръсени духовниците, присъстващите на богослужението цар Симеон Втори, царица Маргарита, депутатът - именик Йордан Цонев и миряните. С осветената вода бяха поръсени на площада пред храма знамената светини на Българската армия, президента Румен Радев и другите официални лица. Патриаршеската катедрала бе изпълнена с православни християни, извили дълга опашка, за да си вземат от светената вода.  \r\nНикола ПЕТКОВ", "date": "2019.01.06", "title": "Патриарх Неофит оглави Великия Богоявленски водосвет в патриаршеската катедрала \"Св. Александър Невски\""}
{"url": "http://www.focus-news.net/news/2019/01/06/2609069/kathimerini-panos-kamenos-podnovi-atakite-sreshtu-bivshiya-vanshen-ministar-na-gartsiya.html", "text": "Министърът на отбраната на Гърция Панос Каменос, който е и председател на младшия коалиционен партньор на СИРИЗА – партията „Независими гърци“, поднови атаките срещу бившия си външен министър Никос Коцияс в любимата си медия – социалната мрежа „Туитър“, съобщава електронното издание на водещия атински ежедневник  Kathimerini . \r\nВ отговор на журналист, който шеговито му написа, че „революцията изисква война”, Каменос отново нарече Коцияс „вредител“, като нападна словесно него и неговите „верни спътници“.  \r\n„Воювам още откакто тръгнах по моя път\", бе отговорът на гръцкия министър на отбраната, визирайки времето, когато напусна консервативната „Нова демокрация“, за да основе собствената си популистка партия. „Воювайки срещу интереси, дори мафиотски, няма да умра нито от куршум, нито коленичил, за да бъда екзекутиран от верните спътници на вредителя Коцияс“, написа Каменос в „Туитър“.  \r\nДвамата бивши колеги са с влошени отношения, откакто Коцияс подписа договора за новото име на Македония, на което Каменос остро се противопоставя.  \r\nКоциас подаде оставка миналия октомври след инцидент между двамата по време на заседание на кабинета, в което Коцияс сподели мнението си, че не е подкрепен от премиера Алексис Ципрас.  Тереза Герова", "date": "2019.01.06", "title": "Kathimerini: Панос Каменос поднови атаките срещу бившия външен министър на Гърция"}
{"url": "http://www.focus-news.net/news/2019/01/06/2609062/blagoevgrad-s-podnasyane-na-tsvetya-i-ventsi-pred-pametnika-na-hristo-botev-byaha-otbelyazani-v-grada-171-godini-ot-rozhdenieto-na-poeta-i-revolyutsioner.html", "text": "С поднасяне на цветя и венци пред паметника на Христо Ботев в Благоевград бяха отбелязани 171 години от рождението на поета и революционер. По повод годишнината от рождението на Христо Ботьов Петков бе извършен тържествен ритуал по поднасяне на цветя и венци пред паметника му на площад „Народни будители”, предаде репортер на  Радио „Фокус” - Пирин . В тържествената церемония участие взеха почетен караул от военното формирование 26 400, зам-кметът Емилия Тунева, както и граждани на Благоевград. Церемонията започна с ученици от 11 СОУ „Христо Ботев” в Благоевград, които припомниха биографични факти и текстове от най-емблематичните стихотворения на поета - „Елегия”, „На прощаване”, „Борба” и други. След това военнослужещите, официалните лица и събралите се хора поднесоха цветя пред паметника на Христо Ботев в чест на неговата личност. \r\nДенис НИКИФОРОВ", "date": "2019.01.06", "title": "Благоевград: С поднасяне на цветя и венци пред паметника на Христо Ботев бяха отбелязани в града 171 години от рождението на поета и революционер"}
{"url": "http://www.focus-news.net/news/2019/01/06/2609070/sliven-za-vtori-pat-antoni-andonov-spasi-bogoyavlenskiya-krast-ot-vodite-na-reka-novoselska.html", "text": "28-годишният Антони Андонов спаси Богоявленския кръст от водите на река Новоселска в Сливен, предаде репортер на  Радио „Фокус“ – Сливен . Антони Андонов вади кръста за втори път. Той пожела на себе си, семейството си и жителите на Сливен здраве. По традиция в града за Богоявление се играе и мъжко хоро и се освещават бойни знамена. Организатори на събитието са Община Сливен, Сливенска митрополия и сдружение „Св. Георги Победоносец“. \r\nЛюдмила ЙОРГОВА", "date": "2019.01.06", "title": "Сливен:  За втори път Антони Андонов спаси Богоявленския кръст от водите на река Новоселска"}
{"url": "http://www.focus-news.net/news/2019/01/06/2609068/stara-zagora-zhitelite-na-grada-pochetoha-pametta-na-hristo-botev.html", "text": "С тържествен общоградски ритуал бяха отбелязани 171 години от рождението на гениалния поет и революционер Хpиcто Ботев пред паметника в парк „Митрополит Методий Кусев“. Това съобщиха от пресцентъра на  Община Стара Загора . \r\nТой бе организиран от Община Стара Загора и Старозагорския военен гарнизон. На ритуала присъстваха Иванка Сотирова, зам.-кмет на Община Стара Загора, Таньо Брайков, председател на Общинския съвет в Стара Загора, Гергана Микова, областен управител и заместникът й Красимир Червилов, бригаден генерал Костадин Кузмов, командир на Втора механизирана бригада, депутатът Георги Гьоков, Татяна Димитрова, началник на Регионално управление на образованието, общински съветници, граждани и много ученици. \r\nАктьорът Ивелин Керанов припомни значението на живота и творчеството на Христо Ботев за възраждането на българския дух и рецитира емблематични за българина стихове на гениалния поет.  \r\n„Преди 171 години в Калофер се ражда един от титаните на революционната борба. Двама са най-големите герои в нашето историческо минало, двама са титаните на революционната борба- Васил Левски и Христо Ботев. Огненото слово на Ботев буди към непримиримост, към жажда за свобода. „Тоз, който падне в бой за свобода, той не умира“ – тези думи продължават да вдъхновяват българския народ, те са символ за промяна на робството, за негодувание срещу потисничеството. Тази непреклонна вяра, непоколебим дух и непримиримост към несправедливостта трябва и днес да ни води“, каза Иванка Сотирова. „Нека отново да се заредим с онази вяра, която да ни съпътства, с онази непоколебимост и непримиримост към несгодите и несправедливостта“, призова зам.-кметът. \r\nВенци на признателност пред паметника на Ботев бяха поднесени от Община Стара Загора, Общински съвет Стара Загора, областен управител, Втора механизирана бригада. Цветя положиха и представители на политически партии, обществени организации, много граждани.  \r\nВ ритуала участваха Военният духов оркестър, знаменна група и почетна рота от Втора механизирана бригада.", "date": "2019.01.06", "title": "Стара Загора: Жителите на града почетоха паметта на Христо Ботев"}
{"url": "http://www.focus-news.net/news/2019/01/06/2609067/rumen-petkov-chestit-praznik-na-vsichki-dneshniyat-den-e-edin-ot-simvolite-na-balgarskiya-duh-i-negoviyat-stremezh-za-svoboda-i-nezavisimost-koyto-tryabva-da-sahranim.html", "text": "Богоявление е! Честит да е на всички този светъл християнски празник! Честито и на всички именици! На днешния ден, на който по традиция се освещават и бойните знамена на Българската армия, си струва да припомним, че единствено ПП АБВ зае национално отговорна позиция по отношение на обновяването на военновъздушните ни сили, което е пряко свързано със сигурността на страната ни. Ние много ясно и категорично заявихме, че парламентът е приел правила за закупуването на нови бойни самолети и всяко излизане от тях ще е престъпление, проява на политическо безгръбначие и слугуване на „големия брат“, който се намира зад океана. Посочихме, че подобно поведение на управляващите няма да доведе до добър резултат за националната ни сигурност. Това заявява в своя позиция председателят на ПП АБВ Румен Петков, съобщиха от пресцентъра на  партията .   \r\n„Днес президентът Румен Радев много отчетливо повтори тезата на АБВ  от 3 януари и това заслужава адмирации. Днес станахме свидетели и на това как военният министър Каракачанов, макар и плахо, обяви, че процедурата по закупуване на нов боен самолет не е приключила, че ние ще се борим за най-доброто финансово решение за страната ни, както и за решение, което ще е най-добро от гледна точка на бъдещето на военновъздушните ни сили. Това му изказване не ни прави големи оптимисти, но е видно, че натискът на АБВ даде добри за националната ни сигурност резултати. Затова точно днес ние от АБВ, с дълбок поклон към Христо Ботев, който е роден преди 171 години на тази дата, настояваме българските институции да запазят този дух, на който Ботев е носител със своята борба за национална независимост, със своето творчество и със своята безрезервна преданост към българския идеал.    \r\nОще веднъж, честит празник на всички и дано победи разумът, подчинен на националната ни сигурност!“, се казва още в позицията на Румен Петков.", "date": "2019.01.06", "title": "Румен Петков: Честит празник на всички, днешният ден е един от символите на българския дух и неговият стремеж за свобода и независимост, който трябва да съхраним"}
{"url": "http://www.focus-news.net/news/2019/01/06/2609072/kyustendil-19-godishniyat-lyuboslav-ganev-spasi-bogoyavlenskiya-krast-ot-vodite-na-reka-banshtitsa.html", "text": "19-годишният Любослав Ганев спаси богоявленския кръст от водите на река Банщица в Кюстендил, предаде репортер на  Радио „Фокус” – Кюстендил . Той е бивш възпитаник на Спортно училище „Васил Левски” в Кюстендил. „Уважавам традициите, защото народ без традиции е като дърво без корен. Пожелавам на кюстендилци годината да бъзе успешна за тях, да са живи и здрави”, каза Любослав Ганев. Той участва вече трета година в ритуала. Заедно с него участваха и други 20 младежи. Богоявленският кръст беше пренесен с литийно шествие от катедралния храм „Свето Успение Богородично” до брега на река Банщица, където архиерейският наместник отец Генади Генадиево отслужи водосвет за здраве. \r\nВенцеслав ИЛЧЕВ", "date": "2019.01.06", "title": "Кюстендил: 19-годишният Любослав Ганев спаси богоявленския кръст от водите на река Банщица"}
{"url": "http://www.focus-news.net/news/2019/01/06/2609053/georgi-svilenski-bsp-ot-api-dori-ne-razbraha-kakav-skandal-zabarkaha-i-kakvi-trudnosti-sazdadoha-na-balgarskite-grazhdani.html", "text": "Потресен съм. От АПИ дори не разбраха какъв скандал забъркаха и какви трудности създадоха на българските граждани и продължават да обясняват- как системата е перфектна и са си свършили работата, но българските граждани не са успели и не са били достатъчно информирани. Те оставиха хората на връх Нова година в безизходица. Това заяви зам.-председателят на ПГ на „БСП за България“ Георги Свиленски пред БНР, съобщиха от пресцентъра на  БСП . „Не им ли беше ясно на 28 декември, че няма 500 терминала и няма да могат да продават тези винетки. Да излязат и да обяснят“, допълни той. Според него електронната винетка е най-малката част от системата. „Ако сега стана катастрофа, не знам какво ще стане на 19 август, когато вече трябва да бъдат таксувани товарният превоз, тежките камиони и трябва да се отчита на километри, на тонаж - какъв международен проблем ще стане тогава“, подчерта народният представител. По неговите думи сега страдат български граждани, но тогава целият международен транспорт ще изпита на гърба си некадърното управление на правителството. „Управляващите се оправдават с предишни управления, но тази система беше стартирана, проведена процедурата и завършена през трите правителства на ГЕРБ. Предложихме да се проведе дебат с експерти - каква система е най-добрата, а те отговориха, че са поръчали доклад на Световната банка и чакаме тя да ни каже каква система искаме. Тя ли управлява България? Тя може да дава препоръки, но решенията трябва да се вземат тук“, заяви Свиленски. Според него винаги, когато Борисов трябва да реши проблем, се получават сътресения в който и да било сектор. Зам.-председателят на ПГ на „БСП за България“ обясни, че последните промени в закона са били направени на 17 декември. „Това сериозно законодателство ли е? Три месеца беше отложено гледането на Закона за пътищата по неясни причини“, коментира той. Свиленски е на мнение, че ТОЛ системата е най-справедливата система, но трябва да се направи, както трябва. „Г-н Нанков беше назначен за зам.-министър с една-единствена задача – да довърши ТОЛ системата. И той ли няма да поеме отговорност? Беше министър, пое моралната отговорност за катастрофата, като стана зам.-министър“, припомни народният представител.  \r\n„Искаме в България най-накрая да започне да работи държавността. Законодателят да пише закони, правителството да ги изпълнява и така няма да има скандали всяка седмица“, заяви зам.-председателят на парламентарната група на левицата. Той попита как може на 31 декември на заседание на Министерски съвет да се вкарва Северната тангента в списъка, който важи от 1 януари, и на 2 януари да бъде извадена, а кметовете да определят кои пътища да отпаднат.  \r\nСвиленски припомни, че до май месец правителството нямаше позиция за пакета „Макрон“. „По наше настояване в парламента единодушно беше прието решение от народните представители да задължи правителството да има позиция. Борисов да не говори, че подкрепя превозвачите, защото на среща с Макрон и Меркел дума не обелваше за това“, коментира народният представител. Той обясни, че е поръчана извадка на всички комисии да се види какво е било поведението на българското правителство и как нашите представители министри, зам.-министри и европейски и български чиновници са отстоявали позициите по пакет „Мобилност“.", "date": "2019.01.06", "title": "Георги Свиленски, БСП: От АПИ дори не разбраха какъв скандал забъркаха и какви трудности създадоха на българските граждани"}
{"url": "http://www.focus-news.net/news/2019/01/06/2609063/sitel-makedoniya-snezhen-ad-v-gartsiya-edna-zhena-e-zaginala-a-dvama-mazhe-sa-v-neizvestnost.html", "text": "Възрастна жена е загинала, а двама мъже се водят в неизвестност, след като Гърция бе обхваната от снежна буря, предава македонският телевизионен канал  „Сител“ . \r\nТялото на жертвата е намерено в автомобил, който се е преобърнал в район, разположен на около 45 км югоизточно от Атина. Полицията издирва двама мъже, които са пътували в същото превозно средство. \r\nМедията припомня, че температурата на въздуха в Централна и Северна Гърция е под нулата вече цяла седмица, а тежките метеорологични условия доведоха до проблеми в движението.   Тереза Герова", "date": "2019.01.06", "title": "„Сител“ (Македония): Снежен ад в Гърция: Една жена е загинала, а двама мъже са в неизвестност"}
{"url": "http://www.focus-news.net/news/2019/01/06/2609074/sofiya-vyacheslav-borisov-izvadi-krasta-za-treti-pat-ot-vodite-na-ezeroto-v-zhk-druzhba.html", "text": "Вячеслав Борисов извади кръста за трети път от водите на Софийското езерото в жк. „Дружба“, предаде репортер на  Агенция „Фокус“ . Мъжът е от София и участва за осма поредна година в изваждането на кръста на тържествения водосвет. Той пожела здраве и благополучие за всички и каза, че не е имал предварителна подготовка в плуването в студена вода.  \r\nВ тазгодишният ритуал по изваждането на Светия кръст от водите на езерото в жк. „Дружба“ са участвали 51 мъже, като най-възрастният от тях е на 77 години, а най-младият на 18. В ритуала се включи и мъж на 73 години, който е участвал за седемнайсета поредна година. \r\nД-р Христо Трайков от ДКЦ-28, който бе на място, ако някой има нужда от помощ, увери, че преди началото на тържествения водосвет по изваждането на Светия кръст, всички участници са прегледани и е установено, че са клинично здрави.  \r\nВ надпреварата на изваждането на кръста не е имало хора, на които да е отказано участие, поради здравословни причини.  \r\nСтоличният кмет Йорданка Фандъкова благодари на момчетата, които влязоха в студените води на езерото, на кметът на район \"Искър\" Ивайло Цеков и на спасителните служби, които са спомогнали за организацията и безопасността на събитието. Тя пожела здраве за всички граждани.  \r\nИрина ИВАНОВА", "date": "2019.01.06", "title": "София: Вячеслав Борисов извади кръста за трети път от водите на езерото в жк. „Дружба“"}
{"url": "http://www.focus-news.net/news/2019/01/06/2609079/yordanka-fandakova-kmet-na-sofiya-prizovavam-vsichki-sofiyantsi-koito-zabelezhat-bezdomni-hora-navan-da-podavat-signal-na-telefon-112.html", "text": "Призовавам всички софиянци, които забележат бездомни хора навън, да подават сигнал на телефон 112. Това съобщи пред журналисти кметът на София Йорданка Фандъкова, предаде репортер на   Агенция „Фокус“ . „Имаме мобилен екип, който може да отиде на място и да покани човека, за да може да няма хора, които да останат навън в тези студени дни“, каза още столичният кмет, като допълни, че Кризисните центрове продължават да работят и през деня и ще бъде предоставена топла храна. \r\nИрина ИВАНОВА", "date": "2019.01.06", "title": "Йорданка Фандъкова, кмет на София: Призовавам всички софиянци, които забележат бездомни хора навън, да подават сигнал на телефон 112"}
{"url": "http://www.focus-news.net/news/2019/01/06/2609077/burgas-21-godishniyat-yordan-gospodinov-spasi-krasta-na-yordanovden.html", "text": "21-годишният Йордан Господинов спаси кръста на Йордановден в Бургас, предаде репортер на  Радио „Фокус“-Бургас . Общо 39 мъже се включиха в надпреварата. „Пожелавам си да съм жив и здрав, плюс това съм именик, това е моят празник, това е моят ден“, каза Йордан Господинов. Всички участници след това целунаха кръста, донесен от Негово Високопреосвещенство Сливенския митрополит Иоаникий, за здраве и благоденствие.  \r\nСред най-възрастните участници бе 66-годишният Васил Николов. „Вярата ме кара да скачам в тези ледени води, чувствам се здрав през цялата година, а и трябва да поддържаме традициите, за да може да ни има“, заяви Васил Николов. Той добави още, че е скачал над 30 пъти за спасяването кръста. \r\nДеница ДИМИТРОВА", "date": "2019.01.06", "title": "Бургас: 21-годишният Йордан Господинов спаси кръста на Йордановден"}
{"url": "http://www.focus-news.net/news/2019/01/06/2609081/burgas-dvama-predstaviteli-na-posolstvoto-na-sasht-v-balgariya-vzeha-uchastie-v-traditsiyata-po-spasyavaneto-na-krasta.html", "text": "Двама представители на посолството на САЩ в България – капитан втори ранг Кори Джейкъбс, военноморско аташе на САЩ в България, и капитан трети ранг Остин Гълит, помощник-военноморско аташе, взеха участие в традицията по спасяването на кръста в Бургас, предаде репортер на  Радио „Фокус“-Бургас . По думите им те са поканени лично от флотилен адмирал Мален Чубенков, командир на Флотилия бойни и спомагателни кораби. \r\n„За нас е чест да вземем участие в тази церемония заедно с приятелите си от България. Това всъщност е второто ни участие за Йордановден, миналата година също бяхме тук. Отбелязването много ни харесва. Лично аз смятам, че това е уникална традиция, чрез която се отбелязва кръщаването“, каза капитан Джейкъбс. \r\nТой допълни, че в САЩ нямат подобни традиции, но много от православните християни, които са дошли от България, спазват обичаите си и в родината му. \r\nДеница ДИМИТРОВА", "date": "2019.01.06", "title": "Бургас: Двама представители на посолството на САЩ в България взеха участие в традицията по спасяването на кръста"}
{"url": "http://www.focus-news.net/news/2019/01/06/2609080/plovdiv-osvetiha-boynite-znamena-na-bogoyavlenie-v-karlovo-46-godishniyat-valentin-sivakov-izvadi-krasta.html", "text": "С освещаване бойното знаме на 61-ва Стрямска механизира бригада и на знамената-светини на Българската армия започна празникът Богоявление в Карлово на 6 януари. Това съобщиха от пресцентъра на  Община Карлово . На тържествения ритуал, състоял се на Желязков мост, присъстваха заместник министър-председателят по икономическата и демографска политика Марияна Николова, кметът на община Карлово д-р Емил Кабаиванов, председателята на Общинския съвет Теодор Шойлеков, висши военнослужещи, общински съветници, стотици граждани.  \r\nБогоявленски водосвет отслужи отец Марко Тодоров – архиерейски наместник на Карловска духовна околия, в съслужение със свещеници от района. \r\nПразничен поздрав към почетните роти отправи вицепремиерът Марияна Николова. \r\nДа извадят християнският кръст от Бяла река, в ледените води влязоха 14 карловци на възраст от 15 до 64 години. Светинята извади 46-годишният Валентин Сиваков. Той бе дарен с икона на Иисус Христос. Парични суми от кмета на общината получиха всички участници в ритуала. За първи път водосвет на знамената е отслужен по времето на цар Симеон I преди битката при Ахелой през 917 година. След 1989 г. ритуалът по освещаване бойните знамена и флагове е възстановен през 1993 година. Оттогава на 6 януари, Богоявление, във всички гарнизони след прочитане на молитвата \"За успех на народа”, свещеници ръсят със светена вода за здраве и успехи представителни части на Българската армия и нейните бойни знамена.", "date": "2019.01.06", "title": "Пловдив: Осветиха бойните знамена на Богоявление в Карлово, 46-годишният Валентин Сиваков извади Кръста"}
{"url": "http://www.focus-news.net/news/2019/01/06/2609075/a1-on-makedoniya-protest-na-albantsi-otkaza-sarbi-ot-poseshtenie-v-manastir-navrah-badni-vecher.html", "text": "Стотици албанци излязоха на протест в Джаковица в Западно Косово, за да попречат на вярващи от Сърбия да посетят местния православен манастир навръх Бъдни вечер, съобщава скопската електронна медия  A1 On . \r\nПротестът приключи след като областният директор на полицията Ахмет Хаси съобщи, че сръбските поклонници няма да извършат планираното си посещение.  \r\nПротестантите твърдят, че нямат нищо против православни вярващи, а само срещу онези, които претендират, че са вярващи, и които, според думите им, знаят, че са извършили тежки престъпления в техния град по време на войната от 1998-1999 г.  \r\n„Ние, гражданите на Джаковица, нямаме проблем с тяхната вяра, нито с правото им на поклонение, така както те го тълкуват. Проблемът е, че сред тях има хора, чиито дела знаем по време на войната. Те имат име и фамилия. Но ние сме свидетели, че те нито са разследвани, нито са съдени, нито са наказани за тези престъпления. При тези обстоятелства, когато институционалното мълчание слага сол върху нашите рани, посещението им в града, който те удавиха, е провокация“, казва се призивът за протеста. \r\nПротестиращите се събраха пред портите на православния манастир със знамена и списък с имена на сърбите, за които твърдят, че са извършили престъпления. Вдигнат бе плакат с надпис „Джаковица“ не забравя.   Тереза Герова", "date": "2019.01.06", "title": "A1 On (Македония): Протест на албанци отказа сърби от посещение в манастир навръх Бъдни вечер"}
{"url": "http://www.focus-news.net/news/2019/01/06/2609073/burgas-stotitsi-zhiteli-i-gosti-na-grada-se-vklyuchiha-v-litiyno-shestvie-po-povod-bogoyavlenie.html", "text": "Стотици жители и гости на Бургас се включиха в литийно шествие по повод Богоявление, предаде репортер на  Радио „Фокус“-Бургас . Шествието започна от пл. „Св. св. Кирил и Методий“, продължи по ул. „Александровска“, ул. „Ал. Богориди“ и Приморски парк и достигна до Моста.  \r\nПреди това бе отслужена празнична Света литургия в храм „Св. св. Кирил и Методий“ от Негово Високопреосвещенство Сливенския митрополит Иоаникий. Сред официалните лица бяха кметът на Бургас Димитър Николов, зам. областният управител Севдалина Турманова, общински съветници и общественици. \r\nДеница ДИМИТРОВА", "date": "2019.01.06", "title": "Бургас: Стотици жители и гости на града се включиха в литийно шествие по повод Богоявление"}
{"url": "http://www.focus-news.net/news/2019/01/06/2609082/angel-naydenov-tsentar-za-izsledvane-na-otbranata-i-sigurnostta-izborat-za-f-16-ne-e-nay-dobriyat-no-vse-pak-e-edno-dobro-reshenie.html", "text": "Изборът за F-16 не е най-добрият, но все пак е едно добро решение. Това каза за  Агенция „Фокус“  Ангел Найденов, председател на Центъра за изследване на отбраната и сигурността и бивш министър на отбраната във връзка с процедурата по придобиване на нов тип изтребител. „Аз смятам, че в този момент има едно добро решение, което се състои в предложението на двамата министри на отбраната и икономиката до Министерски съвет и Народното събрание. Става дума за решението, продължаване на преговорите с Локхийд Мартин за самолетите F-16, блок 70. Не казвам, че това е най-добрият избор, но казвам, че това е едно добро решение“, коментира Найденов. „Затова ми се иска веднага да отбележа, че този избор трябва да бъде придружен с известна доза скептицизъм, доколкото същинските преговори по отношение на няколко основни пункта предстоят. Става дума за финализирането на преговорите в цената, по отношение на сроковете за доставката, в това число на първите бойни самолети и разбира се, по отношение на разходите за целия жизнен цикъл“, подчерта бившият министър на отбраната. „Смятам, че решението за Ф-16 е добро, не казвам, че е най-добрият, но казвам, че е добър, защото това, което предстои засяга основните неща, свързани с преговори-цена, срокове, доставка и съответно жизнения цикъл. Още повече, че на пазара на въоръжение има и по-добри образци на бойни самолети. Затова казвам, че към момента това е едно добро решение и добър избор. „Наистина изглежда скандално предложението да се разреши в хода на преговорите и при подготовка на проекта за договор правителството да се отклони от вече гласуваните критерии в Народното събрание. Става дума за критерии, които така или иначе бяха приети в Народното събрание, тъкмо по предложение на Министерството на отбраната и Министерския съвет. Това от своя страна би могло да доведе до атакуване на процедурата по избор на боен самолет. Това е нещо, което ще ни отдалечи от финализирането от проекта за модернизация. Струва ми се, че това предложение ще бъде една от най-горещите дискусии в Народното събрание“, коментира още председателят на Центъра за изследване на отбраната и сигурността.  \r\nДаяна ДЮЛГЕРОВА", "date": "2019.01.06", "title": "Ангел Найденов, Център за изследване на отбраната и сигурността: Изборът за F-16 не е най-добрият, но все пак е едно добро решение"}
{"url": "http://www.focus-news.net/news/2019/01/06/2609084/yordanka-fandakova-kmet-na-sofiya-vsichki-snegorini-sa-na-razpolozhenie-prodalzhavat-da-obrabotvat-ulitsite-v-grada.html", "text": "Няма да допуснем градът да се заледява, непрекъснато всички снегорини са на разположение по всички точки, като продължават да обработват улиците в града. Това съобщи пред журналисти кметът на София Йорданка Фандъкова, предаде репортер на  Агенция „Фокус“ . „В момента снегът не е много, но се работи денонощно. Колегите от столичния инспекторат също са на терен, за да не се допусне блокиране на града“, обясни Фандъкова, като допълни, че в момента София е проходима, а градският транспорт се движи нормално. \r\nИрина ИВАНОВА", "date": "2019.01.06", "title": "Йорданка Фандъкова, кмет на София: Всички снегорини са на разположение, продължават да обработват улиците в града"}
{"url": "http://www.focus-news.net/news/2019/01/06/2609071/pazardzhik-s-podnasyane-na-tsvetya-pred-pametnika-na-hristo-botev-v-grada-be-otbelyazana-171-ta-godishnina-ot-rozhdenieto-mu.html", "text": "С поднасяне на цветя пред паметника на Христо Ботев на площад „Съединение“ в Пазарджик бе отбелязана 171-та годишнина от рождението на бележития поет и революционер, предаде репортер на  Радио „Фокус“ – Пазарджик . Пред паметника на Ботев сведоха глави в знак на уважение към неговото дело представители на Общинската и Областната администрация, културни дейци и граждани. Цветя поднесоха кметът на община Пазарджик Тодор Попов и зам.-областният управител Йордан Кожухаров.  Малко жители на Пазарджик уважиха годишнината, тъй като повечето от хората бяха се събрали на моста на река Марица, за да наблюдават хвърлянето на кръста на Богоявление. \r\nАлбена ЖИЛЕКОВА", "date": "2019.01.06", "title": "Пазарджик: С поднасяне на цветя пред паметника на Христо Ботев в града бе отбелязана 171-та годишнина от рождението му"}
{"url": "http://www.focus-news.net/news/2019/01/06/2609085/sport-key-nishikori-specheli-turnira-v-brizbeyn.html", "text": "Кей Нишикори спечели турнира в Бризбейн. Световният № 9 победи Даниил Медведев на финала с 6:4, 3:6, 6:2 след повече от два часа игра на „Пат Рафтър Арина“. Японецът поправи грешката си от финала през 2017, когато загуби от Григор Димитров и вдигна първи трофей в тази надпревара. Така Кей отмъсти на съперника си за загубата пред родна публика в Токио миналата година, когато 22-годишният руснак го надви в два сета. \r\nТитлата от „Бризбейн Интернешънъл“ е 12-а в кариерата на Нишикори, а Медведев пропусна да спечели четвърта в кариерата си. \r\nВенцислав ДРАГОМАНОВ", "date": "2019.01.06", "title": "Спорт: Кей Нишикори спечели турнира в Бризбейн"}
{"url": "http://www.focus-news.net/news/2019/01/06/2609076/veliko-tarnovo-starshi-serzhant-plamen-georgiev-izvadi-bogoyavlenskiya-krast-ot-vodite-na-reka-yantra-v-grada.html", "text": "Старши сержант Пламен Георгиев извади Богоявленския кръст от водите на река Янтра във Велико Търново. Той е четвъртокурсник от Националния военен университет (НВУ) „Васил Левски“, специалност „Разузнаване“, и се „хвърля“ за кръста за пръв път, предаде репортер на  Радио „Фокус“ – Велико Търново . Отрицателните температури и снеговалежа не спряха и тази година десетки смелчаци да се потопят в ледените води на Янтра за здраве и благополучие. В традиционния за Йордановден ритуал участваха общо 36-ма мъже, от които 25-ма курсанти. Късметлията, който успя пръв да се добере до свещената реликва е Пламен Георгиев, който е от град Николаево и бе награден от бригаден генерал Богданов с 5 дни отпуск и 100 лева парична премия от Великотърновския митрополит Григорий. Той бе поздравен от и от официалните лица – кметът Даниел Панов и председателят на Общински съвет – Велико Търново Венцислав Спиридонов. Пламен пожела на себе си, близките си, всички, които уважиха празника и именниците здраве, късмет и благополучие. \r\nПразника, освен официалните лица, уважиха и стотици великотърновци. \r\nВсички, които скочиха за кръста, получиха личната благословия митрополита и по 20 лева награда, а курсаните от НВУ получават и отпуск. \r\nЛуиза ТРАНЧЕВА", "date": "2019.01.06", "title": "Велико Търново: Старши сержант Пламен Георгиев извади Богоявленския кръст от водите на река Янтра в града"}
{"url": "http://www.focus-news.net/news/2019/01/06/2609086/vitseprezidentat-iliyana-yotova-i-poslanikat-na-velikobritaniya-ema-hopkins-shte-predstavyat-initsiativata-poslanik-za-edin-den-na-7-yanuari.html", "text": "На 7 януари 2019 г. от 11.30 часа в библиотеката на „Дондуков 2“ вицепрезидентът Илияна Йотова и посланикът на Великобритания Ема Хопкинс ще представят инициативата „Посланик за един ден“. Това съобщиха от  прессекретариата на държавния глава .  \r\nПровеждащата се за втора година инициатива е свързана с Международния ден на жената – 8 март, и има за цел да окуражи момичета от цяла България да изразят своите възгледи по значими социални въпроси. Победителките в организирания конкурс ще имат възможността да почерпят вдъхновение от жени лидери, като се запознаят с тяхната дейност. В инициативата участват жени посланици в България и жени лидери на неправителствени организации.", "date": "2019.01.06", "title": "Вицепрезидентът Илияна Йотова и посланикът на Великобритания Ема Хопкинс ще представят инициативата „Посланик за един ден“ на 7 януари"}
{"url": "http://www.focus-news.net/news/2019/01/06/2609089/yordanka-fandakova-kmet-na-sofiya-imame-seriozni-planove-prez-tazi-godina-za-rayon-iskar-i-za-zhk-druzhba.html", "text": "И тази година имаме доста сериозни планове за район \"Искър\" и за ж.к. „Дружба“, затова се надявам заедно с кмета на район \"Искър\" Ивайло Цеков да постигнем резултат. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\nКметът на район \"Искър\" Ивайло Цеков съобщи, че съвместно със Столична община имат планове и за детска градина в ж.к. „Дружба“.", "date": "2019.01.06", "title": "Йорданка Фандъкова, кмет на София: Имаме сериозни планове през тази година за район \"Искър\" и за ж.к. „Дружба“"}
{"url": "http://www.focus-news.net/news/2019/01/06/2609078/syozdzhyu-dzhon-boltan-ne-iskame-voenna-operatsiya-na-turtsiya-v-siriya-bez-koordinatsiya-s-nas-sasht-nyama-da-se-izteglyat-ot-siriya-bez-sporazumenie-za-zashtita-na-kyurdite.html", "text": "Съветникът по национална сигурност на американския президент – Джон Болтън, направи важни изявления след оповестеното в края на миналата година намерение на САЩ да се изтеглят военно от Сирия, предаде вестник  „Сьозджю” . Джон Болтън е на посещение в Израел и отговори на журналистически въпроси, като подчерта желаенето на Доналд Тръмп да бъде ликвидирана ДАЕШ. „Без координация с нас, не искаме Турция да провежда военна операция в Сирия. Без да изготвим споразумение относно защитата на кюрдите, САЩ няма да изтеглят войските си от Сирия.”, декларира Джон Болтън, цитиран от „Сьозджю”. \r\nТази седмица съветникът по национална сигурност на Доналд Тръмп пристига на посещение в Анкара. Самият той заяви, че в рамките на близкоизточната му обиколка в Израел и Турция ще бъде обсъден процесът на изтеглянето на войските на САЩ от района, посочва още „Сьозджю”.  Георги Димов", "date": "2019.01.06", "title": "„Сьозджю”: Джон Болтън: Не искаме военна операция на Турция в Сирия без координация с нас; САЩ няма да се изтеглят от Сирия, без споразумение за защита на кюрдите"}
{"url": "http://www.focus-news.net/news/2019/01/06/2609092/nimh-nay-niskata-temperatura-tazi-sutrin-e-izmerena-v-knezha-minus-13-gradusa.html", "text": "Най-ниските температури тази сутрин са измерени в Кнежа - минус 13 градуса. Това съобщи за  Агенция „Фокус“  дежурният синоптик от  Националния институт по метеорология и хидрология (НИМХ)  Евгения Егова. В Чирпан, Казанлък, Стара Загора и Гоце Делчев термометрите са показали минус 12 градуса. В София, Хасково и Шумен сутрешната температура е била минус 11 градуса. Най-високата минимална температура е измерена в Лом и Видин, като там са отчетени минус 2 градуса. Утре се очаква минималните сутрешни температури да са малко по-високи от днешните. Интервалът ще бъде от минус 9 до минус 4 градуса. Дневните температури обаче ще са по-ниски от тези от днес. Вторник сутрин облачността ще се разкъса и тогава очакваме температурите да бъдат много ниски и да достигнат до минус 15 и минус 17 градуса. Към момента в много райони от страната има валежи от сняг, с изключение на Черноморието и някои части от Югозападна България. Снежната покривка в Северна България е от 1 до 10 см, а в южната част около 3-4 см. Най-голяма е във Велико Търново, като там е измерена около 10-сантиметрова снежна настилка. Има и пориви на вятъра, в Монтана са до 17м/сек., а в Пловдив достига до 22м/сек.", "date": "2019.01.06", "title": "НИМХ: Най-ниската температура тази сутрин е измерена в Кнежа - минус 13 градуса"}
{"url": "http://www.focus-news.net/news/2019/01/06/2609087/smolyan-vazstanoveno-e-dvizhenieto-na-tovarni-avtomobili-nad-12-tona-prez-prohoda-pechinsko.html", "text": "Възстановено е движението на товарни автомобили над 12 тона през прохода Печинско. Това съобщиха от пресцентъра на  Агенция \"Пътна инфраструктура\" .", "date": "2019.01.06", "title": "Смолян: Възстановено е движението на товарни автомобили над 12 тона през прохода Печинско"}
{"url": "http://www.focus-news.net/news/2019/01/06/2609094/pazardzhik-mikrobus-se-e-sblaskal-s-rodopskata-tesnolineyka-v-rayona-na-velingrad.html", "text": "Микробус се е сблъскал с родопската теснолинейка в района на Велинград, съобщи за  Радио „Фокус“ – Пазарджик  Мирослав Стоянов - говорител на ОДМВР-Пазарджик. По думите му, сигнал за катастрофата е получен на тел. 112 около 10.30 часа тази сутрин. „Сигналът е отработен от служители на Районното управление на полицията във Велинград. Преминаващ на неохраняем жп прелез микробус не е съобразил идването на теснолинейката по жп релсите и се е блъснал в нея. За щастие няма пострадали хора, но са нанесени сериозни материални щети по микробуса. Извършен е оглед от полицейски служители от Велинград, уведомена е и Окръжната прокуратура в Пазарджик“, уточни Стоянов. Той допълни, че родопската теснолинейка е продължила по направлението си. \r\nАлбена ЖИЛЕКОВА", "date": "2019.01.06", "title": "Пазарджик: Микробус се е сблъскал с родопската теснолинейка в района на Велинград"}
{"url": "http://www.focus-news.net/news/2019/01/06/2609083/vidin-26-godishniyat-bogdan-georgiev-izvadi-krasta-ot-ledenite-vodi-na-dunav-v-grada.html", "text": "26-годишният Богдан Георгиев извади кръста от ледените води на Дунав във Видин, предаде репортер на  Радио „Фокус“ – Видин  Стотици хора дойдоха в подножието на крепостта „Баба Вида“  За победителя от Община Видин са осигурили парична награда, на  първите десет участници Общината също ще раздаде парични награди. 26-годишният Богдан Георгиев бе поздравен от видинския митропоиит Даниил и от кмета на Община Видин Огнян Ценков.  Празникът Богоявление във Видин  започна с тържествената света литургия, която бе отслужена в катедралния храм “Св. вмчк Димитър Солунски“. На богослужението  присъства и кметът на града Огнян Ценков. От храма потегли литийно шествие към градския плаж край крепостта „Баба Вида“. Там бе извършена церемонията по хвърляне на кръста във водите на река Дунав. \r\nАнна ЛОЗАНОВА", "date": "2019.01.06", "title": "Видин: 26-годишният Богдан Георгиев извади кръста от ледените води на Дунав в града"}
{"url": "http://www.focus-news.net/news/2019/01/06/2609097/smolyan-vazstanoveno-e-dvizhenieto-na-avtomobili-nad-12-tona-s-remarketa-i-poluremarketa-po-pat-3-866-devin-mihalkovo.html", "text": "Възстановено е движението на автомобили над 12 тона с ремаркета и полуремаркета по път ІІІ-866 Девин - Михалково. Това съобщиха от  Агенция \"Пътна инфраструктура\" .", "date": "2019.01.06", "title": "Смолян: Възстановено е движението на автомобили над 12 тона с ремаркета и полуремаркета по път ІІІ-866 Девин - Михалково"}
{"url": "http://www.focus-news.net/news/2019/01/06/2609091/burgas-tarzhestven-ritual-po-polagane-na-ventsi-i-tsvetya-se-provede-pred-pametnika-hristo-botev-po-povod-171-godini-ot-rozhdenieto-mu.html", "text": "Тържествен ритуал по полагане на венци и цветя се проведе пред паметника Христо Ботев В Бургас по повод 171 години от рождението му, предаде репортер на  Радио „Фокус“-Бургас . Стотици жители и гости на града се включиха в ритуала. Сред официалните лица бяха кметът на Бургас Димитър Николов, зам.-кметът Йорданка Ананиева, зам. областен управител Севдалина Турманова, директорът на ОДМВР старши комисар Калоян Калоянов и общественици. В събитието участваха и Представителният духов оркестър на Военноморските сили и части от Бургаския гарнизон. \r\nДеница ДИМИТРОВА", "date": "2019.01.06", "title": "Бургас: Тържествен ритуал по полагане на венци и цветя се проведе пред паметника Христо Ботев по повод 171 години от рождението му"}
{"url": "http://www.focus-news.net/news/2019/01/06/2609096/the-american-conservative-zashto-sasht-nyama-da-sa-v-sastoyanie-da-napusnat-siriya-barzoi.html", "text": "САЩ няма да са в състояние да изтеглят военнослужещите си от Сирия, защото държавният глава Доналд Тръмп и неговият кръг остават ангажирани с действия срещу Иран, пише професорът по политически науки в Университета в Колорадо и автор на книгата „Република в опасност: Американската империя и либералната традиция“ Дейвид С. Хендриксън в статия за списание  The American Conservative .  \r\nВъпросът за антииранската програма на администрацията във Вашингтон остана на заден план заради решението на Доналд Тръмп за оттегляне на американските сили от Сирия. САЩ се отказаха от ядрената сделка с Иран, подписана от предходния президент Барак Обама с Иран и страните партньори и, ако вземем предвид думите му по време на пресконференцията във вторник, лидерът на Белия дом не показва никакви признаци на съжаление за тази неблагоразумна стъпка. Освен това Вашингтон води икономическа война срещу Иран, според традиционните критерии на международното право. \r\nПоради тази антииранска програма САЩ подливат вода за незаконна война на Саудитска Арабия в Йемен – точно както правеше и Обама.  \r\nС решението си да оттегли американските войски от Сирия, Тръмп е ранил, може би смъртно, неоконсервативния план да използва кюрдите като лост срещу Турция и Иран. Но не вярвайте за секунда, че голямата игра е свършила. Големите изявления, че решението на Тръмп за Сирия сигнализира за оттегляне от САЩ Близкия изток, трябва да се разглеждат с най-голяма степен на съмнение. Не е изключено възможността това отстъпление на Тръмп от един от антииранските фронтове да бъде съпътствано в бъдеще с напредък по друг. \r\nОт началото на гражданската война в Сирия администрацията на Обама зае позицията, че „Асад трябва да отиде”, поставяйки САЩ на страната на сирийската опозиция. За съжаление опозицията доминира не от свободолюбивите бунтовници, а от джихадистите, които оксиморон на свободата, тъй като войната привлече десетки хиляди фанатици от чужбина. След като Вашингтон се ангажира с отстраняването на Асад, Америка беше принудена да влезе в неформален съюз с джихадистите. САЩ не създадоха „Ислямска държава“ или „Джабхан ан-Нусра“, но провеждаха политика в Сирия, заедно със своите съюзници Турция и Саудитска Арабия, които допринесоха значително за властта на джихада. \r\nСлед впечатляващите победи на „Ислямска държава“ през 2014 г. Обама отвори два нови фронта във войната срещу терора, един в Ирак и един в Сирия, един легален и нелегален, един оправдан, а другият не. В Ирак имаше основателни причини да подкрепим правителството, както направи САЩ. В Сирия обаче действат и други мотиви. Официалният императив да се работи за свалянето на Асад са усилията на САЩ срещу „Ислямска държава“. И след като нямаше как Ващингтон да работи с Дамаск или Москва, то трябваше да си сътрудничи с кюрдите. И наистина, кюрдите, около 10% от населението, станаха единствената реална подкрепа в Сирия за операциите на САЩ. Това доведе до лошия ефект от вбесяването на турците и разширяването на кюрдския териториален контрол над некюрдските региони, като всички те бяха несъмнено подплатени от американски обещания за бъдеща подкрепа за кюрдите. \r\nОттеглянето на американски войски от Сирия е силно желателно, а отричането на тези обещания към кюрдите може да е било неизбежно (ние наистина не знаем какво е обещано). Да се направи това внезапно и без обяснение обаче е трудно да се оправдае. Отговорната политика на оттегляне - курс, който очевидно не е предпочитан нито от Тръмп, нито от повечето местни критици, би била да се работи с Русия, Сирия и Турция, за да се осигури автономна кюрдска област в контекста на примирие или мирно споразумение. След това оттеглянето на САЩ ще продължи, за да се намали опасността от кръвопролитие. \r\nОстава да се види как ще се развие всичко това. Тръмп, след консултации с турския президент Реджеп Тайип Ердоган на 23 декември, удължи срока за изтегляне на войските до 120 дни. Все още може да го промени. Турските сили изглеждат неспокойни. \r\nСпоред критиците на Тръмп, най-лошото нещо, което той е направил при обявяването на оттеглянето от Сирия, е да признае поражението на Русия, Иран и правителството на Асад. Според мнозина трите сили работят коварно за цели, които са еднакво лоши. Истината обаче е далеч по-малко черно-бяла.  \r\nРусия действаше сама за себе си, но и за международен ред, когато ставаше дума за помощ на Сирия срещу въстаниците, с които САЩ се съюзиха, като ги нарекоха „умерени бунтовници\". Квазисъюзът на САЩ с „Ал Кайда\" е толкова лош, колкото оценката на моралната несигурност, заплашваща по-нататъшното разрушаване на Сирия и превземането на столицата Дамаск. Русия се намеси през 2015 г. по покана на сирийското правителство, за да отблъсне този призрак, и помогна да се организират безбройните примирия и разделения сред бойците, които вдигнаха обсади в големи райони през последните две години. Тя също така спонсорира преговорите в Астана за разрешаване на кризата с турците и иранците, последната от които беше през ноември. \r\nЖеланието за мирно уреждане на сирийската война трябва да бъде очевидно. Колкото повече се улеснява връщането на бежанците, толкова по-малка ще бъде тежестта върху западните страни. Разходите за войната бяха ужасяващи; копнеж за нормалност е категоричното желание на изтощените оцелели. Асад е популярен в Сирия. Причината е проста: той спечели войната срещу въстаниците, които в продължение на пет години взимаха заложници от общностите и опустошаваха обсадените градове. \r\nИ все пак администрацията на Тръмп, заедно с останалата част от Вашингтон, е решително настроена срещу възстановяването на Сирия. Въпреки оттеглянето на войските, Тръмп изглежда вероятно ще се придържа към трите „не“-та: няма реална подкрепа за завръщането на бежанците, няма признаване на режима и няма средства за възстановяване от САЩ или от някой друг. Нека страдат. Това изглежда е основната идея. \r\nКонструктивната политика щеше да покаже, че САЩ ще се присъединят към мирния процес в Астана, ще признаят сирийското правителство и ще работят за прекратяване на войната. Общата цел на Русия и Америка ще бъде автономията на кюрдите под сирийския флаг при условие за оттеглянето на кюрдската подкрепа за сънародниците им Турция. Асад ще бъде приет като победител във войната, с Русия, която контролира отслабването на напрежението и защитата на прогоненото население. \r\nПречките пред икономическото възстановяване на Сирия ще бъдат премахнати, в замяна на което „Хизбула“ и Иран ще намалят влиянието си. Това са очертанията на правдоподобно споразумение. В детайлите има много дяволи, но защо да не работим за тези цели по дипломатически път? Защо да не работим за мир? \r\nНякои знаят защо не. Ако си сътрудничиш с Русия, небето ще падне. Асад е зло и трябва да бъде свален. Ако американските сили излязат от Сирия, кой ще блокира Иран? Каквито и да бъдат победите, които Асад регистрира у дома, трябва да разберем, че трябва решително да им се противопоставяме в чужбина и да положим  усилия за предотвратяване на възстановяването на Сирия. \r\nТова е жестока политика на колективно наказание, която всъщност е непродуктивна в укрепването на интересите на САЩ. Дори онези, които критикуват и подкрепят отговорното оттегляне, изискват Асад да бъде съден в Хага в процес на военни престъпления, позиция, която изглежда неразличима на практика от трите „не“-та.  \r\nМалко вероятно е да се откаже от този консенсус. Той казва:„Приключихме“; по всяка вероятност не сме. Тръмп обяви оттеглянето на американските сили от Сирия, но неговата администрация все още е обвързана със сваляне на режима и икономическа война срещу народа. Тръмп все още е активно ангажиран с другите антиирански фронтове. Той ще бъде под силен натиск, за да покаже своята самоувереност по този въпрос. А той може да си мисли, че има предимството да го направи.   Тереза Герова", "date": "2019.01.06", "title": "The American Conservative: Защо САЩ няма да са в състояние да напуснат Сирия бързо?"}
{"url": "http://www.focus-news.net/news/2019/01/06/2609100/sport-plishkova-specheli-tenis-turnira-v-brizbeyn.html", "text": "Каролина Плишкова спечели турнира в Бризбейн, Австралия с награден фонд 1 милион долара. Бившата номер 1 в света победи украинката Леся Цуренко с 4:6, 7:5, 6:2 след два часа игра.  \r\nПлишкова вдигна 12-и трофей в кариерата си и втори в Бризбейн след 2017 година. С успеха днес тя ще прогресира с една позиция в световната ранглиста и ще измести от седмото място сънародничката си Петра Квитова.   \r\nЦуренко, която остана с четири титли, ще запише рекордно класиране, като от понеделник ще бъде 24-а в класацията на Женската тенис асоциация. \r\nВенцислав ДРАГОМАНОВ", "date": "2019.01.06", "title": "Спорт: Плишкова спечели тенис турнира в Бризбейн"}
{"url": "http://www.focus-news.net/news/2019/01/06/2609098/plovdiv-171-godini-ot-rozhdenieto-na-poeta-i-revolyutsioner-hristo-botev-byaha-otbelyazani-s-tarzhestven-miting-v-kalofer.html", "text": "171 години от рождението на поета и революционер Христо Ботев бяха отбелязани с тържествен митинг в Калофер. Това съобщиха от пресцентъра на  Община Карлово . Да почетат големия българин в подножието на неговия паметник застанаха вицепрезидентът Илияна Йотова, кметът на община Карлово д-р Емил Кабаиванов, заместник-министър председателят по икономическата и демографска политика Марияна Николова, заместник-министърът на образованието и науката Таня Михайлова, народни представители, политически лидери, общественици, стотици жители и гости на Ботевия роден град. \r\n„Христо Ботев се роди, закърмен с идеите за свобода и социална справедливост. Той изгря като звезда на небосклона и бързо изгоря, но не напразно! Ботев успя да превърне поробените българи в юнаци, готови да дадат живота си за свободата на България. Ботев беше войвода и загина като войвода и герой на България!”, каза кметът на Карлово д-р Кабаиванов. \r\nЗа непреходната следа, оставена от Христо Ботев в нашата историческа памет, за значението на неговата личност и мястото й в душите и сърцата на съвременните българи тържествено слово произнесе вицепрезидентът Илияна Йотова. \r\nГирлянд на славата, венци и цветя от признателния български народ и от държавните институции бяха положени пред паметника на революционера. Глави в знак на почит сведоха официалните гости, деца и възрастни, дошли на честването.", "date": "2019.01.06", "title": "Пловдив: 171 години от рождението на поета и революционер Христо Ботев бяха отбелязани с тържествен митинг в Калофер"}
{"url": "http://www.focus-news.net/news/2019/01/06/2609095/liderat-na-bsp-korneliya-ninova-botev-e-zhiv-vav-vsyako-balgarsko-sartse.html", "text": "Днес Калофер и цяла България се покланяме пред един от най-великите българи- Христо Ботев. Това заяви лидерът на БСП Корнелия Нинова, съобщиха от пресцентъра на  партията . \"Пророчеството му: \"тоз, който падне в бой за свобода, той не умира\", се сбъдна. Ботев е жив във всяко българско сърце. Той ни остави Завет да бъдем свободни хора. Нека пазим и изпълним този Завет\", каза още Корнелия Нинова.", "date": "2019.01.06", "title": "Лидерът на БСП Корнелия Нинова: Ботев е жив във всяко българско сърце"}
{"url": "http://www.focus-news.net/news/2019/01/06/2609099/dimitar-minev-narodna-biblioteka-ivan-vazov-plovdiv-i-dnes-hristo-botev-e-edin-ot-nay-dostoynite-sinove-na-balgariya-posvetili-tseliya-si-saznatelen-zhivot-i-sebe-si-na-otechestvoto.html", "text": "И днес Христо Ботев е един от най-великите и достойни синове на България, посветили целия си съзнателен живот и себе си на Отечеството с едничката мисъл: „Но стига ми тая награда – да каже нявга народа: умря сиромаха за правда, за правда и за свобода…”. Това каза в словото си пред паметника на Христо Ботев в града по повод 171 години от рождението на героя Димитър Минев, директор на Народна библиотека „Иван Вазов“ в Пловдив, предаде репортер на  Радио „Фокус“ – Пловдив . По думите му, Христо Ботев остава както в учебниците, така и в ума на българина от началото на подвизите му, чак до сега – повече от век и половина по-късно, ще остане и за в бъдеще. \r\n„На днешния ден се навършват 171 години от рождението на една от най-значимите личности в българската история – поета, писателя, журналиста и революционера Христо Ботьов Петков, по-известен като Христо Ботев. В каквато и последователност да се поставят тези прояви на Ботев, те винаги са изключително важни и значими и не могат да се степенуват. Гениален поет, изключителен писател, ненадминат публицист, непримирим и недостижим хъш и бунтовник. Роден в Калофер точно на Рождество Христово (25 декември-стар стил), той идва на този свят не само с името си, но и с мисията на Спасителя, да се врече и жертва за Отечеството и народа си и да стигне до своята Голгота едва 28-годишен. Творчеството на гениалния поет, макар и не особено голямо, но изключително по художествените си качества, бележи най-високата точка в българската предосвобожденска епоха, прехвърля границите на националната култура и придобива общочовешка значимост. Но Ботев е не само голям поет, той е и ярък публицист, който успява с талантливото си перо да увлече и приобщи своите съвременници към един нов революционен идеал. Въоръжен с изящната си българска реч, с острия си и точен език, той успява да продължи делото на Апостола и да запали искрите на надеждата и увереността, че българите сами могат да отхвърлят робството с бунт и революция“, каза в словото си Димитър Минев. \r\n„Започва един от най-величавите и трагични моменти от българската история – подготовката и избухването на Априлското въстание. За краткия си и неспокоен живот Ботев е избрал доброволно и с ясно съзнание саможертвата в името на жадуваната от всички свобода. „От сичкото това, що казахме дотука, ние не можеме да направиме друго никакво заключение, освен това, че единственото спасение на нашия народ се състои в революцията. Който има уши, той нека чуе. Нашата революционна партия скоро ще покаже де е, какво е и какво иска…“ – изповядва Ботев. Само за няколко месеца от юли 1875 година Христо Ботев оглавява революционния комитет в Букурещ и успява да запали с огненото си слово и несломим ентусиазъм много съратници за общото дело – революцията. Но спечелва и немалко противници и не последователи на бунтовната дейност. Част от апостолите го изоставят и се преместват в Гюргево. Той не е член на Гюргевския революционен комитет, но се смята за част от „революционната партия“ за освобождение на България и затова се заема да помогне с каквото умее за революцията. С младежкия си ентусиазъм се хвърля да организира въоръжена чета, която опитни хайдути-воеводи да поведат в неравната битка. „Той не сядаше, не лягаше, не дояждаше в тия дни – разказва Иван Вазов – Той тичаше от кафене в кафене, от кръчма в кръчма, от хан на хан, от къща на къща – да навижда, да разговаря, да посреща, да разпаля бъдещите си другари в трудното предприятие.“ Кой ще поведе юнаците ако не вехтите и опитни войводи Филип Тотю, Панайот Хитов и Дядо Желю? За зла участ, а и някак си чисто по нашенски и воеводите заминават на по-важна за тях мисия в Сърбия, и комитетските пари неизвестно къде потъват и остават 200-те юнаци, решени на всичко и готови да се жертват в името на свободата. „Аз ще ви стана воевода! Приемате ли ме?“ – заявява Христо Ботев по зла ирония на съдбата пред Никола Обретенов и Георги Апостолов – обвинявани за провала на подготовката в III-ти Врачански революционен окръг, а дори и за гибелта на воеводата. За оклеветения и изолиран от комитетските дела Ботев това е същински подарък от съдбата. „Аз съм весел и радостта ми няма граници, като си наумя, че „Моята молитва“ се сбъдва“ – пише той в едно от предсмъртните си писма“, продължи директорът на Народна библиотека „Иван Вазов“ в Пловдив. \r\n„Така верен на свободолюбивия си дух и на веруюто, че освобождение може да се случи само чрез революция, Ботев поема по пътя на своята Голгота. „Няма власт над оная глава, която е готова да се отдели от плещите си в името на свободата и за благото на цялото човечество.“ – заявява поетът. На 17 май преди обяд „Радецки“ спира в Оряхово. На палубата се качват врачаните Стефанаки и Сава Савови. „Те ни увещаваха – свидетелства Кирил Ботев – четата да не заминава за вътрешността на България, защото още нищо не било готово. Но ние бяхме тръгнали, а за връщане и дума не можеше да става“. Най-неочаквано се оказва, че няма и помен от масовата подкрепа и съпричастност, няма и помен от народа, който са дошли да освобождават. Това не може да сломи Христо Ботев, който е предвидил доста по-рано, още в поезията си своя път и неотклонно го следва. \r\nАз вече пушка нарамих \r\nи на глас тичам народен \r\nсрещу врагът си безверни. \r\nТам аз за мило, за драго, \r\nза теб, за баща, за братя, \r\nза него ще се заловя, \r\nпък… каквото сабя покаже \r\nи честта, майко, юнашка! \r\nСега след толкова години можем твърдо да заявим, че дори само Ботев и Левски определят огромната духовна територия на България, че за да си истински българин, трябва да ги носиш в сърцето си като величави титани и да се гордееш, че си техен потомък“, каза Димитър Минев. \r\n„Толкова проникновен и възвишен бе Христо Ботев в краткия си, но бурен и смислен живот, че успя да предскаже и безсмъртието си: „Тоз, който падне в бой за свобода, той не умира“, добави директорът на Народна библиотека „Иван Вазов“ по време на тържественото отбелязване на 171 години от рождението на героя. \r\nТони МИХАЙЛОВ", "date": "2019.01.06", "title": "Димитър Минев, Народна библиотека „Иван Вазов“ – Пловдив: И днес Христо Ботев е един от най-достойните синове на България, посветили целия си съзнателен живот и себе си на Отечеството"}
{"url": "http://www.focus-news.net/news/2019/01/06/2609088/vitseprezidentat-iliyana-yotova-dnes-tryabva-da-razsechem-okovite-na-nishtetata-na-nepravdata-i-omrazata.html", "text": "Днешните окови на нищетата, на неправдата и омразата трябва да бъдат разсечени така, както Ботев разсичаше със сабята и словото си робските окови. Това заяви вицепрезидентът Илияна Йотова в тържественото си слово на честванията на 171-годишнината от рождението на Христо Ботев, които се проведоха в Калофер, съобщиха от  прессекретариата на държавния глава .  \r\n„Нека днес прочетем завета на българския революционер и гениален поет, който повелява – няма място за полуистини, полугерои, полусвобода, полувяра, за „слепци с очи“, за псевдогерои и лъжеидеали“, призова вицепрезидентът.  \r\n„Да бъдеш без свобода свободен, защото духът не признава окови, силно да любиш и мразиш, но да си силен и за да поискаш прошка – това не е дадено на всеки. Само на избраните“, отбеляза Илияна Йотова. Вицепрезидентът посочи, че думите на Ботев са актуални и днес, стиховете – все така верни, а сатирата пробожда право в сърцето.  \r\nИлияна Йотова цитира веруюто на Ботев, че човек в пълния смисъл на думата може да се нарече само онзи, който е свободен. „Днес ние продължаваме да търсим свободата в себе си, някои дори я смятат за опасна“, заяви вицепрезидентът. По думите й днес отнемаме права, все по-разделени и по-отчуждени сме от всякога.  \r\n„И днес, 171 години след рождението на Ботев, ги има „малките хора, които вършат големи работи“. Всеки от нас трябва да носи това самочувствие, защото в жилите ни тече тази кръв, защото стъпваме на земята, на която той падна на колене, за да я целуне с преклонение“, посочи Илияна Йотова.  \r\n„Никое тържествено слово не е достатъчно, за да изрази преклонението, възхищението и гордостта ни, че Христо Ботев е наш, един от нас, българин. По-важно от думите, красиво наредени в речите, е свидното кътче в сърцето на всеки българин, в което е запазено мястото за великия поет и революционер“, изтъкна вицепрезидентът. Илияна Йотова посочи, че националният герой е жив и отвъд пределите на България и упование в него търсят дори в далечното бесарабско село Задунаевка, в което Ботев за кратко е бил учител.   \r\nИлияна Йотова се обърна към множеството хора, стекли се да отдадат почит на Христо Ботев, с думите: „Всички ние днес тук сме пример за това как се пази национална памет, за това що е нестихваща национална енергия и колко жив е духът на свободата. Когато сме всички заедно, обединени от обща цел, към която се стремим с неизчерпаем плам, можем да изградим така жадуваното по-добро бъдеще за България.“  \r\nВ края на словото си вицепрезидентът отбеляза, че свободата е избор, на всеки.", "date": "2019.01.06", "title": "Вицепрезидентът Илияна Йотова: Днес трябва да разсечем оковите на нищетата, на неправдата и омразата"}
{"url": "http://www.focus-news.net/news/2019/01/06/2609102/kyustendil-19-godishniyat-erik-kirilov-izvadi-bogoyavlenskiyat-krast-ot-vodite-na-reka-dzherman-v-dupnitsa.html", "text": "19-годишният Ерик Кирилов извади богоявленският кръст от водите на река Джерман в Дупница, предаде репортер на  Радио „Фокус” – Кюстендил . Той бивш възпитаник на Гимназия „Академик Сергей Корольов” в града. Ритуалът се проведе на Наковия мост над река Джерман, където архиерейският наместник отец Георги Паликарски благослови всички жители на общината за здраве, късмет и благополучие. В ритуала по спасяването на богоявленския кръст участваха над 30 млади мъже. „Макар да го хващам за втори път, тръпката е неописуема. Трябва да го преживее, за да разбере. Пожелавам си само да сме живи и здрави”, каза Ерик Кирилов. Участниците в ритуала направиха шествие из улиците на Дупница, а присъстващите жители се включиха в български хора, подети от фолклорни състави от община Дупница. \r\nВенцеслав ИЛЧЕВ", "date": "2019.01.06", "title": "Кюстендил: 19-годишният Ерик Кирилов извади богоявленският кръст от водите на река Джерман в Дупница"}
{"url": "http://www.focus-news.net/news/2019/01/06/2609105/pazardzhik-natovareno-e-dvizhenieto-po-patya-varvara-velingrad.html", "text": "Натоварено е движението по пътя Варвара – Велинград, колони от автомобили се образуват при поредицата от опасни завои, предаде репортер на  Радио „Фокус” – Пазарджик . Повече автомобили се движат в посока Велинград. Курортът е предпочитан не само от жителите на област Пазарджик, а и от туристи от цялата страна за почивните дни. Отсечката се използва и от пътуващите за Сърница и Юндола, които също са сред предпочитаните места през зимата. По направлението на места има опасност от падащи камъни и водачите трябва да преминават с повишено внимание. На входа на дефилето има светлинно табло, което указва опасността. Патрули на „Пътна полиция” са разположени на изхода на Велинград и на кръстовището за село Варвара по главния път Пазарджик – Белово. \r\nАлбена ЖИЛЕКОВА", "date": "2019.01.06", "title": "Пазарджик: Натоварено е движението по пътя Варвара – Велинград"}
{"url": "http://www.focus-news.net/news/2019/01/06/2609103/pazardzhik-chetiri-momcheta-hvanaha-i-izvadiha-ednovremenno-bogoyavlenskiya-krast-v-peshtera.html", "text": "Четири момчета хванаха и извадиха едновременно Богоявленския кръст в Пещера, предаде репортер на  Радио „Фокус“ – Пазарджик . Това са Константин Спасов, Васил Димов, Борис Иванов и Костадин Тахов. Те скочиха заедно във водите на езерото в центъра на града и заедно извадиха кръста. Момчетата бяха посрещнати от кмета Николай Зайчев, който им връчи парична награда. Поощрение те получиха и от народния представител Десислава Костадинова. Стотици жители и гости на Пещера се събраха в района около езерото в централния парк в Пещера. Йордановден в Пещера започна със шествие, водено от всички пещерски свещеници и архиерейският наместник отец Любомир. В шествието се включиха кметът Николай Зайчев, народният представител Десислава Костадинова, ръководството на общината и много граждани. Дошлите край езерото бяха благословени от свещениците, които по-късно осветиха кабинета на градоначалника Николай Зайчев, както и цялата сграда на Общината, за да бъдат успешни и полезни делата на работещите в нея. \r\nАлбена ЖИЛЕКОВА", "date": "2019.01.06", "title": "Пазарджик: Четири момчета хванаха и извадиха едновременно Богоявленския кръст в Пещера"}
{"url": "http://www.focus-news.net/news/2019/01/06/2609104/blagoevgrad-ilian-tomanov-hvanaliyat-za-vtora-poredna-godina-krasta-na-bogoyavlenie-pozhela-zdrave-na-vsichki.html", "text": "Илиан Томанов, който хвана за втора поредна година кръста в Благоевград пожела на всички здраве, предаде репортер на  Радио „Фокус“ – Пирин . Той каза, че е изключително щастлив и най-важното по думите му е да бъдем по-добри хора. „Здраве, щастие и късмет желая на всички през Новата година“, добави Томанов. Според него, когато вършим добри дела ни се случват хубавите неща. „На 23 години съм, от Благоевград, работя и спортувам като за втора поредна година хващам кръста. Мога да кажа, че ние българите сме много силен народ. Потопих се в студените води на Бистрица за здраве и пожелавам същото на всички“, допълни Илиан Томанов. \r\nДенис НИКИФОРОВ", "date": "2019.01.06", "title": "Благоевград: Илиан Томанов, хваналият за втора поредна година кръста на Богоявление, пожела здраве на всички"}
{"url": "http://www.focus-news.net/news/2019/01/06/2609106/dimitris-tsanakopulos-v-gratskiya-parlament-ima-mnozinstvo-za-prespanskoto-sporazumenie.html", "text": "Министърът без портфейл и говорител на правителството в Атина Димитрис Цанакопулос увери, че в гръцкия парламент има мнозинство за ратифицирането на Преспанското споразумение, предава скопската телевизия  „Канал 5“ . \r\nВинаги съм мислил, че споразумението от Преспа, по един балансиран, справедлив и полезен начин, решава въпроси, които са предизвикали съмнения и разделение между нашата страна и БЮРМ, подчерта Цанакопулос в интервю за гръцката информационна агенция ANA-MPA, цитирано от македонската телевизия. Съгласно думите му, представените конституционни промени, както и последните изявления на македонския премиер потвърждават това становище, като същевременно разрушават аргументите на опозиционната „Нова демокрация“. \r\nЦанакопулос подчерта, че ратифицирането на Договора от Преспа е в интересите на Гърция и на по-широкия регион, и изрази убеждението, че ще има мнозинство в гръцкия парламент. \r\n„Въз основа на изразените възгледи по този въпрос е ясно, че споразумението от Преспа събира абсолютно мнозинство от общия брой на депутатите. Сигурен съм, че прогресивните политически сили и прогресивните депутати, независимо от различията, които могат да имат с правителствената политика, няма да пропуснат тази историческа възможност“, подчерта гръцкият политик, добавяйки, че приоритетът трябва да бъдат интересите на страната, а не предизборната тактика или партийни стремежи. \r\nЗапитан дали „Нова демокрация“ може да гласува по протокола за влизането на Македония в НАТО, говорител на гръцкото правителство и министър без портфейл казва, че „това ще зависи от обхвата на лицемерието на (Кириакос) Мицотакис\". \r\nЩо се отнася до това дали евентуалното оттегляне на „Независими гърци“ може да доведе до предсрочни парламентарни избори в страната, Цанакопулос обясни, че правителството ще сложи край на мандата си, защото „предстоят големи политически и институционални предизвикателства\".   Тереза Герова", "date": "2019.01.06", "title": "Димитрис Цанакопулос: В гръцкия парламент има мнозинство за Преспанското споразумение"}
{"url": "http://www.focus-news.net/news/2019/01/06/2609093/vitseprezidentat-iliyana-yotova-tryabva-po-chesto-da-preprochitame-pozhaltelite-stranitsi-koito-ni-zaveshta-genialniyat-poet-hristo-botev.html", "text": "Днес трябва по-често да препрочитаме пожълтелите страници, които ни завеща гениалният поет Христо Ботев. Това каза вицепрезидентът Илияна Йотова в тържественото си слово по време на честванията на 171-ата годишнина от рождението на Христо Ботев в Калофер, предаде репортер на  Радио „Фокус“ - Пловдив .  \r\n„Само онзи, който е свободен, може да се нарече човек, в пълния смисъл на думата, това ни остави поетът“, посочи Йотова. По думите и тази свобода ние търсим и днес, търсим я в себе си. „Вярата, че човешкото общество е създадено, за да твори добро по цялото земно кълбо днес звучи по друг начин. Отнемаме си сами права, разделени. Говорим за единение, но сме по отчуждени от всякъде“ь посочи вицепрезидентът.  Затова трябва да препрочитаме неговите завети и да видим в тях, че тази любов към народа си, която струи оттам, не може да бъде само лозунг, а трябва да бъде осъзнато от всички нас. „Днес няма място за полуистини, полугерои, полусвобода, полувяра, за „слепци с очи“, за псевдогерои и лъжеидеали“, призова вицепрезидентът. „Да бъдеш без свобода свободен, защото духът не признава окови, силно да любиш и мразиш, но да си силен и за да поискаш прошка – това не е дадено на всеки. Само на избраните“, отбеляза Илияна Йотова. \r\nВицепрезидентът посочи, че думите на Ботев са актуални и днес, стиховете – все така верни, а сатирата пробожда право в сърцето. \r\n„И днес, 171 години след рождението на Ботев, ги има „малките хора, които вършат големи работи“, каза още Йотова и отново призова българите да носим това самочувствие, защото в жилите ни тече тази кръв, защото стъпваме на земята, на която Ботев падна на колене, за да я целуне с преклонение. \r\n„Никое тържествено слово не е достатъчно, за да изрази преклонението, възхищението и гордостта ни, че Христо Ботев е наш, един от нас, българин. По-важно от думите, красиво наредени в речите, е свидното кътче в сърцето на всеки българин, в което е запазено мястото за великия поет и революционер“, изтъкна вицепрезидентът. Илияна Йотова посочи, че националният герой е жив и отвъд пределите на България и упование в него търсят дори в далечното бесарабско село Задунаевка, в което Ботев за кратко е бил учител. \r\n„Всички ние днес тук сме пример за това как се пази национална памет, за това що е нестихваща национална енергия и колко жив е духът на свободата“, каза още Илияна Йотова. \r\nКогато сме всички заедно, обединени от обща цел, към която се стремим с неизчерпаем плам, можем да изградим така жадуваното по-добро бъдеще за България“, добави тя. \r\nВицепрезидентът Илияна Йотова участва в тържествата, посветени на 171 години от рождението на Христо Ботев в родния му град Калофер.  \r\nВ музея на Ботев Илияна Йотова поднесе цветя пред бюста на поета и революционер и пред паметника на майка му Иванка Ботева.  \r\nСлед това Йотова поднесе цветя пред паметника на бащата на поета революционер Ботьо Петков, след което посети и мемориалния комплекс „Христо Ботев“, където също имаше поклонение. \r\nЦветана ТОНЧЕВА", "date": "2019.01.06", "title": "Вицепрезидентът Илияна Йотова: Трябва по-често да препрочитаме пожълтелите страници, които ни завеща гениалният поет Христо Ботев"}
{"url": "http://www.focus-news.net/news/2019/01/06/2609090/plovdiv-gradat-otbelyaza-tarzhestveno-171-godini-ot-rozhdenieto-na-hristo-botev.html", "text": "Пловдив отбеляза тържествено 171 години от рождението на Христо Ботев, предаде репортер на  Радио „Фокус“ – Пловдив . Церемонията бе пред паметника на поета-революционер в Цар Симеоновата градина. Участие във военния ритуал взеха почетни формирования от Пловдивския гарнизон. Тържественият строй бе приет от бригаден генерал Явор Матеев, командир на гарнизона. Водещ на церемонията бе актьорът от Драматичен театър – Пловдив Петър Тосков, а слово за делото и живота на великия българин произнесе Димитър Минев – директор на Народна библиотека „Иван Вазов“ в града. \r\n„Христо Ботев идва на този свят не само с името си, но и с мисията на Спасителя – да се врече и жертва за отечеството и народа си, за да достигне до своята Голгота едва 28-годишен. Творчеството на гениалният поет, макар и не особено голямо, но изключително в художествените си качества, бележи най-високата точка в българската предосвобожденска епоха, прехвърля границите на националната култура и придобива общочовешка значимост. Но Ботев не е само голям поет, той е и ярък публицист, който успява с талантливото си перо да увлече народа към нов революционен идеал“, каза в словото си Димитър Минев.  Той посочи, че за краткия си и неспокоен живот, Ботев е избрал доброволно и с ясно съзнание саможертвата в името на жадуваната от всички свобода. \r\nВ тържествената церемония по повод 171 години от рождението на Христо Ботев участваха също народни представители, зам.-кметове, районни кметове и представители от общинската администрация, общественият посредник на Община Пловдив, председателят на Общинския съвет Савина Петкова, Командването на Пловдивския гарнизон, представители на армията, политически и обществени организации, също десетки граждани. \r\nБяха поднесени венци и цветя пред паметника на великия български поет и революционер. \r\nТони МИХАЙЛОВ", "date": "2019.01.06", "title": "Пловдив: Градът отбеляза тържествено 171 години от рождението на Христо Ботев"}
{"url": "http://www.focus-news.net/news/2019/01/06/2609112/predsedatelyat-na-pg-na-gerb-tsvetan-tsvetanov-shte-prisastva-na-otkrivaneto-na-obnovenata-kartinna-galeriya-v-godech-na-7-yanuari.html", "text": "Председателят на ПГ на ГЕРБ и зам.-председател на партията Цветан Цветанов ще присъства на откриването на обновената картинна галерия в Годеч. Това съобщиха от пресцентъра на  ПП ГЕРБ . Събитието ще се проведе на 7 януари 2019 г. (понеделник) от 12.00 часа в сградата на галерията, намираща се на площад „Свобода“ 2. \r\nСлед ремонт със средства на Общината на първия етаж в културния кът са обособени помещения за изложбена зала. Първата експозиция там ще бъде на известния годечки художник Тодор Николов, който ще представи свои 50 авторски картини, дарени лично от него на Общината.", "date": "2019.01.06", "title": "Председателят на ПГ на ГЕРБ Цветан Цветанов ще присъства на откриването на обновената картинна галерия в Годеч на 7 януари"}
{"url": "http://www.focus-news.net/news/2019/01/06/2609107/tsvetan-tsvetanov-gerb-pozhelavam-na-vsichki-mnogo-zdrave-kasmet-i-blagodenstvie-a-na-imenitsite-chestit-praznik.html", "text": "Днес православната църква отбелязва един от най-големите християнски празници - Богоявление. На този ден Исус Христос е кръстен във водите на река Йордан от Йоан Кръстител. Също така се вярва, че на този празник небето се отваря и най-съкровените желания на хората стигат до Бог. Затова пожелавам на всички много здраве, късмет и благоденствие, а на имениците - честит празник. Това е написал в профила си в социалната мрежа  „Фейсбук“  председателят на ПГ на ГЕРБ и зам.-председател на партията Цветан Цветанов.  \r\n„На 6 януари се навършват и 171 години от рождението на една от най-светлите личности в историята на България - революционерът, поетът и публицистът Христо Ботев. Поклон пред делото и паметта му“, е написал още Цветан Цветанов.", "date": "2019.01.06", "title": "Цветан Цветанов, ГЕРБ: Пожелавам на всички много здраве, късмет и благоденствие, а на имениците - честит празник"}
{"url": "http://www.focus-news.net/news/2019/01/06/2609108/adelina-stefanova-hram-vavedenie-bogorodichno-blagoevgrad-ima-svidetelstva-za-chestvaneto-na-bogoyavlenie-oshte-prez-ii-vek-no-do-iv-v-praznikat-se-e-obedinyaval-s-rozhdestvo-hristovo.html", "text": "Има свидетелства за честването на Богоявление още през II век, но до IV в. празникът се е обединявал с Рождество Христово. Това каза за  Радио „Фокус“-Пирин  Аделина Стефанова, църковен уредник в храм „Въведение Богородично“ в Благоевград. „Общият празник на двете събития се е наричал Богоявление, защото при кръщението си в река Йордан Иисус Христос се явил за обществено служение, а чрез раждането си се явил на света в плът“, отбеляза Стефанова. По късно църквата приела да празнува двете събития поотделно.  \r\n„Трикратното потапяне на кръщелника във водата символизира тайнството на смъртта, възкресението на човека, умира земният човек - наследникът на Адам и неговия грях, и се ражда, възражда и възкръсва одухотворения, просветления човек, осенен от духа на гълъба“, каза още Стефанова и посочи също, че след кръщението Христос поема пътя на страданието в името на вярата, т. е. - реализира се като духовен човек. \r\nЛора КАЛЧЕВА", "date": "2019.01.06", "title": "Аделина Стефанова, храм „Въведение Богородично“ - Благоевград: Има свидетелства за честването на Богоявление още през II век, но до IV в. празникът се е обединявал с Рождество Христово"}
{"url": "http://www.focus-news.net/news/2019/01/06/2609109/narodniyat-predstavitel-ot-gerb-ivan-mihovski-se-vklyuchi-v-mazhkoto-horo-na-troyan.html", "text": "Народният представител от ГЕРБ Иван Миховски се включи в мъжкото хоро на Троян. Това съобщиха от пресцентъра на  ПП ГЕРБ . Тридесет мъже нагазиха във водите на р. Бели Осъм в центъра на града, за да спазят традицията на Богоявление. Днешният празник започна със света литургия в храма „Света Петка Параскева“, а после в литийно шествие хората преминаха през целия град, за да стигнат до брега на реката в центъра, където се извършва ритуалът по хвърлянето на кръста. Първи до него стигна 24-годишният колоездач Минко Донковски. \r\n„Много силна емоция е всичко това. Не усещаш студ, не усещаш дори, че си мокър. Винаги много се вълнувам. Много е зареждащо. И мислите са само за това – да е здраво семейството ми, да са здрави приятели, близки, моите съграждани, всички да сме здрави и изпълнени с вяра, а България да бъде мирна и развиваща се страна. Това са моите мисли днес, а на Богоявление Господ идва и чува нашите молитви! Да е честит празникът на всички“, сподели Миховски.", "date": "2019.01.06", "title": "Народният представител от ГЕРБ Иван Миховски се включи в мъжкото хоро на Троян"}
{"url": "http://www.focus-news.net/news/2019/01/06/2609101/kathimerini-gartsiya-otkriha-telata-na-dvamata-mazhe-izcheznali-sled-burite.html", "text": "Противопожарните служби на Гърция откриха телата на двамата мъже, които бяха в неизвестност след бурите, връхлетели южната ни съседка, съобщава електронното издание на водещия атински ежедневник  Kathimerini . \r\nДвамата мъже, на 64 г. и 67 г., заедно със съпругата на по-възрастния мъж, са поели на път от Кератеа, град на около 45 километра югоизточно от Атина, в проливния дъжд. Автомобилът е бил пометен от река, чиито води са придошли след поройните превалявания.  \r\nВ събота бе намерено тялото на жената, 66-годишна. За съдбата на останалите двама в превозното средство нямаше информация.   Тереза Герова", "date": "2019.01.06", "title": "Kathimerini: Гърция: Откриха телата на двамата мъже, изчезнали след бурите"}
{"url": "http://www.focus-news.net/news/2019/01/06/2609113/plovdiv-31-godishen-mazh-izvadi-krasta-ot-ledenite-vodi-na-reka-maritsa-v-grada.html", "text": "31-годишен мъж от Свиленград извади кръста от ледените води на река Марица в Пловдив, предаде репортер на  Радио „Фокус“ – Пловдив . Стефан Гаджов скача за трети път в ледените води на реката на Богоявление, но тази година той хваща кръста за първи път. Той пожела здраве – както за себе си, така и за всички. Над 40 млади мъже влязоха във водите на Марица и взеха участие в ритуала на Богоявление. След като отслужи Богоявленски водосвет, Негово Високопреосвещенство пловдивският митрополит Николай благослови събралите се стотици миряни. \r\nТони МИХАЙЛОВ", "date": "2019.01.06", "title": "Пловдив: 31-годишен мъж извади кръста от ледените води на река Марица в града"}
{"url": "http://www.focus-news.net/news/2019/01/06/2609110/blagoevgrad-bogoyavlenskiyat-krast-v-bansko-be-spasen-ot-30-godishniya-radoslav-todorov.html", "text": "На светлия християнски празник Йорданов ден – Богоявление, традиционно се проведе ритуалното потапяне на Светия кръст в Банско. Ритуалът бе предшестван от литийно шествие от храм „Св. Троица” до централната градска част и празнична Света литургия. Това съобщиха от пресцентъра на  Община Банско . Шест претендента се бориха за честта да спасят Светия кръст, като най-чевръст се оказа Радослав Тодоров. Радослав е на 30 години от град Балчик и работи в Банско за зимния сезон. Вярва се, че този, който хване кръста ще бъде здрав и щастлив през годината. А от своя страна младият ентусиаст позволи на присъстващите да целунат светинята за много здраве и късмет през 2019 година. \r\nПо традиция, на Богоявление се освещават бойните знамена и знамената светини на Българската армия. И тази година, местните патриотични организации в Банско, почетоха своите флагове. Ритуалът за здраве и висок боен дух бе извършен от отец Костадин Калайджиев. \r\nЗа първи път водосвет на знамената е отслужен по времето на цар Симеон след битката при Ахелой през 917 г. След дълго прекъсване, тази традиция е подновена през 1993 г. Оттогава всяка година на 6-ти януари – Богоявление, след прочитане на молитвата „За успех на народа” се ръси със светена вода за здраве и успехи на Българската армия.", "date": "2019.01.06", "title": "Благоевград: Богоявленският кръст в Банско бе спасен от 30 годишния Радослав Тодоров"}
{"url": "http://www.focus-news.net/news/2019/01/06/2609117/veliko-tarnovo-katastrofa-mezhdu-leka-kola-i-dzhip-zatrudnyava-dvizhenieto-na-izhoda-na-grada-v-posoka-sofiya-nyama-danni-za-postradali.html", "text": "Катастрофа между лека кола и джип затруднява движението на изхода на Велико Търново в посока София. Инцидентът е станал преди броени минути, предаде репортер на  Радио „Фокус“ – Велико Търново . И в двете платна на еднопосочния път има образували се колони от по около 10 автомобила. Данни за пострадали граждани няма. Към мястото на инцидента пътуват екипи на „Пътна полиция“. \r\nПътните настилки в областта са мокри, на места - заснежени и хлъзгави. Органите на реда призовават шофьорите да бъдат внимателни. \r\nЛуиза ТРАНЧЕВА", "date": "2019.01.06", "title": "Велико Търново: Катастрофа между лека кола и джип затруднява движението на изхода на града в посока София, няма данни за пострадали"}
{"url": "http://www.focus-news.net/news/2019/01/06/2609119/sport-mladiyat-dzho-uilok-s-dva-gola-za-arsenal-v-mach-za-kupata.html", "text": "Арсенал не срещна никакви проблеми при гостуването си на третодивизионния Блекпул и спечели с 3:0. Герой на мача стана 20-годишният Джо Уилок, който отбеляза два гола.  \r\nВ други мачове елитният Хъдърсфилд напусна Еф-Ей Къп във възможно най-ранната фаза след загуба при визитата си на Бристол Сити с 0:1. Нюкасъл се спаси в края в домакинството си на Блекбърн. Гостите поведоха с гол на Брадли Дак, а Ричи изравни от дузпа в 84-ата минута.  \r\nКристъл Палас се нуждаеше от 87 минути, за да победи Гримзби от четвърта дивизия. След 31 отправени удара Джордан Аю най-после порази целта.", "date": "2019.01.06", "title": "Спорт: Младият Джо Уилок с два гола за Арсенал в мач за Купата"}
{"url": "http://www.focus-news.net/news/2019/01/06/2609111/washington-examiner-oshte-edin-visokopostaven-sluzhitel-na-pentagona-podade-ostavka.html", "text": "Началникът на кабинета в Пентагона адмирал Кевин Суийни обяви оттеглянето си от поста, съобщава американското издание  Washington Examiner , като уточнява, че това е третият високопоставен служител в Министерството на отбраната на САЩ, което напуска длъжност. \r\n„След две години в Пентагона, реших, че моментът е подходящ да се върна в частния сектор. За мен бе чест да служа заедно с мъжете и жените от Министерството на отбраната\", подчерта Суийни в изявление.  \r\nМиналия месец бившият министър на отбраната Джим Матис подаде оставка, след като президентът Доналд Тръмп обяви намерението си да изтегли американските войски от Сирия. Оттогава насам други служители на администрацията, включително Брет МакГърк, специалният пратеник на президента за международната коалиция за борба с „Ислямска държава“ и говорителят на Пентагона Дана Уайт също напуснаха длъжностите си в администрацията. \r\nМатис, който е работил със Суийни, когато ръководеше Централното командване на САЩ, го назначи за началник на щаба си през януари 2017 г.  \r\nСуийни завършва Американската военноморска академия през 1982 г. и в следващите години работи за армията. Оттегля се от военните през 2014 г. и поема длъжност в компания, която изгражда технология за наблюдение на страдащите от Болестта на Алцхаймер. Той е и временен президент и главен изпълнителен директор на Алианса за икономическо развитие на Хамптън Роудс, съвместна публично-частна корпорация, предназначена да популяризира региона Вирджиния в световен мащаб като област за бизнес инвестиции. \r\nЗаместник-министърът на отбраната Патрик Шанахан изпълнява длъжността министър на отбраната на САЩ, а миналия месец Тръмп даде индикации, че той може да остане на поста „за дълго време“.   Тереза Герова", "date": "2019.01.06", "title": "Washington Examiner: Още един високопоставен служител на Пентагона подаде оставка"}
{"url": "http://www.focus-news.net/news/2019/01/06/2609114/obshtina-gorna-oryahovitsa-za-vtora-godina-aleksandar-aleksiev-izvadi-krasta-ot-reka-yantra-kray-selo-parvomaytsi.html", "text": "За втора поредна година 20-годишният Александър Алексиев извади Светия кръст от Янтра. Това съобщиха от пресцентъра на  Община Горна Оряховица . Заедно с него в студените води на реката край село Първомайци скочиха още 25 смелчаци. Само един от тях беше именик. Александър скача четвърта година за кръста и за втори път късметът му се усмихна. Младежът е от Горна Оряховица и е студент по право в София. Той сподели, че наистина през изминалата година не е боледувал от нищо. Бъдещият юрист си пожела здраве за него, за всички близки и приятели и за всички българи. \r\nПобедителят получи парични награди от кмета на Община Горна Оряховица инж. Добромир Добрев, от кмета на Първомайци Ясен Янков. Президентът на „Локо” Георги Бижев също награди младежа с парична сума и шал на футболния отбор. \r\nИ тази година на Богоявление до моста на Първомайци бяха дошли много хора. Въпреки студа и обилния снеговалеж, много от жителите на Първомайци, Горна Оряховица и околните селища споделиха празничното настроение със смелчаците. \r\nПреди да бъде хвърлен Светият кръст във водите на Янтра, благослов за здраве отправиха отец Анатолий и отец Петър Янакиев. Доброто настроение поддържаха музикантите от ФА „Сидер войвода” при НЧ „Напредък-1869”. \r\nНад 1 700 са имениците в Община Горна Оряховица, които ще празнуват днес. Празнични наздравици, заедно със своите близки и приятели ще вдигнат всички с имената Йордан, Йорданка, Йордана, Данчо, Богдан, Богдана, Божана, Бояна, Боян и всички, които празнуват на Богоявление.", "date": "2019.01.06", "title": "Община Горна Оряховица: За втора година Александър Алексиев извади кръста от река Янтра край село Първомайци"}
{"url": "http://www.focus-news.net/news/2019/01/06/2609118/plovdiv-mazh-na-sredna-vazrast-e-zaginal-na-pat-za-vrah-botev.html", "text": "Мъж на средна възраст е загинал на път за връх Ботев. Това потвърди пред  Радио „Фокус“ – Пловдив  кметът на град Калофер Румен Стоянов. Загиналият мъж е от Карлово, бил е опитен планинар, но се е подхлъзнал и паднал в пропаст. Инцидентът е станал на 40 минути път от хижа „Рай“, в началото на Тарзановата пътека. Кметът на Калофер посочи, че това е лятна пътека и през зимата преминаването й е изключително рисковано. До загиналия мъж е вървял друг турист, който се е върнал в хижата. Предстои той да бъде разпитан от полицията за инцидента. Румен Стоянов допълни, че се очаква екип на Планинска спасителна служба да открие и да свали тялото. \r\nТони МИХАЙЛОВ", "date": "2019.01.06", "title": "Пловдив: Мъж на средна възраст е загинал на път за връх Ботев"}
{"url": "http://www.focus-news.net/news/2019/01/06/2609121/ombudsmanat-maya-manolova-shte-poseti-lovech-na-7-yanuari.html", "text": "Утре, 7 януари 2019 г., омбудсманът Мая Манолова ще бъде в град Ловеч, където около 11.30 часа ще посети Дневния център за настаняване от семеен тип за деца и младежи с увреждания. Това съобщиха от пресцентъра на  Омбудсмана на Република България . \r\nПреди това Мая Манолова ще присъства на празнична литургия по случай Ивановден в града.", "date": "2019.01.06", "title": "Омбудсманът Мая Манолова ще посети Ловеч на 7 януари"}
{"url": "http://www.focus-news.net/news/2019/01/06/2609115/the-new-york-times-dzhon-boltan-razyasni-usloviyata-za-izteglyaneto-na-amerikanskite-voenni-v-siriya.html", "text": "Джон Болтън, съветник по националната сигурност на държавния глава на САЩ Доналд Тръмп, заяви в неделя, че изтеглянето на американските военни от Североизточна Сирия е обусловено от победата над близкоизточната радикална групировка „Ислямската държава“ и от гарантирането на страна на Турция на сигурността на кюрдските бойци, свързани с Вашингтон, отбелязва популярният вестник  The New York Times . \r\nБолтън, който отпътува за Израел, за да успокои съюзника на Тръмп, подчерта, че няма график за изтегляне на американските сили от близкоизточната страна, но настоя, че САЩ нямат неограничен ангажимент в Сирия.  \r\n„Има цели, които искаме да постигнем, това е условие за изтеглянето. Графикът се определя от  политическите решения, които трябва да изпълним\", поясни Болтън пред репортери в Ерусалим.  \r\nТези условия, съгласно думите му, включват окончателната победа над джихадистите в Сирия и  и защитата на кюрдските милиции, които се сражаваха заедно с американските войски срещу екстремистката групировка.  \r\nКоментарите на Болтън отбелязват първото публично потвърждение, че изтеглянето е забавено, тъй като Тръмп е изправен пред сериозни критики от съюзници и оставката на министъра на отбраната Джеймс Матис за политиката, която трябваше да бъде проведена в рамките на седмици. \r\nВ средата на декември Тръмп обяви, че САЩ ще изтеглят всичките си две хиляди военнослужещи от Сирия. Решението му породи страхове за изчистването на пътя за турско нападение срещу кюрдски бойци в Сирия, които се сражават заедно с американските войски срещу екстремистите от „Ислямска държава“.  \r\nБолтън, който ще пътува в Турция в понеделник, заяви, че САЩ настояват нейните кюрдски съюзници да бъдат защитени от всяка планирана турска офанзива. Очаква се той да отправи официално предупреждение към турския президент Реджеп Тайип Ердоган в рамките на посещението му в страната. „Не смятаме, че турците трябва да предприемат военни действия, които не са напълно съгласувани със САЩ\", подчерта Болтън, като допълни, че ще се стреми да „разбере какви са турските цели и възможности и това, което остава несигурно\". \r\nПо-рано Тръмп заяви, че няма да позволи на Турция да убива кюрдите, припомни Болтън.   Тереза Герова", "date": "2019.01.06", "title": "The New York Times: Джон Болтън разясни „условията“ за изтеглянето на американските военни в Сирия"}
{"url": "http://www.focus-news.net/news/2019/01/06/2609122/stara-zagora-trima-mazhe-sa-zadarzhani-pri-krazhba-ot-neizpolzvana-v-momenta-administrativna-sgrada-v-oblastniya-grad-politsay-e-leko-postradal-pri-zadarzhaneto.html", "text": "Трима извършители на кражба са задържани в резултат на бързи действия на служители на ОДМВР-Стара Загора. При оказана съпротива на единия от задържаните леко е пострадал полицай, на когото е оказана медицинска помощ. Това съобщиха от пресцентъра на  МВР . Около 13.20 ч. във Второ Районно управление на МВР – Стара Загора бил получен сигнал за лица, които извършвали кражба от неизползвана в момента административна сграда на ул. „Мусала“ в областния град. Незабавно бил изпратен полицейски патрулен екип, който заварил трима мъже, натоварени с имущество и метални предмети от сградата. Последвало задържането на двама от извършителите, а третият успял да избяга, след като хвърлил по полицаите мотика и ранил единия от униформените в ръката и крака. На ранения служител е оказана амбулаторна помощ в болницата и е освободен за домашно лечение, без опасност за живота.  \r\nВ хода на проведените действия бил задържан и третият извършител на престъплението. Извършен е оглед на местопроизшествието. Образувани са бързи производства за престъпления по чл. 195 и по чл.131, ал.2 от НК. Работата по документирането на случая продължава.", "date": "2019.01.06", "title": "Стара Загора: Трима мъже са задържани при кражба от неизползвана в момента административна сграда в областния град, полицай е леко пострадал при задържането"}
{"url": "http://www.focus-news.net/news/2019/01/06/2609116/plovdiv-mezhdunarodni-medii-s-mnogomilionna-auditoriya-shte-izlachvat-na-zhivo-otkrivashtoto-sabitie-na-plovdiv-evropeyska-stolitsa-na-kulturata-2019.html", "text": "Седмица преди официалното откриване на „Пловдив – Европейска столица на културата 2019“ интересът на медии, официални лица и граждани продължава да расте. Това съобщиха за  Радио „Фокус“ – Пловдив  от Фондация „Пловдив 2019“. Над 180 са акредитираните журналисти за откриващия уикенд до момента, като 50 от тях са представители на популярни международни медии с многомилионна аудитория и ще излъчват на живо откриващото събитие. В Пловдив ще пристигнат екипи на „Euronews“, „Тhe Daily Telegraph“, международната медия в Германия – „Deutsche Welle“. Очакват се и представители на „Kleine Zeitung“ – вторият по големина aвстрийски вестник, „Columbustravelmedia“ – популярно английско онлайн издание за туризъм, „Museum TV“ – френска телевизия, която се излъчва на английски, френски и руски език. Сред агенциите, които ще отразят откриването са Европейската пресфото агенция и френската новинарска агенция „Agence France-Presse“. Ще присъстват журналисти, които ще отразят събитието и ще представят Пловдив във Франция, Австрия, Германия, Полша, Чехия, Унгария, Холандия, Италия, Словакия и Турция. „Всички български телевизии и медии изпращат свои екипи да отразят най-големия културен проект на Европейския съюз, който за първи път ще се проведе в България. Над 5 подвижни телевизионни станции ще отразяват пряко събитията“, съобщиха още от Фондация „Пловдив 2019“. \r\nРъководителят към инициативата на ЕК за „Европейска столица на културата” Силвен Паскуа и еврокомисар Мария Габриел ще бъдат сред представителите на Европейската комисия. По-голямата част от международното жури, което следи напредъка на градовете-кандидати, също ще е в Пловдив за откриващия уикенд. В града ще пристигне и най-многобройната делегация от над 20 градове, които са били или ще бъдат Европейски столици на културата. Над 100 делегати ще бъдат в Пловдив още от петък и ще се включат активно във всички над 30 събития. Специални гости ще са и членовете на екипа от Матера – другият град, които тази година носи титлата. \r\n„Само през втората половина на 2018 година международният интерес към Пловдив отбеляза рекорд – над 60 публикации в престижни медии отразиха напредъка на бъдещата Европейска столица на културата и потенциалa на града за туризъм и бизнес. В последните няколко месеца ежедневно най-големите чуждестранни медии в партньорство с Фондация „Пловдив 2019“ изготвят публикации за града. Всички те са с милионна публика – CNN, DW, RadioRai 1, New York Post, El Pais, BBC, Corriere della Sera, АRD Radio, France Télévisions, Lonely Planet, Independent и други“, съобщиха още от Фондацията. \r\n„Фокус“ припомня, че официалното откриване е на 12 януари на бул. „Цар Борис III Обединител“ в града, където в момента се изгражда 30-метрова сцена, на която ще се качат над 1500 артисти. \r\nТони МИХАЙЛОВ", "date": "2019.01.06", "title": "Пловдив: Международни медии с многомилионна аудитория ще излъчват на живо откриващото събитие на „Пловдив – Европейска столица на културата 2019“"}
{"url": "http://www.focus-news.net/news/2019/01/06/2609124/deyan-yanchev-obshtinski-kulturen-institut-byala-vinarna-zhilishtni-i-stopanski-postroyki-byaha-otkriti-pri-poslednite-razkopki-na-antichnata-krepost-na-nos-sveti-atanas.html", "text": "Винарна, жилищни и стопански постройки бяха открити при последните разкопки на античната крепост на нос Свети Атанас край Бяла. Това каза в интервю за  Радио „Фокус“ – Варна  Деян Янчев, директор на Общинския културен институт (музей) в град Бяла. Деян Янчев припомни, че от средата на 2009 година там се осъществяват археологически проучвания. „Традиционно всяка година провеждаме разкопки през летния сезон, които са с различна продължителност, в зависимост от финансирането. През лятото на 2018 година проведохме десета юбилейна археологическа експедиция. При археологическите проучвания основно се работеше върху останалите части от крепостта. Бяха открити още жилищни и стопански постройки, както и още една винарна, което ни превръща в античната крепост от този период с най-много винарни, откривани в България. Това допълнително потвърждава нашата теза, че античната крепост е била един много сериозен винопроизводствен център през античността“, отбеляза Деян Янчев. \r\nМарияна ВАЛЕНТИНОВА", "date": "2019.01.06", "title": "Деян Янчев, Общински културен институт – Бяла: Винарна, жилищни и стопански постройки бяха открити при последните разкопки на античната крепост на нос Свети Атанас"}
{"url": "http://www.focus-news.net/news/2019/01/06/2609126/pazardzhik-vremenno-e-zatvoren-patyat-selo-zvanichevo-septemvriyski-hancheta-zaradi-goryashti-suhi-trevi-vavedeni-sa-obhodni-marshruti.html", "text": "Заради горящи сухи треви край селата Звъничево и Лозен и опасност от задимяване на пътя се затваря трасето от Звъничево до разклона при Септемврийски ханчета, съобщи за  Радио „Фокус“ – Пазарджик  Мирослав Стоянов, говорител на ОДМВР-Пазарджик. По думите му на място са изпратени три противопожарни екипа, които да овладеят огнената стихия. „Няма опасност за сгради и хора, но има опасност за задимяване на пътя и възникване на ПТП. Временно са въведени обходни маршрути, първият - през селата Звъничево-Братаница-Варвара, и вторият – Септември-Бошуля-Пазарджик“, уточни Стоянов. Той допълни, че патрули на „Пътна полиция“ указват обходните маршрути. \r\nАлбена ЖИЛЕКОВА", "date": "2019.01.06", "title": "Пазарджик: Временно е затворен пътят село Звъничево – Септемврийски ханчета заради горящи сухи треви, въведени са обходни маршрути"}
{"url": "http://www.focus-news.net/news/2019/01/06/2609127/hrt-harvatiya-za-minalata-godina-broyat-na-turistite-e-narasnal-s-65-a-4-na-noshtuvkite.html", "text": "По последни данни е-визитор през 2018 г. в Хърватия са регистрирани 19,7 млн. туристи и над 106 млн. нощувки, което означава – 6,5% ръст на туристически посещения и почти 4% ръст при нощувките, предава  Хърватската радио и телевизия (ХРТ) . Според медията директорът на Хърватската туристическа организация Кристиан Станичич в новогодишното си обръщение към туристическия бранш от терасата на хотел „Квардер“ е определил годината като изключително успешна за хърватския туризма. „Преминавайки към 2019 ние сме пропити от много идеи за промоционални дейности, за ключови туристически пазари и очаквам новата година да бъде изключително предизвикателна и интензивна. Хърватският туристически съвет ще направи всичко възможно за популяризирането на Хърватия по най-добрия начин, за да се запази позицията, която има страната днес на туристическия пазар“, заявява той, цитиран от телевизията. Според ХРТ директорът е определил инвестициите на национално ниво на над 1 милиард евро  и очаква през 2019 този ръст да се запази, предава  Радио „Фокус“ в рубриката „Балкански туристически часовник“.  \r\nКристиян Станичич акцентира върху по-нататъшен растеж в качеството на капацитетите за настаняване, пакетното туристическо предложение и допълнително идеи и съоръжения, които да гарантират развитието на Хърватия като целогодишна дестинация, с акцент за предсезонните посещения и засилване на континенталния туризъм.", "date": "2019.01.06", "title": "ХРТ (Хърватия): За миналата година броят на туристите е нараснал с 6,5%, а 4% на нощувките"}
{"url": "http://www.focus-news.net/news/2019/01/06/2609125/veliko-tarnovo-vremenno-e-ogranicheno-dvizhenieto-na-tovarni-avtomobili-po-pat-i-4-sevlievo-veliko-tarnovo-v-rayona-na-momin-sbor-poradi-katastrofa.html", "text": "Временно е ограничено движението на товарни автомобили по път I-4 Севлиево – Велико Търново в района на Момин сбор поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Трафикът на леки автомобили се осъществява с пропускателен режим. Необходимо е шофьорите на товарни автомобили да изчакват на място.", "date": "2019.01.06", "title": "Велико Търново: Временно е ограничено движението на товарни автомобили по път I-4 Севлиево – Велико Търново в района на Момин сбор поради катастрофа"}
{"url": "http://www.focus-news.net/news/2019/01/06/2609123/die-welt-am-sonntag-gsdp-poiska-otgovori-ot-horst-zeehofer-za-masovo-iztichane-na-danni.html", "text": "След мащабната хакерска атака срещу политици и известни личности във ФРГ, Германската социалдемократическа партия (ГСДП) настояха за отговори от федералния министър на вътрешните работи Хорст Зеехофер (ХСС), съобщава националният ежедневник  Die Welt .  \r\nТой трябва бързо и точно да обясни „кои власти и кога са разбрали за атаката, и как са реагирали след нея“, подчерта генералният секретар на ГСДП Ларс Клингбайл. „Това трябва да е приоритет за Зеехофер. Става въпрос за защитата на нашата демокрация“, допълни социалдемократът.  \r\nВицепредседателят на Бундестага Томас Оперман остро критикува Федералната служба за информационна сигурност. „Факт е, че откраднатите данни се представят в продължение на дни в мрежата и компетентният орган не прави нищо, за да информира и защити засегнатите. Очевидно има сериозни недостатъци в координацията на органите за сигурност\", коментира Оперман, като същевременно призова Зеехофер да предприеме действия: „Федералната служба за информационна сигурност трябва да стане център за киберзащита в Германия, а министърът на вътрешните работи Зеехофер трябва да осъзнае, че това е една от най-важните задачи по отношение на вътрешната сигурност и ще остане такава през следващите години\", категоричен бе социалдемократът. \r\nКражбата на лични данни на стотици германски политици и знаменитости стана публично достояние в петък. Връзките към записите бяха разпространени чрез профил в „Туитър“, който бе спрян почти незабавно. Жертвите на кражбата са станали представители на всички партии в Бундестага, с изключение на „Алтернатива за Германия“.   Тереза Герова", "date": "2019.01.06", "title": "Die Welt am Sonntag: ГСДП поиска отговори от Хорст Зеехофер за масово изтичане на данни"}
{"url": "http://www.focus-news.net/news/2019/01/06/2609120/adelina-stefanova-hram-vavedenie-bogorodichno-blagoevgrad-na-yordanovden-se-izvarshva-ritualat-pobratimyavane.html", "text": "На Йордановден се извършва ритуалът „побратимяване”. Това каза за  Радио „Фокус“-Пирин  Аделина Стефанова, църковен уредник в храм „Въведение Богородично“ в Благоевград. „В Югозападна България се извършва уникалният ритуал „побратимяване”. На този ден по стара традиция, ако две деца в едно семейство са родени в един и същи месец, се прави специален ритуал в църква, при който друг близък човек става побратим или посестрима на децата от това семейство. Според вярванията така в семейството няма да се случи нещастие“, заяви Стефанова. „В съвременната православна църква в навечерието на празника и на него свещеници освещават водата, с която ръсят богомолците за здраве и успех. Съпричестяват ги отново със светостта и с духа. След службата в църквата свещеника отива до близкия водоем или река, хвърля кръста във водата, а мъжете се потапят, за да го търсят. Вярва се, че който го намери ще бъде здрав и щастлив”, отбеляза Аделина Стефанова. \r\nЛора КАЛЧЕВА", "date": "2019.01.06", "title": "Аделина Стефанова, храм „Въведение Богородично“-Благоевград: На Йордановден се извършва ритуалът „побратимяване”"}
{"url": "http://www.focus-news.net/news/2019/01/06/2609132/burgas-nyama-zatvoreni-patishta-v-oblastta-vidimostta-e-normalna.html", "text": "Не е интензивен е трафикът в област Бургас, предаде репортер на  Радио „Фокус“ – Бургас . Няма затворени пътища и проходи, видимостта е нормална.  \r\nДвижението по път ІІІ-208 Провадия – Айтос при км 51+713 трябва да се осъществява с повишено внимание поради стеснен участък на пътното платно. Мястото е сигнализирано с пътни знаци и е въведено ограничение на скоростта до 30 км/ч. Срокът е до 15 януари 2019 г. Движението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 11 януари 2019 г. Движението в участъка Варна – Бургас в района на село Баня от км 183+920 до км 184+595 се осъществява при стеснение на едното платно за движение поради ремонт на водосток. Работният участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31 май 2019 г.  \r\nПо-натоварено е движението в град Бургас.  \r\nДеница ДИМИТРОВА", "date": "2019.01.06", "title": "Бургас: Няма затворени пътища в областта, видимостта е нормална"}
{"url": "http://www.focus-news.net/news/2019/01/06/2609129/veliko-tarnovo-vremenno-e-ogranicheno-dvizhenieto-na-tezhkotovarni-avtomobili-prez-prohoda-na-republikata-v-rayona-na-mishemorkov-han-poradi-avariral-tezhkotovaren-avtomobil.html", "text": "Временно е ограничено движението на тежкотоварни автомобили през Прохода на Републиката в района на Мишеморков хан поради аварирал тежкотоварен автомобил. Това съобщиха от пресцентъра на  Агенция \"Пътна инфраструктура\" . Трафикът на леки автомобили се осъществява с пропускателен режим.", "date": "2019.01.06", "title": "Велико Търново: Временно е ограничено движението на тежкотоварни автомобили през Прохода на Републиката в района на Мишеморков хан поради аварирал тежкотоварен автомобил"}
{"url": "http://www.focus-news.net/news/2019/01/06/2609134/plovdiv-natovareno-e-dvizhenieto-v-uchastaka-na-avtomagistrala-trakiya-v-oblastta-patishtata-sa-obraboteni-i-normalno-prohodimi-pri-zimni-usloviya.html", "text": "Натоварено е движението в участъка на авто „Тракия“ в Пловдивска област. По-интензивен трафик се отчита и по пътищата Пловдив-Карлово, Пловдив-Пазарджик и Пловдив-Асеновград. Това съобщиха за  Радио „Фокус“ – Пловдив  от Областното пътно управление. Пътищата равнинната част са предимно сухи, а в планинските райони са обработени срещу заледявания и са нормално проходими при зимни условия. Водачите трябва да тръгват на път с автомобили подготвени за зимни условия, да карат внимателно и със съобразена скорост, както и да не предприемат рискови изпреварвания, призовават от Областното пътно управление. Проходът Троян-Кърнаре остава затворен за движение на всички моторни превозни средства. До 2 февруари ще бъде ограничено движението на камиони над 12 тона по пътя Поповица-Болярци. Обходният маршрут е по пътя Поповица-Садово-Кочево-Болярци. Забранено е и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Повишена опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив се извършва с нормална интензивност към този час. По-засилено автомобилно движение се отчита по булевардите „Христо Ботев“, „Найчо Цанов“, „Руски“, „Шести септември“, „Източен“ и „Васил Априлов“, както и по входно-изходните артерии. Пътните настилки в града са сухи и нормално проходими. За периода до 17 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите  на 12 автобусни линии от вътрешноградския транспорт. \r\nТони МИХАЙЛОВ", "date": "2019.01.06", "title": "Пловдив: Натоварено е движението в участъка на автомагистрала „Тракия“ в областта, пътищата са обработени и нормално проходими при зимни условия"}
{"url": "http://www.focus-news.net/news/2019/01/06/2609135/veliko-tarnovo-dve-zheni-sa-postradali-pri-katastrofata-na-izhoda-na-grada-v-posoka-sofiya.html", "text": "Две жени са пострадали при катастрофата на изхода на старата столица, посока София. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР. Тя уточни, че няма опасност за живота им и допълни, че произшествието е станало между лека кола и джип, около 16.00 часа днес. На място незабавно са изпратени екипи на полицията и Спешна помощ. Трафикът към този час се осъществява нормално. \r\nЛуиза ТРАНЧЕВА", "date": "2019.01.06", "title": "Велико Търново: Две жени са пострадали при катастрофата на изхода на града в посока София"}
{"url": "http://www.focus-news.net/news/2019/01/06/2609138/veliko-tarnovo-vazstanoveno-e-dvizhenieto-prez-prohoda-na-republikata-v-rayona-na-mishemorkov-han.html", "text": "Възстановено е движението през Прохода на Републиката в района на Мишеморков хан. Това съобщиха от пресцентъра на  Агенция \"Пътна инфраструктура\" .", "date": "2019.01.06", "title": "Велико Търново: Възстановено е движението през Прохода на Републиката в района на Мишеморков хан"}
{"url": "http://www.focus-news.net/news/2019/01/06/2609136/blagoevgrad-patnite-nastilki-v-grada-na-mesta-sa-mokri-v-otdelni-rayoni-i-hlazgavi-no-sa-obraboteni-sas-smesi-sreshtu-zaledyavane.html", "text": "Проходими при зимни условия са улиците и булевардите в Благоевград, предаде репортер на  Радио „Фокус“ – Пирин . Пътните настилки на места са мокри, в отделни райони - и хлъзгави, но са обработени със смеси срещу заледяване. Екипите на Общинска фирма „Биострой“ са в пълна готовност да реагират, ако започнат по-интензивни валежи. Осигурени са необходимите инертни материали за опесъчаване. Към момента трафикът в централна градска част е интензивен, като колони от автомобили се образуват на кръговото кръстовище при бул. „Васил Левски“ и по булевардите „Св. св. Кирил и Методий“ и „Димитър Солунски“.  \r\nНяма регистрирани тежки пътни инциденти. Градския транспорт се движи по разписание. \r\nЛора КАЛЧЕВА", "date": "2019.01.06", "title": "Благоевград: Пътните настилки в града на места са мокри, в отделни райони - и хлъзгави, но са обработени със смеси срещу заледяване"}
{"url": "http://www.focus-news.net/news/2019/01/06/2609139/sport-zvezdata-na-hyustan-izravni-rekord-na-maykal-dzhordan.html", "text": "Звездата на Хюстън Рокетс Джеймс Хардън изравни постижение на Майкъл Джордан по най-много поредни мачове в Асоциацията с вкарани поне 35 точки. Хардън отбеляза 38 точки за Рокетс при загубата със 101:110 като гост на Портланд Трейл Блейзърс. Така той завършва с 35 или повече точки в десети последователен мач. Абсолютно същата серия Майкъл Джордан прави през сезон 1986/87, в третата си година като играч на Чикаго Булс.  \r\nРекордът за най-много поредни мачове с най-малко 35 вкарани точки обаче се държи от бившата звезда на Лос Анджелис Лейкърс Коби Браянт, който има 13 последователни срещи с такава резултатност.", "date": "2019.01.06", "title": "Спорт: Звездата на Хюстън изравни рекорд на Майкъл Джордан"}
{"url": "http://www.focus-news.net/news/2019/01/06/2609131/donald-tramp-vodyat-se-pregovori-za-myastoto-na-sledvashtata-sreshta-s-lidera-na-severna-koreya.html", "text": "Държавният глава на САЩ Доналд Тръмп разкри пред репортери в Белия дом, че се водят преговори за определяне на мястото за провеждане на следващата среща на върха с лидера на Северна Корея Ким Чен-ун, предава  AFP . \r\nГоворейки пред журналисти, американският президент подчерта единствено, че „преговорите са в ход“. По-рано тази седмица Тръмп получи писмо от лидера на Пхенян, след което той приветства „много добрите отношения“ с Ким Чен-ун.   Тереза Герова", "date": "2019.01.06", "title": "Доналд Тръмп: Водят се преговори за мястото на следващата среща с лидера на Северна Корея"}
{"url": "http://www.focus-news.net/news/2019/01/06/2609133/burgas-obshto-44-dushi-skochiha-za-krasta-na-tri-mesta-v-obshtina-pomorie.html", "text": "НПравославната църква чества Йордановден (Богоявление). На този ден Йоан Кръстител покръства Иисус Христос във водите на река Йордан. Честванията в Поморие и Ахелой започнаха с празнична света литургия и водосвет. Стотици жители и гости отпиха за здраве от осветената вода и се включиха в последвалите литийни шествия. Това съобщиха от пресцентъра на  Община Поморие . Шествията тръгнаха от храмовете до местата, от които бе хвърлен кръстът. Смята се, че който пръв хване кръста, ще бъде много здрав и всичко ще му спори. \r\nОбщо 44 смелчаци се бориха за светинята на три места в общината – 27 скочиха от крайбрежната алея в центъра на Поморие, 13 – от кея в кв. \"Св. Георги\" и 4 – от плажа в Ахелой. Всички мъже и момчета, имали куража да участват в ритуалното спасяване, въпреки суровите климатични условия, получиха парични и предметни награди от Община Поморие. Връчи им ги лично кметът Иван Алексиев, поздравявайки ги за силния дух и желанието да каляват своята воля с думите: \"Знам, че за много от участниците спасяването на Богоявленския Кръст се е превърнало в лична традиция, но съм щастлив, че все повече млади момчета се включват в този хубав ритуал за здраве и благоденствие!\". \r\nПървият награден смелчага бе 20-годишният Димитър Дончев от Поморие. Въпреки големия брой опитни участници в ритуала, Димитър бе най-бърз и вдигна светия кръст над главата си преди всички. А в кв. \"Св. Георги\" 23-годишният спортист Живко Илиев отново прецени добре силите си и за втори път в живота си улови светинята. Макар да бе пръв, Живко излезе последен от ледените морски води. \r\nВ Ахелой за трета поредна година като най-добър плувец се утвърди 22-годишният Тодор Илиев. Освен от кмета на община Поморие, момчето бе поздравено и от кмета на Ахелой Иван Георгиев. \r\nПо стара традиция в Поморие, след спасяването на Богоявленския кръст смелите дружини посещават домовете на своите съграждани, за да ги поръсят със светена вода и да им пожелаят спорна година.", "date": "2019.01.06", "title": "Бургас: Общо 44 души скочиха за кръста на три места в община Поморие"}
{"url": "http://www.focus-news.net/news/2019/01/06/2609140/veliko-tarnovo-okolo-7-sm-e-snezhnata-pokrivka-v-grada-ulitsite-sa-prohodimi-pri-zimni-usloviya.html", "text": "Около 7 см е снежната покривка във Велико Търново, улиците са проходими при зимни условия. Заради свлачище и пропадане на пътното платно е затворена едната лента в участъка от пътя между Твръдица и Елена от км 47+800 до км 48+000, извършват се ремонтни дейности, които трябва да приключат до 11 януари 2019 година, съобщиха за  Радио „Фокус“ – Велико Търново  от Областно пътно управление – Велико Търново и отправиха апел към шофьорите да карат внимателно и със съобразена скорост. Условията за пътуване в региона са нормални за сезона. Времето е облачно и превалява слаб сняг. Видимостта е нормална.  Настилките са предимно мокри, на места - заснежени, има и заледени участъци. Трафикът е спокоен. Няма допълнително въведени ограничения и нови затворени участъци. Проходът на Републиката е отворен за движение на всички МПС, но там остава в сила предупреждението за опасност от падащи камъни. Затворен за товарни автомобили над 10 тона е пътя Дебелец-Средни колиби-Елена. Обходният  маршрут е Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.01.06", "title": "Велико Търново: Около 7 см е снежната покривка в града, улиците са проходими при зимни условия"}
{"url": "http://www.focus-news.net/news/2019/01/06/2609141/aktsenti-v-sutreshniya-blok-dobro-utro-balgariya-na-radio-fokus-za-7-yanuari.html", "text": "Утре православната църква почита Ивановден. Какви са обичаите и традициите на този ден ще разберем от доц. Петя Банкова, етнолог в Института за етнология и фолклористика в Етнографски музей при БАН. В сряда правителството ще разгледа доклада на комисията, оценила офертите за новите изтребители, ако решението бъде одобрено, последната дума ще има парламентът. Политически или експертен е въпроса за избора на нов тип боен самолет, има ли заложен капан в сделката? Как се осъществява модернизацията на армията, с коментар по темата очаквайте Ангел Найденов, председател на Центъра за изследване на отбраната и сигурността и бивш министър на отбраната. Какви проекти ще бъдат реализирани в Община Алфатар през новата година, както и за наситената културна програма, която предстои ще разговаряме с кмета Янка Господинова. Готова е 30-метровата конструкция на кулата за откриването на Пловдив – Европейска столица на културата на 12 януари. По време на грандиозния спектакъл „Ние сме всички цветове“ на подиумите в основата и ще излязат над 1000 доброволци, облечени в разноцветни дъждобрани. В целия град ще се провеждат и различни съпътстващи мероприятия. Кои са те ще чуем от репортажа на колегата Мария Русева от Радио „Фокус“-Пловдив. \r\nЗапочнете деня информирани! Тези и още теми – в „Добро утро, България“ по  Радио \"Фокус\"  от 06.00 до 10.00 часа на 7 януари, с водещ Елеонора Чолакова.", "date": "2019.01.06", "title": "Акценти в сутрешния блок „Добро утро, България“ на Радио „Фокус“ за 7 януари"}
{"url": "http://www.focus-news.net/news/2019/01/06/2609144/afp-donald-tramp-potvardi-che-amerikanskite-voenni-sa-likvidirali-edin-ot-arhitektite-na-napadenieto-sreshtu-amerikanski-razrushitel.html", "text": "Държавният глава на САЩ Доналд Тръмп потвърди, че военнослужещите са ликвидирали един от „архитектите“ на терористичната атаката от 2000 г. срещу американския разрушител USS Cole, при която загинаха 17 военни, предава  AFP . \r\nВ петък от армията съобщиха, че членът на „Ал Кайда“ Джамал ал-Бадауи е бил убит в прецизна бомбардивока в Йемен. \r\n„Нашите велики военни осигуриха правосъдие за изгубените и ранени герои в страхливата атака срещу USS Cole. Току-що убихме лидера на тази атака, Джамал ал-Бадауи“, обяви американският президент, като същевременно увери: „Никога няма да спрем  борбата срещу радикалния ислямски тероризъм!\"  Тереза Герова", "date": "2019.01.06", "title": "AFP: Доналд Тръмп потвърди, че американските военни са ликвидирали един от „архитектите“ на нападението срещу американски разрушител"}
{"url": "http://www.focus-news.net/news/2019/01/06/2609142/varna-obstanovkata-v-oblastta-kam-momenta-e-spokoyna.html", "text": "Обстановката във Варненска област към момента е спокойна. Това съобщиха за  Радио „Фокус“ – Варна  от Областна администрация – Варна. Според вечерните доклади на оперативните дежурни към общинските съвети за сигурност обстановката във всички общини на територията на областта е нормална, няма валежи и съответно проблеми във връзка с метеорологичната обстановка. Всички населени места във Варненска област са с нормално електрозахранване и водоснабдяване, полетите на летището се изпълняват по разписание. Пристанището също функционира нормално, всички портове и канали са отворени за маневриране на плавателни съдове. Реките са в коритата си, не е съобщавано и за проблеми при язовирите. Пътищата са проходими при зимни условия без въведени ограничения, като пътните настилки са сухи. През утрешния ден за област Варна е в сила жълт код за опасно ниски температури. \r\nПо данни на Националния институт по метеорология и хидрология през последното денонощие нивата на наблюдаваните реки в Черноморски басейн са се понижили или са останали без съществени изменения. Водните количества на реките в басейна са около и под прага за средни води, само водното количество на река Провадийска при гара Синдел е около прага за високи води. На основа на метеорологичната прогноза през следващите дни водните нива на наблюдаваните реки в голяма част от басейна ще останат без съществени изменения. На 9 януари в резултат на валежи са възможни незначителни повишения на речните нива в целият водосбор, но водните количества на реките във водосбора ще бъдат под праговете за внимание. \r\nМарияна ВАЛЕНТИНОВА", "date": "2019.01.06", "title": "Варна: Обстановката в областта към момента е спокойна"}
{"url": "http://www.focus-news.net/news/2019/01/06/2609143/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на САЩ Доналд Тръмп разкри пред репортери в Белия дом, че се водят преговори за определяне на мястото за провеждане на следващата среща на върха с лидера на Северна Корея Ким Чен-ун, предава  AFP . \r\nГоворейки пред журналисти, американският президент подчерта единствено, че „преговорите са в ход“. По-рано тази седмица Тръмп получи писмо от лидера на Пхенян, след което той приветства „много добрите отношения“ с Ким Чен-ун. \r\n***  След мащабната хакерска атака срещу политици и известни личности във ФРГ, Германската социалдемократическа партия (ГСДП) настояха за отговори от федералния министър на вътрешните работи Хорст Зеехофер (ХСС), съобщава националният ежедневник  Die Welt .  \r\nТой трябва бързо и точно да обясни „кои власти и кога са разбрали за атаката, и как са реагирали след ня“, подчерта генералният секретар на ГСДП Ларс Клингбайл. „Това трябва да е приоритет за Зеехофер. Става въпрос за защитата на нашата демокрация“, допълни социалдемократът.  \r\nВицепредседателят на Бундестага Томас Оперман остро критикува Федералната служба за информационна сигурност. „Факт е, че откраднатите данни се представят в продължение на дни в мрежата и компетентният орган не прави нищо, за да информира и защити засегнатите. Очевидно има сериозни недостатъци в координацията на органите за сигурност\", коментира Оперман, като същевременно призова Зеехофер да предприеме действия: „Федералната служба за информационна сигурност трябва да стане център за киберзащита в Германия, а министърът на вътрешните работи Зеехофер трябва да осъзнае, че това е една от най-важните задачи по отношение на вътрешната сигурност и ще остане такава през следващите години\", категоричен бе социалдемократът. \r\nКражбата на лични данни на стотици германски политици и знаменитости стана публично достояние в петък. Връзките към записите бяха разпространени чрез профил в „Туитър“, който бе спрян почти незабавно. Жертвите на кражбата са станали представители на всички партии в Бундестага, с изключение на „Алтернатива за Германия“. \r\n***  Началникът на кабинета в Пентагона адмирал Кевин Суийни обяви оттеглянето си от поста, съобщава американското издание  Washington Examiner , като уточнява, че това е третият високопоставен служител в Министерството на отбраната на САЩ, което напуска длъжност. \r\n„След две години в Пентагона, реших, че моментът е подходящ да се върна в частния сектор. За мен бе чест да служа заедно с мъжете и жените от Министерството на отбраната\", подчерта Суийни в изявление.  \r\nМиналия месец бившият министър на отбраната Джим Матис подаде оставка, след като президентът Доналд Тръмп обяви намерението си да изтегли американските войски от Сирия. Оттогава насам други служители на администрацията, включително Брет МакГърк, специалният пратеник на президента за международната коалиция за борба с „Ислямска държава“ и говорителят на Пентагона Дана Уайт също напуснаха длъжностите си в администрацията. \r\nМатис, който е работил със Суийни, когато ръководеше Централното командване на САЩ, го назначи за началник на щаба си през януари 2017 г.  \r\nСуийни завършва Американската военноморска академия през 1982 г. и в следващите години работи за армията. Оттегля се от военните през 2014 г. и поема длъжност в компания, която изгражда технология за наблюдение на страдащите от Болестта на Алцхаймер. Той е и временен президент и главен изпълнителен директор на Алианса за икономическо развитие на Хамптън Роудс, съвместна публично-частна корпорация, предназначена да популяризира региона Вирджиния в световен мащаб като област за бизнес инвестиции. \r\nЗаместник-министърът на отбраната Патрик Шанахан изпълнява длъжността министър на отбраната на САЩ, а миналия месец Тръмп даде индикации, че той може да остане на поста „за дълго време“. \r\n***  Джон Болтън, съветник по националната сигурност на държавния глава на САЩ Доналд Тръмп, заяви в неделя, че изтеглянето на американските военни от Североизточна Сирия е обусловено от победата над близкоизточната радикална групировка „Ислямската държава“ и от гарантирането на страна на Турция на сигурността на кюрдските бойци, свързани с Вашингтон, отбелязва популярният вестник  The New York Times . \r\nБолтън, който отпътува за Израел, за да успокои съюзника на Тръмп, подчерта, че няма график за изтегляне на американските сили от близкоизточната страна, но настоя, че САЩ нямат неограничен ангажимент в Сирия.  \r\n„Има цели, които искаме да постигнем, това е условие за изтеглянето. Графикът се определя от  политическите решения, които трябва да изпълним\", поясни Болтън пред репортери в Ерусалим.  \r\nТези условия, съгласно думите му, включват окончателната победа над джихадистите в Сирия и  и защитата на кюрдските милиции, които се сражаваха заедно с американските войски срещу екстремистката групировка.  \r\nКоментарите на Болтън отбелязват първото публично потвърждение, че изтеглянето е забавено, тъй като Тръмп е изправен пред сериозни критики от съюзници и оставката на министъра на отбраната Джеймс Матис за политиката, която трябваше да бъде проведена в рамките на седмици. \r\nВ средата на декември Тръмп обяви, че САЩ ще изтеглят всичките си две хиляди военнослужещи от Сирия. Решението му породи страхове за изчистването на пътя за турско нападение срещу кюрдски бойци в Сирия, които се сражават заедно с американските войски срещу екстремистите от „Ислямска държава“.  \r\nБолтън, който ще пътува в Турция в понеделник, заяви, че САЩ настояват нейните кюрдски съюзници да бъдат защитени от всяка планирана турска офанзива. Очаква се той да отправи официално предупреждение към турския президент Реджеп Тайип Ердоган в рамките на посещението му в страната. „Не смятаме, че турците трябва да предприемат военни действия, които не са напълно съгласувани със САЩ\", подчерта Болтън, като допълни, че ще се стреми да „разбере какви са турските цели и възможности и това, което остава несигурно\". \r\nПо-рано Тръмп заяви, че няма да позволи на Турция да убива кюрдите, припомни Болтън. \r\n***  Противопожарните служби на Гърция откриха телата на двамата мъже, които бяха в неизвестност след бурите, връхлетели южната ни съседка, съобщава електронното издание на водещия атински ежедневник  Kathimerini . \r\nДвамата мъже, на 64 г. и 67 г., заедно със съпругата на по-възрастния мъж, са поели на път от Кератеа, град на около 45 километра югоизточно от Атина, в проливния дъжд. Автомобилът е бил пометен от река, чиито води са придошли след поройните превалявания.  \r\nВ събота бе намерено тялото на жената, 66-годишна. За съдбата на останалите двама в превозното средство нямаше информация. \r\n***  Стотици албанци излязоха на протест в Джаковица в Западно Косово, за да попречат на вярващи от Сърбия да посетят местния православен манастир навръх Бъдни вечер, съобщава скопската електронна медия  A1 On . \r\nПротестът приключи след като областният директор на полицията Ахмет Хаси съобщи, че сръбските поклонници няма да извършат планираното си посещение.  \r\nПротестантите твърдят, че нямат нищо против православни вярващи, а само срещу онези, които претендират, че са вярващи, и които, според думите им, знаят, че са извършили тежки престъпления в техния град по време на войната от 1998-1999 г.  \r\n„Ние, гражданите на Джаковица, нямаме проблем с тяхната вяра, нито с правото им на поклонение, така както те го тълкуват. Проблемът е, че сред тях има хора, чиито дела знаем по време на войната. Те имат име и фамилия. Но ние сме свидетели, че те нито са разследвани, нито са съдени, нито са наказани за тези престъпления. При тези обстоятелства, когато институционалното мълчание слага сол върху нашите рани, посещението им в града, който те удавиха, е провокация“, казва се призивът за протеста. \r\nПротестиращите се събраха пред портите на православния манастир със знамена и списък с имена на сърбите, за които твърдят, че са извършили престъпления. Вдигнат бе плакат с надпис „Джаковица“ не забравя. \r\n***  Кралят на Малайзия Мухамад V абдикира, предава  Reuters . \r\nАгенцията подчертава, че за първи път управляващ монарх се оттегля от власт. Абдикацията му влиза в сила незабавно, се казва в изявление на Куала Лумпур, без да се привеждат детайли за причините, довели до решението.  \r\nС оттеглянето си Мухамад V сложи край на седмици спекулации за бъдещето му. През 2015 г. той се ожени за бивша руска кралица на красотата. \r\n*** A Най-малко 30 души са загинали при срутване в златодобивна мина в Североизточен Афганистан, предава  AFP ,  като се позовава на местните власти. \r\nСъгласно разпространените данни, седем души са пострадали при инцидента в провинция Бадахшан. Информацията е потвърдена пред агенцията от губернатора й Мохамад Рустан Рагхи.  \r\nДруги подробности не се съобщават, включително за причините, довели до инцидента. \r\n***", "date": "2019.01.06", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/01/06/2609130/zamestnik-ministar-tanya-mihaylova-da-pochitame-botev-s-dostoyni-postapki-i-spravedlivi-resheniya.html", "text": "Да почитаме Ботев, както и всички патриоти, отдали живота си за България, с нашите достойни постъпки, справедливи решения, честно мислене и достойни изказвания. По този начин пазим паметта на нашите национални герои и възпитаваме млади достойни българи, които страстно да се борят за справедливост, както в пределите на своята Родина, така и в световен мащаб, защото светът винаги ще се нуждае от герои като Ботев“. С тези думи заместник-министърът на образованието и науката Таня Михайлова се обърна към участниците в тържественото събрание в читалището на Калофер в чест на 171-ата годишнина от рождението на поета, съобщиха от пресцентъра на  министерството . \r\nМихайлова посочи, че като възрожденска личност и патриот Ботев е разбирал нуждата от образование за доброто на утрешния ден. И по стъпките на баща си даскал Ботьо Петков се посвещава в учителската професия. Тя припомни, че Ботев създава неповторим учебник по математика („Уроци за първите четири аритметически правила и за счетовете“, 1873), в който задачите са с интердисциплинарно и патриотично съдържание (свързани със знания по астрономия, биология, физика, икономическа география, българска и световна история). „Днес в българското образование отново обръщаме поглед към интердисциплинарния подход, стимулираме иновативните практики, подкрепяме и привличаме млади учители, които да вдъхновяват децата ни и да ги научат да мислят, да отстояват позицията си“, посочи заместник-министърът.                                                                    \r\nВ словото си Таня Михайлова акцентира и върху това, че и до днес в училище и вкъщи учим децата си на Ботевите завети – възпитаваме ги в родолюбив дух, искаме да имат критично мислене към света, в който живеят, да имат развито чувство за справедливост и винаги да отстояват своята свобода. \r\n„Трябва да се вглеждаме в историята и в хората, които са я създали, за да можем да изградим едно по-добро бъдеще за следващите поколения. А в историята остава този, който създава и увлича другите по пътя на познанието и себеутвърждаването. Нужно ни е особено днес да се вгледаме в Ботев, за да направим своя избор в изграждането на днешния свят, да заложим за основа именно Ботевите идеали за свобода, равенство, любов към Родината“, заяви Таня Михайлова.  \r\nЗаместник-министърът на образованието и науката се включи и в тържественото честване пред паметника на Ботев в Калофер, където всяка година се поднасят „Гирлянд на славата“, венци и цветя.", "date": "2019.01.06", "title": "Заместник-министър Таня Михайлова: Да почитаме Ботев с достойни постъпки и справедливи решения"}
{"url": "http://www.focus-news.net/news/2019/01/06/2609145/aktualna-patna-obstanovka.html", "text": "Температурите са в интервала от - 8° до + 5°. Времето над страната е облачно. Слаб до умерен вятър духа в областите: Благоевград, Видин, Добрич, Кърджали, Пазарджик и Силистра. Слаб сняг вали в областите: Велико Търново, Кърджали, Ловеч, Плевен, Разград, Силистра, Смолян, София, Стара Загора. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" .  \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради констатирани неравности по пътната настилка. \r\nШофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. \r\nдо 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента - до 10.01.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч - до 31.05.2019 г. \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка.  \r\nОбласт Сливен: \r\nШофьорите да се движат с повишено внимание в района на с. Биково от км 254+500 до км 254+750 в посока Бургас поради нарушена предпазна ограда /мантинела/. Участъкът е сигнализиран с пътни знаци и ограничението на скоростта е 110 км/ч до 07.01.2019 г. \r\nАМ „Хемус“:  \r\nОбласт София: \r\nДо 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ – отворен за всички МПС; \r\n- „Печинско“ - отворен за всички МПС; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно e забранено движението на МПС над 12 т, както и тегленето на ремаркета и полуремаркета; \r\n- „Превала“ – забранено е движението на МПС над 12 т, както и тегленето на ремаркета и полуремаркета; \r\n- „Троянски“ – забранено е движението на всички МПС. \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради снегонавявания и влошаване на метеорологичната обстановка. Срок до 08.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\n Обходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.06", "title": "Актуална пътна обстановка"}
{"url": "http://www.focus-news.net/news/2019/01/06/2609146/blagoevgrad-patishtata-v-oblastta-sa-prohodimi-pri-zimni-usloviya.html", "text": "Пътищата в Благоевградска област са проходими при зимни условия. Пътните настилки са мокри, а по усойните места  - заснежени и заледени. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност е трафикът по главен път Е-79, второкласен път 19 Симитли-Гоце Делчев и автомагистрала „Струма“ в областта. Няма регистрирани тежки пътни инциденти през изминалия ден по пътищата от републиканската пътна мрежа в региона. В района на Кресненското дефиле и прохода Предел е повишена опасността от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЛора КАЛЧЕВА", "date": "2019.01.06", "title": "Благоевград: Пътищата в областта са проходими при зимни условия"}
{"url": "http://www.focus-news.net/news/2019/01/06/2609149/silistra-poradi-uslozhnena-meteorologichna-obstanovka-gkpp-kaynardzha-e-zatvoren.html", "text": "От 16.00 часа поради усложнена метеорологична обстановка ГКПП \"Кайнарджа\" на българо-румънската граница е затворен. На ГКПП \"Дунав мост-Русе\" трафикът е интензивен на вход за леки коли, а на ГКПП \"Дунав мост-Видин\" - на изход за леки и товарни автомобили, по данни към 18.00 часа. Това съобщиха от пресцентъра на  Главна дирекция \"Гранична полиция\" . На ГКПП \"Кулата\" на българо-гръцката граница трафикът е интензивен на изход за товарни автомобили. \r\nНа българо-турската, българо-сръбската и българо-македонската граница трафикът е нормален на всички контролно-пропускателни пунктове.", "date": "2019.01.06", "title": "Силистра: Поради усложнена метеорологична обстановка ГКПП \"Кайнарджа\" е затворен"}
{"url": "http://www.focus-news.net/news/2019/01/06/2609148/sport-shifrin-prodalzhava-dominatsiyata-v-svetovnata-kupa-po-alpiyski-ski.html", "text": "Микаела Шифрин продължава доминацията в Световната купа по алпийски ски. 23-годишната американка записа 37-ия успех на слалом в кариерата си, след като бе безкомпромисна на състезанието в Загреб. Носителката на Големия кристален глобус в последните два сезона се е запътила уверено към трети пореден, а по всичко личи, че няма жива сила на планетата, която да я спре. Шифрин измина двата манша в хърватската столица за 2:01.09 минути. Тя изпревари с 1,25 секунди Петра Влъхова, а трета на подиума се качи Уенди Холденер. Това бе общо 52-а победа за американката в кариерата ѝ за СК. Шифрин се доближи на два успеха от шестия във вечната ранглиста Херман Майер (Ав), който е с 54. \r\nВенцислав ДРАГОМАНОВ", "date": "2019.01.06", "title": "Спорт: Шифрин продължава доминацията в Световната купа по алпийски ски"}
{"url": "http://www.focus-news.net/news/2019/01/06/2609147/predstoyashti-sabitiya-v-stranata-za-7-yanuari-agentsiya-fokus.html", "text": "***   \r\nОт 11.30 часа в библиотеката на „Дондуков 2“ вицепрезидентът Илияна Йотова и посланикът на Великобритания Ема Хопкинс ще представят инициативата „Посланик за един ден“. \r\n***   \r\nОт 11.00 часа в пресклуба на БТА ще се състои пресконференция на Националното сдружение на търговци и превозвачи на горива за Закона за административното регулиране на икономическите дейности, свързани с нефт и продукти от нефтен произход. В пресконференцията ще участват Симо Симов – говорител на сдружението и Пламен Стоянов – член на Управителния съвет.  \r\n***   \r\nОт 11.00 часа на ул. „Витоша“ 18 Демократична България ще даде пресконференция.  \r\n***   \r\nОт 19.00 часа в галерия „Арт алея“ ще бъде представена изложба „Светлина и време 2019“. \r\n*** \r\nВ  пунктовете за базиране Бургас и Варна от състава на Флотилия бойни и спомагателни кораби ще се състои военен ритуал по повод тържествено откриване на новата учебна 2019 година.  \r\n***  \r\nОт 10.00 часа в пресклуба на БТА ще се състои пресконференция във връзка с предстоящи благотворителни инициативи на КНСБ във Велико Търново.  \r\n***  \r\nОт 11.00 часа в пресклуба на БТА представители на Градския ученически парламент ще направят отчет на свършеното през миналата година и ще обявят каузите и инициативите за 2019 година. \r\n***   \r\nОт 12.00 часа на площад „Свобода“ 2 председателят на ПГ на ГЕРБ и зам.-председател на партията Цветан Цветанов ще присъства на откриването на обновената картинна галерия. \r\n***   \r\nОт 11.00 часа пред паметната плоча на Маестро Захари Медникаров ще бъдат поднесени цветя по повод 95 години от рождението му.  \r\n***   \r\nОт 17.00 часа в Музея на фотографията и съвременните визуални изкуства ще бъде представена книгата на Иванка Краваева „Сълзи за България\". \r\n***   \r\nОт 11.00 часа в кв. „Сушица“ на малкия площад  до Дръндевата чешма ще се проведе традиционния  обичай „Къпанак“ (къпане на булка).  \r\n***   \r\nОколо 11.30 часа омбудсманът Мая Манолова ще посети Дневния център за настаняване от семеен тип за деца и младежи с увреждания. Преди това тя ще присъства на празнична литургия по случай Ивановден. \r\n***   \r\nОт 10.30 часа в пресклуба на БТА ще се състои пресконференция на ПП АБВ на тема „За Европейската столица на културата 2019“, бъдещето и политиката на Пловдив.  ¬  \r\n*** \r\nВ 10.30 часа в двора на църквата „Свети Иван Рилски” ще бъде осветен и раздаден курбан за здраве и благополучие по случай празника на Свети Йоан Кръстител (Ивановден). \r\n*** \r\nВ 12.00 часа в клуба на ВМРО общинските съветници от ВМРО-Пловдив ще дадат пресконференця,на която ще бъдат обявени предложения, както за развитието на район „Южен“, така също и за града, във връзка с бюджета на Община Пловдив за 2019г. \r\n*** \r\nВ 12.00 часа в заседателната зала на Общината ще се проведе редовна пресконференция.  \r\n***   \r\nОт 18.00 часа в Градската художествена галерия ще бъде открита ретроспективна изложба на Кольо Карамфилов (1963 – 2014). \r\n*** \r\nОт 10.00 часа в зала 1 на Областната администрация ще се проведе съвместно заседание на Постоянната комисия по заетост и Постоянната комисия в областта на образованието, младежките дейности и спорта. \r\n***   \r\nОт 09.00 часа в храм „Св. Неделя“ ще бъде отслужена света божествена литургия.  \r\n*** \r\nОт 16.00 часа в Оперния театър ще се състои гала концерт на участниците в Балетната академия и Балета на Държавна опера -Стара Загора. \r\n*** \r\nОт 17.30 часа във фоайето на РБ „Захарий Княжески“ ще бъде открита фотоизложба на Елоди Перес.  \r\n***   \r\nОт 09.00 часа в храм „Св. Богородица“ Негово Високопреосвещенство Пловдивският митрополит Николай ще оглави архиерейска света Литургия. \r\n***   \r\nОт 14.30 часа в зала 363 на общината ще се състои обществено обсъждане на бюджета на Община Шумен за 2019 година.", "date": "2019.01.06", "title": "Предстоящи събития в страната за 7 януари (Агенция „Фокус“)"}
{"url": "http://www.focus-news.net/news/2019/01/06/2609150/predstoyashti-mezhdunarodni-sabitiya-za-7-yanuari-agentsiya-fokus.html", "text": "Съветникът на Донадл Тръмп по националната сигурност Джон Болтън пристига на посещение в Турция. \r\n***  Британският парламент възобновява работа след Коледните и Новогодишните празници. \r\n***  Ще се проведе церемония за четвъртата годишнина от нападението срещу редакцията на сатиричното списание „Шарли Ебдо“, при което загинаха 12 души. \r\n***  Първи ден от преговорите между САЩ и Китай за разрешаване на търговския спор. \r\n***  Студентите в Албания подновяват протестите. \r\n***  Службата на ООН по наркотиците и престъпността публикува доклад с предупреждение за трафика на хора и „обширни области на безнаказаност“. \r\n***  В православните страни, които спазват Юлианския календар, празнуват Коледа.  \r\n***", "date": "2019.01.06", "title": "Предстоящи международни събития за 7 януари (Агенция „Фокус“)"}
{"url": "http://www.focus-news.net/news/2019/01/06/2609128/focus-i-sebastian-kurts-popadna-v-kapana-na-loshoto-vreme-otmeni-patuvane-do-zaltsburg-za-predizbornata-kampaniya.html", "text": "Канцлерът на Австрия Себастиан Курц попадна в капана на лошото време и се наложи да отмени един от работните си ангажименти, съобщава германското списание  Focus . \r\nЛидерът на кабинета във Виена е на почивка в хотел в долината Гросарл, провинция Залцбург. Той трябваше да вземе участие в събитие за предизборната кампания в страната, но силните снеговалежи осуетиха плановете му. Във видео, публикувано в социалната мрежа „Фейсбук“, Курц благодари на всички, които са се включили в усилията за разчистване на снежните маси и нормализиране на ситуацията в страната – включително на войниците, които също бяха задействани.   Тереза Герова", "date": "2019.01.06", "title": "Focus: И Себастиан Курц попадна в капана на лошото време – отмени пътуване до Залцбург за предизборната кампания"}
{"url": "http://www.focus-news.net/news/2019/01/06/2609153/dnevnik-bosna-i-hertsegovina-prez-noemvri-stranata-e-posetena-ot-60-000-turisti-a-otdelno-r-srabska-ot-26-000.html", "text": "Изданието се позовава на данни на националната статистика, която от 1 до 30 ноември е регистрирала 58 593 туристически посещения, това е с 21,5% повече от ноември 2017 г., а спрямо октомври 2018 г. е регистриран спад с 44,1%., предава босненската медия  „Дневник“ . Изданието пише, че за ноември делът на местните туристи е 32,1%, а чуждите са 69,9%. Броят на нощувките се е увеличил с 17,6% и възлиза малко над 102 000 нощувки, като съотношението на местни и чуждестранни е като към 30 и 70%. Според вида на нощувките 91,6% нощуват в хотели, а останалите – близо 9%, са частни квартири и хостели.  \r\nЛидери в посещението са хърватите – 16,9%, Италия – 8%, Сърбия, 6,4%. След това се нарежда Китай с 6,3%, Турция – 5,5%, предава  Радио „Фокус“ в рубриката „Балкански туристически часовник“. \r\nВсички останали страни са реализирали общо 56% от нощувките.  \r\nСпоред местната информационна агенция „Фена“ незначителен ръст е отбелязан и в броя на леглата, които са достигнали 27 682, което е 0,2% повече. \r\nРъст е отбелязан и в Р Сръбска. През ноември – в своенравна сръбска част на федерацията са реализирани 25 837 туристически посещения, което означава увеличение с 2,5% спрямо ноември на м.г. Ръстът на нощувките е 8,3% пак в сравнение с миналата година. Тъй като статистиката на Р Сръбска е отделна, тази част на федерацията разполага с 10 474 легла за развитие на туризма.", "date": "2019.01.06", "title": "„Дневник“ (Босна и Херцеговина):  През ноември страната е посетена от 60 000 туристи, а отделно Р Сръбска от 26 000"}
{"url": "http://www.focus-news.net/news/2019/01/06/2609151/faz-lufthanza-otmenya-poleti-zaradi-predupreditelna-stachka-na-personala-po-sigurnostta.html", "text": "Най-голямата германска авиокомпания – „Луфтханза“, е принудена отново да отмени полети заради предупредителна стачка на персонала по сигурността, съобщава националният ежедневник  Die Frankfurter Allgemeine Zeitung . \r\nАнулирани ще бъдат общо осем полета, всичките от които – вътрешни: Берин (Тегел)-Франкфурт на Майн и Берлин (Тегел)-Мюнхен. Засегнати ще бъдат 850 пасажери, които може да сменят самолетните си билети с такива за влак.  \r\nСъюзът Верди призова служителите на охранителните фирми на летищата Тегел и Шьонефелд да се включат в стачката, която ще се проведе от 5.00 до 8.45 часа местно време (6.00 до 9.45 часа българско време).  Тереза Герова", "date": "2019.01.06", "title": "FAZ: „Луфтханза“ отменя полети заради предупредителна стачка на персонала по сигурността"}
{"url": "http://www.focus-news.net/news/2019/01/06/2609152/plovdiv-razdavaneto-na-hranitelni-pomoshti-na-nuzhdaeshtite-se-litsa-shte-zapochne-na-7-yanuari-v-pet-obshtini-na-oblastta.html", "text": "На 7 януари ще започне раздаването на хранителни помощи на нуждаещите се лица в общините Марица, Родопи, Сопот, Стамболийски и Съединение, както и в районите „Южен“, „Западен“ и „Тракия“ в град Пловдив. Това съобщиха за  Радио „Фокус“ – Пловдив  от БЧК-Пловдив. Хранителните продукти, които ще получи всяко лице, отговарящо на условията, са 16 на брой – спагети, говеждо месо в собствен сос, леща, захар, гювеч, зелен фасул, лютеница, грах, домати стерилизирани, говежди кюфтета в бял сос, консерва риба херинга, консерва пиле фрикасе, зрял фасул, конфитюр, ориз и олио. Те са с общо тегло над 24 килограма. Раздаването се извършва от служители и доброволци на БЧК и ще продължи до 28 февруари. Всеки правоимащ получава съответните продукти срещу документ за самоличност и подпис. \r\nТони МИХАЙЛОВ", "date": "2019.01.06", "title": "Пловдив: Раздаването на хранителни помощи на нуждаещите се лица ще започне на 7 януари в пет общини на областта"}
{"url": "http://www.focus-news.net/news/2019/01/06/2609154/nimh-utre-vremeto-shte-bade-predimno-oblachno-minimalnite-temperaturi-shte-sa-mezhdu-minus-9-i-minus-4.html", "text": "През следващото денонощие с умерен северозападен, в Източна България и временно силен вятър от север-североизток ще продължи да нахлува студен въздух. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) . Ще остане предимно облачно и на места ще превалява сняг, по-значителен в Западния и Централния Предбалкан. Привечер от северозапад валежите ще спират, облачността ще се разкъсва и намалява. Минималните температури ще бъдат между минус 9° и минус 4°, максималните - между минус 4° и 1°. Атмосферното налягане ще продължи да се повишава и ще е по-високо от средното за месеца. Над Черноморието ще има значителна облачност и ще превалява слаб сняг. Ще духа умерен, временно силен вятър от север-североизток. Максималните температури ще са минус 1°-1°. Температурата на морската вода е около 6°. Вълнението на морето ще бъде 2-3 бала. Над планините облачността ще е значителна и на много места ще има валежи от сняг. Ще духа предимно умерен северозападен вятър, който след обяд ще се ориентира от североизток и слабо ще се усили. Вечерта валежите ще спират. Максималната температура на височина 1200 метра ще е около минус 9°, на 2000 метра – около минус 15°. Още през нощта срещу вторник вятърът ще отслабне и минималните температури ще се понижат на места до минус 15°- минус 17°. Във вторник ще има разкъсана облачност, на места до слънчево време, но дневните температури ще останат отрицателни. В сряда сутринта също ще е доста студено. От запад облачността бързо ще се увеличи и още преди обяд в западните райони ще завали сняг. Вятърът ще придобие южна компонента, в Източна България и ще се усили. Дневните температури там бързо ще се повишат и към вечерта и през нощта срещу четвъртък валежите там ще са от дъжд и сняг. В четвъртък вятърът отново навсякъде ще се ориентира от северозапад, по-късно през деня и ще се усилва и ще застудява. В западната част от страната ще е почти без валежи. На изток ще превалява, като с понижението на температурите дъждът ще преминава в сняг. До края на деня валежите навсякъде ще спрат, ще започне и разкъсване и намаление на облачността.", "date": "2019.01.06", "title": "НИМХ: Утре времето ще бъде предимно облачно, минималните температури ще са между минус 9° и минус 4°"}
{"url": "http://www.focus-news.net/news/2019/01/06/2609157/deyan-yanchev-obshtinski-kulturen-institut-byala-studenti-ot-tarakliyskiya-universitet-v-moldova-uchastvaha-v-arheologicheskite-razkopki-na-antichnata-krepost.html", "text": "Студенти от Тараклийския университет в Молдова участваха в археологическите разкопки на античната крепост на нос Свети Атанас край Бяла. Това каза в интервю за  Радио „Фокус“ – Варна  Деян Янчев, директор на Общинския културен институт (музей) в град Бяла. „За осма поредна година в археологическата експедиция през август се включиха студенти от българския университет в Молдова. Самите студенти са бесарабски българи. Те имаха възможност да проведат своя археологически стаж, но и да посетят България“, посочи Деян Янчев. Археологическите проучвания на обекта ще продължат и през тази година, каза още Деян Янчев. \r\nПрез 2013 година завърши първият етап на консервация и реставрация на античната крепост на нос Свети Атанас край Бяла. \r\nПроектът „Консервация, реставрация, експониране и социализация на антично селище и късноантична крепост на нос „Свети Атанас” и превръщането им във водеща туристическа атракция на територията на Община Бяла, Варненска област“ бе осъществен по Оперативна програма „Регионално развитие“. Археологическият обект, който бе реставриран и експониран, представляват антично селище и късноантична крепост. Укрепителната линия се състои от крепостна стена и ров и затваря носа от североизточния до южния склон на носа. Добре проучен е раннохристиянският комплекс, който включва трикорабна едноабсидна базилика с притвор, три кръщелни, кладенец за светена вода, жилище на главния свещеник, производствени съоръжения – две пещи за битова керамика и винарна. \r\nМарияна ВАЛЕНТИНОВА", "date": "2019.01.06", "title": "Деян Янчев, Общински културен институт – Бяла: Студенти от Тараклийския университет в Молдова участваха в археологическите разкопки на античната крепост"}
{"url": "http://www.focus-news.net/news/2019/01/06/2609159/veliko-tarnovo-blizo-1700-toma-sa-dareniyata-koito-e-poluchila-regionalnata-narodna-biblioteka-pr-slaveykov-prez-2018-g.html", "text": "Близо 1700 тома са даренията, които е получила Регионалната народна библиотека „П.Р. Славейков“ през 2018 г. Това обобщи за  Радио „Фокус“ – Велико Търново  зам. –директорът Калина Иванова. Тя уточни, че всички 1 697 книги са от фирми, издателства и читатели. Най-голямото дарение е направила компания за реставрация и строителни ремонти, която е дала 3 000 тома литература. Изданията продължават да се обработват, а част от тях са предоставени на други библиотеки от региона. „Друго голямо дарение бе получено на скоро от „Зонта клуб“ – Велико Търново, които ни дадоха 113 тома научна литература. Също така новата инфо точка на София – модерната градска читалня предостави 175 тома художествена литература- нови издания, нови заглавия. Сдружение  „Детски книги“ в лицето на г-н Георги Марков дари 131 книги, преди всичко детски. Университетско издателство „Св. Климент Охридски“, чрез директора си проф. Валери Стефанов, ни дари 51 тома академична литература“, допълни още Калина Иванова. Сред читателите – дарители тя открои имената на Валентин Миновски, който е подарил изключително богата частна колекция, свързана с области от изкуството. „Тук мога да спомена и  Дешка и Милка Деневи  също ни дариха личната си библиотека от литературоведски и изкуствоведски издания. Атанас Чафаров дари 295 книги, предимно с историческа тематика, Людмил Иванов ни дари 175 тома езиковедски и исторически издания“, разказа още Калина Иванова и поясни, че има още десетки имена в този списък. Тя благодари на всички, които са дали приноса си за развитие на местната библиотека. \r\nЛуиза ТРАНЧЕВА", "date": "2019.01.06", "title": "Велико Търново: Близо 1700 тома са даренията, които е получила Регионалната народна библиотека „П.Р. Славейков“ през 2018 г."}
{"url": "http://www.focus-news.net/news/2019/01/06/2609160/sport-denis-suares-e-pred-transfer-v-arsenal.html", "text": "Халфът на Барселона Денис Суарес е много близо до преминаване в Арсенал, информира Sky Sports. 24-годишният испанец е играл под ръководството на Унай Емери в Севиля, а специалистът отново го иска в състава си. Твърди се, че Милан, Рома и Челси също проявяват интерес към Суарес, но той ще премине на \"Емирейтс\" срещу сума от около 18 млн. паунда. \r\nВенцислав ДРАГОМАНОВ", "date": "2019.01.06", "title": "Спорт: Денис Суарес е пред трансфер в Арсенал"}
{"url": "http://www.focus-news.net/news/2019/01/06/2609158/ria-novosti-sasht-blokirat-dostavkata-na-suhoy-superdzhet-100-za-iran.html", "text": "Министерството на финансите на САЩ отказа да издаде сертификат за износ за продажба на самолета „Сухой Суперджет 100“ в Иран, предава  РИА Новости , като се позовава на медийни доклади. \r\n„Заради липсата на лиценз от Управлението по контрол за чуждестранните активи към МФ на САЩ, за доставката на самолетите засега не може да става и дума“, подчерта говорителят на Асоциациите на иранските авиолинии Максуд Асади Самани. \r\nНад 10% от частите за руския лайнер се произвеждат в САЩ, което прави необходимо одобрението на Вашингтон за износа им. В тази връзка Самани заяви, че подмяната на американските части ще отнеме много време. \r\nВ края на април миналата година компанията  „Граждански самолети Сухой“ подписа с две ирански авиокомпании меморандум за намеренията за доставка на 40 самолета до 2022 г., припомня агенцията.  Тереза Герова", "date": "2019.01.06", "title": "РИА Новости: САЩ блокират доставката на „Сухой Суперджет 100“ за Иран"}
{"url": "http://www.focus-news.net/news/2019/01/06/2609176/the-jerusalem-post-netanyahu-kam-boltan-vreme-e-sasht-da-priznayat-golanskite-vazvisheniya-v-izrael.html", "text": "Със САЩ на прага на изтеглянето на войските си от Сирия министър-председателят Бенямин Нетаняху направи първия публичен призив до висшия американски представител за признаване на израелския суверенитет над Голанските възвишения, съобщава  The Jerusalem Post . \r\n„Голанските възвишения са изключително важни за нашата сигурност“, заяви Нетаняху заедно до американския съветник по националната сигурност Джон Болтън след среща между тях в неговата резиденция. \r\nПремиерът заяви, че, ако времето позволява, той се надява да прелети с хеликоптер до стратегическото плато с Болтън, така че „ще можете перфектно да разберете защо никога няма да напуснем Голанските възвишения и защо е важно всички държави да признаят израелския суверенитет над Голанските възвишения“. \r\nНетаняху съобщи, че е обсъдил въпроса с американския президент Доналд Тръмп. \r\nБолтън, който пристигна за разговори, целящи успокояване на Израел след решението на Тръмп миналия месец да изтегли 2 000 американски войници от Североизточна Сирия, заяви, че изтеглянето ще бъде направено по начин, който да гарантира, че „Ислямска държава“ е победена и неспособна да „се съживи“; че защитата на Израел и тази на „другите ни приятели в региона е абсолютно сигурна“; и че тези, които са се борили със САЩ срещу „Ислямска държава“, са „в безопасност“. \r\nБолтън каза, че за САЩ „основен признак за суверенитет“ е способността на страната да се защити. \r\n„Президентът Тръмп многократно е заявявал, че подкрепя правото на Израел за самозащита - той го казва с гордост и ясно“ - каза Болтън. „И бих казал на всяка нация в този регион, или не в този регион, че ако има някакви съмнения относно подкрепата на Америка за самозащитата на Израел - по-добре да помисли отново за това“. \r\nБолтън допълни, че при Нетаняху и Тръмп „ние имаме най-добрите отношения между Израел и САЩ в нашата история, а от наша страна със сигурност сме твърдо решени да продължим това“. \r\nНетаняху изрази израелската благодарност към Тръмп за това, че се отдръпна от „опасната сделка с Иран и наложи санкции“, както и като премести столицата в Йерусалим и „недвусмислено подкрепя Израел в ООН“. \r\nТой заяви, че САЩ са подкрепили „с думи и с дело” правото на Израел да се защитава, „което упражняваме постоянно. Важно е, продължи той, „да знаем, че имаме подкрепата на нашия голям приятел и съюзник, Съединените американски щати“. Превод и редакция : Калоян Пенков", "date": "2019.01.06", "title": "The Jerusalem Post: Нетаняху към Болтън: Време е САЩ да признаят Голанските възвишения в Израел"}
{"url": "http://www.focus-news.net/news/2019/01/06/2609137/snezhniyat-ad-v-gartsiya-vze-tri-zherti-germaniya-i-avstriya-se-boryat-s-posleditsite-ot-loshoto-vreme-obzor.html", "text": "Гърция осъмна под снежна покривка и скована от ниски температури, а лошото време, което удари южната ни съседка, отне живота на трима души. \r\nСнеговалежите от последните 24 часа и мразовитите температури превърнаха редица улици и пътища в ледени пързалки, поради което властите предупредиха шофьорите и пешеходците да се движат с повишено внимание.  \r\nЛошото време, което донесе циклонът „София“, доведе до редица проблеми в областите Централна и Западна Македония. В ранните часове на деня в Северна Гърция бяха измерени полярни температури, достигащи до -19 градуса по Целзий във Флорина (Лерин) и Птолемаида (Кайляри), а в Гревена – до -18. \r\nСитуацията в Солун се подобри – в сутрешните часове бяха измерени температури, достигащи до -3 градуса по Целзий. Всички главни пътни артерии на града са отворени, но шофьорите трябва се движат с ниска скорост поради заледяването на пътищата. В някои периферни общини на Солун шофьорите трябва да бъдат оборудвани с вериги.Съобщено бе затварянето на няколко пътища в района поради лошите метеорологични условия, включително маршрутите Агиос Василиос-Хортиатис и Мелисохори – Ореокастро. \r\nПолетите от и до летище „Македония“ в града се изпълняват по разписание. Няма закъснения и на обществения транспорт.  \r\nВремето в Централна Македония също се подобрява, но температурите остават ниски – до -9 и -10 градуса по Целзий. Трафикът в предимно планинските райони се осъществява с вериги. \r\nПовече от 24 часа след голямата снежна буря в Северна Гърция, много райони на полуостров Халкидики все още са блокирани и температурите остават под нулата. Влошените метеорологични условия принудиха местните власти да поискат включването на гръцката армия в разчистването на пътищата в региона. Големи участъци от пътната мрежа в района са покрити със сняг и непроходими. Има и паднали дървета, които блокират пътищата. \r\nСъобщава се за най-малко две населени места без електричество - Сивири и Крипопиги. Екипите на електрическа компания се опитват да отстранят повредите в мрежата, но работата им е затруднена от блокираните пътища. На полуострова Ситония и Касандра снежната покривка достига 40 сантиметра. \r\nЦиклонът „София“, който удари Гърция през последните дни със снеговалежи и полярни температури, постепенно се оттегля от страната, но само за да направи път на „Телемах“, който ще достигне южната ни съседка в началото на следващата седмица. Новата вълна на лошо време ще бъде краткотрайна и ще засегне главно района на Тесалия и южната част на Гърция.  \r\nЛошото време не само доведе до проблеми в трафика и подаването на електричество, но и отне три човешки живота. Възрастна жена и двама мъже бяха открити мъртви, след като автомобилът им е бил ударен от придошлата вода на път, разположен югоизточно от столицата Атина.  \r\nТялото на жената бе намерено в събота, а на двамата възрастни мъже, пътували с нея в колата – в неделя. Двамата мъже, на 64 г. и 67 г., заедно със съпругата на по-възрастния мъж, са поели на път от Кератеа, град на около 45 километра югоизточно от Атина, в проливния дъжд. Автомобилът е бил пометен от река, чиито води са придошли след поройните превалявания.  \r\nМеждувременно продължават и силните снеговалежи в  Южна Германия и Австрия , предизвиквайки редица проблеми в двете страните. \r\nСъобщено бе за проблеми в движението в автомобилния, железопътния и въздушния транспорт. В сила остават предупреждениеята за опасност от лавини в Алпите и в Шварцвалд, при това в момент, в който множество туристи се връщат от зимните си ваканции.  \r\n„От събота вечер насам имахме 140 мисии заради паднали клони или повредени автомобили\", заяви говорител на полицията в Горна Бавария в ранните часове на деня. Към настоящия момент пътно-транспортните произшествия не са взели жертви. В Долна Бавария снеговалежите са спрели и ситуацията е под контрол.  \r\nПътуващите с влак в най-голямата германска провинция – Бавария, трябваше да се въоръжат с много търпение: силният снеговалеж затрудни движението на влаковете. Няколко линии – като например тази в посока Гармиш-Партенкирхен, са затворени до по-нататъшно уведомление. Осигурени са автобуси за придвижване на хората. Екипите на място работят без прекъсване от събота, увериха от „Дойче бан“.  \r\nНа летище Мюнхен има 130 анулирани полети, 220 машини излетяха от пистите след повече от час закъснение.  \r\nЗимата предизвика проблеми и в Австрия. Западно от Виена бе блокирана магистрала, а множество камиони бяха принудени да останат на платното. Трафикът по магистралата „Тауерн“ също бе временно спрян. В планинските райони някои пътища са затворени поради опасност от лавини.  \r\nВ събота вечер достъпът до ски зоната Обертауерн южно от Залцбург бе затворен. Засегнати бяха около 600 местни жители и туристи.  В много части на Австрийските Алпи остава в сила най-висока степен за предупреждение за опасност от лавина.  \r\nКанцлерът на Австрия Себастиан Курц също попадна в капана на лошото време и се наложи да отмени един от работните си ангажименти. Лидерът на кабинета във Виена е на почивка в хотел в долината Гросарл, провинция Залцбург. Той трябваше да вземе участие в събитие за предизборната кампания в страната, но силните снеговалежи осуетиха плановете му. Във видео, публикувано в социалната мрежа „Фейсбук“, Курц благодари на всички, които са се включили в усилията за разчистване на снежните маси и нормализиране на ситуацията в страната – включително на войниците, които също бяха задействани.  Тереза Герова", "date": "2019.01.06", "title": "Снежният ад в Гърция взе три жертви, Германия и Австрия се борят с последиците от лошото време (ОБЗОР)"}
{"url": "http://www.focus-news.net/news/2019/01/06/2609177/varna-zemedeltsi-shte-podavat-deklaratsii-do-kraya-na-yanuari-za-da-poluchat-finansovo-podpomagane.html", "text": "До 31 януари земеделските производители трябва да докажат реализацията на плодове и зеленчуци, за да получат финансово подпомагане, съобщиха от  Областния информационен център-Варна . Приемът на декларации за доказване на минимални добиви и реализирана продукция започна на 2 януари тази година. Земеделските стопани, които са кандидатствали през 2018-та по схемите за обвързано подпомагане за плодове и зеленчуци – оранжерийно производство, трябва да подадат декларация по образец. Описът трябва да бъде входиран в областните дирекции на Държавен фонд „Земеделие“ на електронен и хартиен носител, заедно с копия на описаните документи. На кандидатите по схемите, които не представят документи, доказващи реализация на продукцията, няма да бъде осигурено подпомагане. Очаква се през новия програмен период 2021-2027 г. „Общият регламент“ да изключва регулации относно Европейския земеделски фонд за развитие на селските райони (ЕЗФРСР). Избраният от Комисията подход е в разрез с усилията за задълбочаване на взаимодействието между тези фондове и хармонизиране на правилата за изпълнението им през настоящия програмен период. В допълнение програмната рамка за интегрираното териториално развитие отслабва с изключването на финансирането за селските райони. С това се създава риск от дублиране на финансиране и намаляване на синергията между фондовете, а от тук се поставя под въпрос и европейската им добавена стойност, добавиха от Областния информационен център-Варна. Предстои на 18 и 19 февруари тази година Комисията по земеделие в Европейския парламент да гласува докладите по законодателното предложение на Европейската комисия (ЕК) относно Общата селскостопанска политика (ОСП) след 2020 г. В началото на декември миналата година бяха одобрени и индикаторите за новата ОСП. Те ще се залагат като приоритети в стратегическите планове, които всяка държава членка ще изготви в зависимост от визията си за бъдещото развитие на селското стопанство. В основата на плана ще стои SWAT анализ, работата по който вече стартира. С него ще се изведат целите и приоритетите на стратегическия план. През юни ЕК предложи на държавите членки сами да определят тавана на директните плащания, като за минимум се приема праг от 60 000 евро. Предвидени бяха няколко степени на намаляване – директни плащания между 60 000 и 75 000 евро могат да бъдат съкратени с 25%. Между 75 000 и 90 000 евро ще се удържат 50 процента, а за суми между 90 000 и 100 000 евро удръжката, която се предвижда, е 75 на сто. От Брюксел ще обърнат особено внимание върху т.нар. зелени мерки и екологизирането на селското стопанство, допълват от ОИЦ-Варна. Изпълнението им ще бъде задължително, за да получат фермерите каквито и да е директни плащания.", "date": "2019.01.06", "title": "Варна: Земеделци ще подават декларации до края на януари, за да получат финансово подпомагане"}
{"url": "http://www.focus-news.net/news/2019/01/06/2609178/sport-petar-hubchev-e-trenyor-na-godinata.html", "text": "Националният селекционер Петър Хубчев получи наградата за най-добър треньор на България за 2018 г., след като събра 265 точки. На втора позиция се класира Димитър Димитров със 144 точки. В Казахстан Димитров успя да спаси местния Иртиш от изпадане. Златомир Загорчич, който спечели Купата на България със Славия, остана трети с 98 точки.", "date": "2019.01.06", "title": "Спорт: Петър Хубчев е треньор на годината"}
{"url": "http://www.focus-news.net/news/2019/01/06/2609180/ria-novosti-desantniyat-korab-na-amerikanskite-voennomorski-sili-fort-makhenri-vleze-v-cherno-more.html", "text": "Порталът Bosphorus Naval News публикува снимки на американския десантен кораб „Форт Макхенри“ в Черно море, съобщава  РИА Новости . \r\nПресслужбата на американския флот в Европа потвърди, че корабът е влязъл в морето с цел патрулиране. \r\n„Пристигането на кораба „Форт Макхенри“ в Черно море потвърждава нашия колективен ангажимент за сигурността в морето и укрепва вече силните връзки със съюзниците и партньорите на НАТО в региона“,заяви командващият Шести флот на военноморските сили вицеадмирал Лиза Франкети. \r\nПо думите й операциите на американските кораби в Черно море са рутинни, а през 2018 г. половин дузина американски кораби са посетили неговите води. Превод и редкация : Калоян Пенков", "date": "2019.01.06", "title": "РИА Новости: Десантният кораб на американските военноморски сили „Форт Макхенри“ влезе в Черно море"}
{"url": "http://www.focus-news.net/news/2019/01/06/2609181/plovdiv-natsionalno-sastezanie-po-ruski-ezik-za-zrelostnitsi-shte-se-provede-v-pu-paisiy-hilendarski-na-26-yanuari.html", "text": "Национално състезание по руски език за зрелостници ще се проведе в Пловдивския университет „Паисий Хилендарски” на 26 януари. Това съобщиха за  Радио „Фокус“ – Пловдив  от висшето учебно заведение. Националното състезание по руски език за зрелостници „Я – знаток русского языка” ще се състои за пета поредна година, а най-добре представилите се участници ще бъдат приети за студенти в специалностите „Руска филология” и „Български и руски език”. Оценяването ще става по точкова система, като резултатите ще бъдат приравнени към шестобалната система. Класирането ще бъде обявено на официална церемония, а кандидат-студентите с най-високи постижения ще бъдат наградени. \r\nСъстезанието ще се проведе в рамките на 2 астрономически часа. Формата на състезанието е писмена и отговаря по компонентно съдържание на ниво А2 според приетите от Съвета на Европа единни критерии за познанията по езици. Оценката от състезанието е равностойна на другите балообразуващи оценки при кандидатстване за горепосочените специалности. Крайният срок за записване е 24 януари, като участието е безплатно. Състезанието ще се проведе от 10.30 часа в 8 аудитория в сградата на Ректората на Пловдивския университет.", "date": "2019.01.06", "title": "Пловдив: Национално състезание по руски език за зрелостници ще се проведе в ПУ „Паисий Хилендарски” на 26 януари"}
{"url": "http://www.focus-news.net/news/2019/01/06/2609182/shumen-bchk-zapochva-razdavane-na-hranitelni-produkti-na-7-yanuari-pravoimashtite-v-oblastta-sa-10-586-dushi.html", "text": "От 07 януари всички правоимащи от град Шумен, включени в списъците на Агенцията за социално подпомагане, ще получат по 24,070 кг от 16 вида хранителни продукти. Това съобщиха от шуменската организация на  БЧК . Правоимащи по програмата в областта са 10 586 души, от които над 2900 за община Шумен. Ще бъдат раздавани спагети – 1,5 кг, говеждо в собствен сос – 0,300 кг, леща – 3 кг, захар – 3 кг, гювеч – 1,6 кг, зелен фасул – 2,4 кг, лютеница – 0,500 кг, грах – 1,6 кг, домати стерилизирани – 1,6 кг,  говежди кюфтета в бял сос – 0,600 кг, риба херинга – 0,170 кг, пиле фрикасе – 0,300 кг, зрял боб – 2 кг, конфитюр – 0,500 кг, ориз – 2 кг, олио – 3 л. Районният пункт се намира на ул. Тодор Икономов 9- площад Оборище, зад Пътно управление и ще е отворен всеки работен ден от 09.00 до 14.00 часа. Раздаването на продуктите ще продължи до 31 януари. Продуктите се получават срещу документ за самоличност и подпис при спазване на всички изисквания на Регламента за защита на личните данни. Право на подпомагане по програмата имат лица и семейства, подпомагани с целева помощ за отопление (2016 г.– 2017 г.), майки (осиновителки), които получават месечни помощи за отглеждане на дете до навършване на една година (м. юни 2018 г.), лица и семейства, получили еднократна помощ за ученици в първи клас (за учебната 2017/2018), лица с трайни увреждания, с определено право на чужда помощ, които имат ниски лични доходи и получават месечна добавка за социална интеграция (м. юни 2018 г.), лица и семейства, които получават месечни помощи за отглеждане на дете с трайно увреждане (м. юни 2018 г.), лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства за периода 01.01.2018 – 30.06.2018 г, лица и семейства, инцидентно пострадали от бедствия и аварии при форсмажорни обстоятелства, подпомогнати с еднократна помощ, въз основа на установеното индивидуално ниво на материално лишение за периода 01.01.2018 г.-30.06.2018 г. Оперативната програма се управлява от Агенцията за социално подпомагане и се осъществява със съдействието на местните власти.", "date": "2019.01.06", "title": "Шумен: БЧК започва раздаване на хранителни продукти на 7 януари, правоимащите в областта са 10 586 души"}
{"url": "http://www.focus-news.net/news/2019/01/06/2609179/smolyan-343-dushi-se-vklyuchiha-v-profilaktichnite-pregledi-organizirani-ot-regionalnata-zdravna-inspektsiya-prez-2018-g.html", "text": "343 души се включиха в профилактичните прегледи, организирани от Регионалната здравна инспекция – Смолян през 2018 г. Това съобщиха от  РЗИ – Смолян . За  поредна година бяха организирани скринингови ехографски изследвания за рак на млечна жлеза и за остеопороза. Инициативите се проведоха в рамките на световни дни на здравето и имаха за цел привличане вниманието на обществеността върху последиците от тези две сериозни заболявания и ползите от тяхната профилактика и превенция. От ехографското изследване за рак на млечна жлеза се възползваха 198 жени на възраст от 18 до 83 години. Дадени са препоръки за динамично проследяване с ултразвук веднъж годишно на жените с малки кисти ( под 15 мм.)  и два пъти годишно при кисти над тези размери. Съветът към дамите с фиброаденоми е да се проследяват два пъти годишно с цел преценка размера и характеристиката на структурата на образуванието. От възможността да получат оценка на личния си риск от остеопороза се възползваха 145 души. Анализът на данните от измерването сочи, че 107 имат нормална костна плътност. При 31 е установена намалена костна плътност (остеопения) и са препоръчани профилактични мерки, а  7  души са насочени към специалист за консултация и лечение поради наличие на данни за остеопороза. Чрез ранна диагностика много болести могат да се овладеят, преди да са довели до необратими промени в организма. Профилактичните прегледи са полезни, дори да не се установи заболяване, още повече, че всеки таи в мислите си малко безпокойство около собственото си здраве. Според специалистите всеки човек е добре да поговори с личния си лекар относно факторите, които биха могли да увеличат рисковете от развитие на конкретно заболяване и редовно да го посещава за годишен профилактичен преглед.", "date": "2019.01.06", "title": "Смолян: 343 души се включиха в профилактичните прегледи, организирани от Регионалната здравна инспекция през 2018 г."}
{"url": "http://www.focus-news.net/news/2019/01/06/2609183/ria-novosti-siriyski-voenen-e-ranen-v-zonata-za-deeskalatsiya-v-idlib.html", "text": "Сирийски военнослужещ е бил ранен след обстрел от страна на бунтовници в зоната за деескалация в Идлиб, заяви Сергей Соломатин, ръководител на Руския център за помирение в Сирия, предава  РИА Новости . \r\n„През деня в зоната за деескалация, бойци нападнаха селището Тел ал-Мактаа в провинция Хама, в резултат, на което един войник от въоръжените сили е бил ранен, както и районът Суккари и северозападните покрайнини на Халеб“, съобщи генералът. \r\nТой добави, че руските военни са подпомогнали безопасното транспортиране на оръжеен арсенал, открит от сирийските правоохранителните органи, оставени от бойци в село Ум ал Маатен в провинция Дараа. Повече от 50 000 различни вида боеприпаси бяха преместени. Превод и редакция : Калоян Пенков", "date": "2019.01.06", "title": "РИА Новости: Сирийски военен е ранен в зоната за деескалация в Идлиб"}
{"url": "http://www.focus-news.net/news/2019/01/06/2609186/sport-real-sosiedad-pobedi-real-madrid.html", "text": "Реал Сосиедад победи Реал Мадрид като гост с 0:2 в мач от 18-ия кръг на испанската Примера дивисион. Головете за баския клуб реализираха Вилиан Жозе от дузпа в 3-та минута и Рубен Пардо в 83-та. Във временното класиране Реал Мадрид заема пета позиция с 30 точки, а Реал Сосиедад е на едва 12 място с 22 точки. Лидер продължава да е отборът на Барселона, който в момента играе своя мач срещу Хетафе.", "date": "2019.01.06", "title": "Спорт: Реал Сосиедад победи Реал Мадрид"}
{"url": "http://www.focus-news.net/news/2019/01/06/2609187/ria-novosti-v-iran-poveche-ot-30-dushi-otidoha-v-bolnitsata-sled-zemetresenieto.html", "text": "Над 30 души отидоха в болници в Иран с различни наранявания след земетресението, което беше регистрирано до иранско-иракската граница, съобщи Муджтаба Халиди, представител на иранската служба за извънредни ситуации, предава  РИА Новости . \r\n„Никой от тези хора не е пострадал в резултат на земетресението, нараняванията са причинени от страха и бягството“, заяви Халиди. \r\nЗеметресение с магнитуд 5,7 беше регистрирано в района на иранско-иракската граница. Европейският средиземноморски сеизмологичен център съобщи, че хипоцентърът на земетресението е бил разположен на дълбочина 40 километра. Епицентърът се намира на 136 километра североизточно от Багдад и на 87 километра северозападно от иранския град Илам. Превод и редакция : Калоян Пенков", "date": "2019.01.06", "title": "РИА Новости: В Иран повече от 30 души отидоха в болницата след земетресението"}
{"url": "http://www.focus-news.net/news/2019/01/06/2609184/ministar-krasen-kralev-pravitelstvoto-shte-prodalzhi-da-investira-vav-futbolna-infrastruktura.html", "text": "Министърът на младежта и спорта Красен Кралев участва в 58-ото издание на церемонията „Футболист на годината“. Това съобщиха от  пресцентъра на Министерството на младежта и спорта . За №1 в анкетата, в която участваха 118 представители на медиите, бе определен играчът на ЦСКА Кирил Десподов, който получи приза си от президента на Българския футболен съюз Борислав Михайлов. Кралев връчи наградата на №2 – вратаря на Славия Георги Петков, а №3 стана футболистът на „Ботев“ (Пд) Тодор Неделев. \r\n„И тримата играчи, които заеха челните места бяха достойни за първата позиция и който и да беше победил, нямаше да е изненада. Георги Петков имаше много силен сезон, Тодор Неделев направи силни мачове за националния отбор и за „Ботев”, а Десподов беше много постоянен през цялата година, което може би надделя при избора на журналистите“, коментира пред медиите Кралев след края на церемонията. \r\nМинистърът благодари на всички футболисти и треньори, които достойно защитаваха честта на България през изминалата година. \r\n„Имаше много поводи за радост, които ни донесоха нашите представителни отбори. Пожелавам следващата година успехите да са още по-големи, да няма контузии, да имате много късмет и радостните моменти за нашите сънародници да бъдат още повече“, каза Кралев.  \r\nТой отново изтъкна доброто партньорство, което Министерството на младежта и спорта има с Българския футболен съюз. \r\n„Благодаря на БФС за прекрасното сътрудничество през последните години. Реализирахме много успешни програми, свързани с детско-юношеския футбол, които се надявам да продължим с още по-големи бюджети през следващите години. През 2018 г. заедно с Борислав Михайлов имахме честта да бъдем част от наистина значимо за България събитие - започването на разговори за подготвяне на съвместна кандидатура за домакинство на Европейско и Световно първенство по футбол с още три балкански държави – Гърция, Сърбия и Румъния“, допълни министърът. \r\nКралев обяви, че вярва в балканската кандидатура и възможностите на България. \r\n„Нямаше как да получим покана, ако уменията ни като домакин на международни форуми не бяха оценени. Ако работата на БФС не беше оценена високо. Благодаря на г-н Михайлов и неговия екип, че направиха тази кандидатура възможна. Не знам дали ще успеем да спечелим домакинство, но съм сигурен, че ще построим стадионите, които трябва да бъдат изградени. Това е ангажимент на българското правителство. Ще продължим и с реконструкцията на футболни стадиони и терени в цялата страна, защото нашето правителство смята, че дължим това на най-популярния български спорт“, каза Кралев. \r\n„Всички българи имат нужда от силен мъжки национален отбор по футбол, който може да обединява нацията ни. Защото никой друг не обединява българите така, както националният отбор по футбол. Имайте го предвид, когато излизате да защитавате честта на България“, завърши Кралев. \r\nАнкетата „Футболист на годината“ се организира от „Дакс Медия“, Българската асоциация на спортните журналисти и Българския футболен съюз. \r\nПризьори от церемонията “Футболист на годината”: \r\nФутболист на годината – Кирил Десподов \r\nНай-добра футболистка - Евдокия Попадинова  \r\nНай-прогресиращ млад играч - Валентин Антов  \r\nНай-добър чужденец - Клаудиу Кешерю  \r\nНай-добър вратар - Георги Петков  \r\nНай-добър защитник - Николай Бодуров  \r\nНай-добър полузащитник - Тодор Неделев \r\nНай-добър нападател - Мартин Камбуров \r\nНай-добър треньор - Петър Хубчев \r\nНай-красив гол - Иван Петков  \r\nПриз \"Лъвско сърце - Трифон Иванов\" - Михаел Ангелов  \r\nЕжегодна награда на „Дакс медия“ за “Развитие” – „Асарел Медет“ АД", "date": "2019.01.06", "title": "Министър Красен Кралев: Правителството ще продължи да инвестира  във футболна инфраструктура"}
{"url": "http://www.focus-news.net/news/2019/01/06/2609185/tass-ministerstvoto-na-vanshnite-raboti-na-venetsuela-otnovo-obvini-saedinenite-shtati-che-vaznameryavat-da-izvarshat-prevrat.html", "text": "САЩ се опитват да подкопаят мира и стабилността във Венецуела, както и да настроят правителствата в региона срещу Каракас. Това се посочва в изявление, публикувано от министерството на външните работи на южноамериканската страна, съобщава агенция  TACC . \r\n„Правителството на Боливарианска Република Венецуела информира международната общност за още един опит на правителството на САЩ да организира преврат срещу законното и демократично правителство на президента Никола Мадуро, като не признава легитимните и демократични институции на венецуелската държава“, се казва в документа. Според Каракас, Вашингтон така дава заповеди на „подчинените правителства в региона“ да „разширят блокадата срещу народа на Венецуела“. \r\nЗаместник-ръководителят на пресслужбата на Държавния департамент Робърт Паладино съобщи, че Съединените щати смятат националното събрание на Венецуела за единствената законна институция в страната. Този законодателен орган е под контрола на политическите опоненти на Мадуро, но той е изключен от процеса на вземане на решения в продължение на няколко години. През юли 2017 г. във Венецуела, с решение на държавния глава, беше свикано Конституционно събрание, на което нямаше представител на опозицията. Повечето държави в региона не го признават. \r\nВ петък членовете на групата Лима, с изключение на Мексико, обявиха, че не признават новия президентски мандат на Мадуро, който отново ще встъпи в длъжност като президент на Венецуела на 10 януари. Съответният документ бе подписан от представители на Аржентина, Бразилия, Гвиана, Гватемала, Хондурас, Канада, Колумбия, Коста Рика, Панама, Парагвай, Перу, Сейнт Лусия и Чили. Те призовават Мадуро да не заема поста на държавен глава и да предаде изпълнителната власт на Народното събрание. Превод и редакция : Калоян Пенков", "date": "2019.01.06", "title": "ТАСС: Министерството на външните работи на Венецуела отново обвини Съединените щати, че възнамеряват да извършат преврат"}
{"url": "http://www.focus-news.net/news/2019/01/06/2609155/bloomberg-dzhon-boltan-uveri-che-amerikanskite-voynitsi-shte-ostanat-v-siriya-dokato-ne-bade-garantirana-sigurnostta-na-kyurdite.html", "text": "Силите на САЩ ще останат в Североизточна Сирия, докато Турция не се съгласи да не преследва кюрдите. Това обяви съветникът на Доналд Тръмп по националната сигурност Джон Болтън, предава  Bloomberg . \r\n„Не смятаме, че турците трябва да предприемат военни действия, които не са напълно съгласувани и договорени със САЩ\", заяви Болтън пред репортери в Израел преди срещата му в Турция с президента Реджеп Тайип Ердоган, която ще се състои в понеделник. „Така че те не застрашават нашите войски, но също така, че трябва да отговорят на изискването на президента, съгласно което  сирийските опозиционни сили, които се биха с нас, да не бъдат застрашени\", подчерта Болтън. \r\nБолтън разговаря с репортери в Еруслим преди срещите му израелски политици и представители на разузнавателните служби. По-късно в неделя той ще разговаря с премиера на Израел Бенямин Нетаняху.  Тереза Герова", "date": "2019.01.06", "title": "Bloomberg: Джон Болтън увери, че американските войници ще останат в Сирия, докато не бъде гарантирана сигурността на кюрдите"}
{"url": "http://www.focus-news.net/news/2019/01/06/2609156/tass-donald-tramp-zayavi-che-nikoga-ne-e-obeshtaval-barzo-izteglyane-na-voyskite-ot-siriya.html", "text": "Държавният глава на САЩ Доналд Тръмп заяви, че никога не е давал обещание за бързо изтегляне на американските войски от Сирия и отказа да даде пред журналистите конкретна времева рамка за изпълнение на решението, обявено през декември, предава руската информационна агенция  TACC . \r\n„Изтегляме войските от Сирия… никога не съм казвал, че ще направим това бързо“, заяви Тръмп. \r\nПо-рано американската телевизия NBC съобщи, че САЩ може да оставят част от военнослужещите си в южната част на Сирия за неопределено време, въпреки решението на Тръмп за пълно изтегляне на контингента. Вашингтон обаче може да изслуша мнението на държави като Израел и Йордания, преди да вземе решение за базата в ат-Танф, където са разположени няколкостотин американски и съюзнически военнослужещи. Тази информация се потвърждава и от агенция Bloomberg. \r\nСъветникът на Доналд Тръмп по националната сигурност Джон Болтън е на посещение в Израел.  Тереза Герова", "date": "2019.01.06", "title": "ТАСС: Доналд Тръмп заяви, че никога не е обещавал бързо изтегляне на войските от Сирия"}
