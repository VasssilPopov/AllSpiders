{"url": "http://www.focus-news.net/news/2018/12/23/2605208/sport-inter-se-razdeli-s-radzha-naingolan.html", "text": "Италианският гранд Интер съобщи, че прекратява състезателните права на Раджа Наинголан за неопределен срок от време. Решението на клуба е взето поради „дисциплинарни причини”. \r\nМестни медии съобщиха, че полузащитникът е закъснял за сутрешната тренировка след мача с Киево. Халфът все пак е провел своята възстановителна тренировка. \r\nПрез лятото Интер привлече Наинголан от състава на Рома с трансфер на стойност 38 милиона евро. До момента обаче белгийският полузащитник не оправдава голямото доверие, което клубът му гласува. След преминаването си в отбора Наинголан получи и редица контузии.", "date": "2018.12.23", "title": "Спорт: Интер се раздели с Раджа Наинголан"}
{"url": "http://www.focus-news.net/news/2018/12/23/2605206/api-vazstanoveno-e-dvizhenieto-po-pat-2-kaspichan-varna-sled-razklona-za-zaychino-oreshe-v-posoka-varna.html", "text": "Възстановено е движението по път І-2 Каспичан - Варна след разклона за Зайчино ореше в посока Варна. Това съобщиха от пресцентъра на  Агенция \"Пътна инфраструктура\" .", "date": "2018.12.23", "title": "АПИ: Възстановено е движението по път І-2 Каспичан - Варна след разклона за Зайчино ореше в посока Варна"}
{"url": "http://www.focus-news.net/news/2018/12/23/2605202/predstoyashti-mezhdunarodni-sabitiya-za-24-dekemvri-agentsiya-fokus.html", "text": "Папа Франциск ще отслужи традиционната литургия за Бъдни вечер. \r\n***  Ще бъде отслужена традиционната литургия в базиликата „Рожество Христово“ във Витлеем.  \r\n***  Ще бъде разгледана жалбата на осъдения в Мианмар журналист на „Ройтерс“. \r\n***  Продължа издирването на изчезналите след цунамито, което връхлетя Индонезия. \r\n***", "date": "2018.12.23", "title": "Предстоящи международни събития за 24 декември (Агенция „Фокус“)"}
{"url": "http://www.focus-news.net/news/2018/12/23/2605204/shumen-dvamata-postradali-pri-katastrofata-na-izhoda-na-kv-divdyadovo-sa-s-frakturi-na-rebrata.html", "text": "81-годишният водач на автомобила и на 68-годишната му съпруга към момента са с установени фрактури на ребра. Те пострадаха при катастрофата на изхода на кв. Дивдядово. Това съобщиха от  ОДМВР - Шумен . Засега от болничното заведение не споменават за опасност за живота на някой от двамата пострадали. Прегледите продължават. Двамата водачи - на Реното и на Фолксвагена, са правоспособни,  пробите им за алкохол са отрицателни. Пътният инцидент стана на кръстовището към село Мараш, вследствие на отнето предимство на Фолксвагена от страна на Реното.", "date": "2018.12.23", "title": "Шумен: Двамата пострадали при катастрофата на изхода на кв. Дивдядово са с фрактури на ребрата"}
{"url": "http://www.focus-news.net/news/2018/12/23/2605203/nimh-utre-sled-obyad-ot-severozapad-shte-zapochnat-prevalyavaniya-ot-dazhd-koito-do-polunosht-shte-obhvanat-pochti-tsyalata-strana.html", "text": "През нощта облачността ще е разкъсана и валежи не се очакват. Вятърът временно ще отслабне и ще се ориентира от запад-югозапад. Минималните температури ще са между минус 1° и 4°. Утре облачността ще се увеличава и след обяд от северозапад ще започнат превалявания от дъжд, които до полунощ ще обхванат почти цялата страна. През деня ще духа умерен запад-югозападен вятър, но по-късно след обяд ще започне да се ориентира от северозапад и с него ще нахлува студен въздух. Максималните температури ще са между 8 и 13°, на места в Предбалкана и по-високи. Вечерта, с понижението на температурите, на места във високите полета на Западна България, дъждът ще преминава в сняг, но ще е в процес на спиране. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието облачността ще е значителна и привечер от север ще започнат превалявания от дъжд. Ще духа умерен югозападен вятър и с него дневните температури ще се повишат, максималните ще са между 10° и 14°. Температурата на морската вода е около 7°. Вълнението на морето ще е 2-3 бала. \r\nВ планините ще е ветровито, със силен, по високите и открити части до бурен западен вятър, който вечерта ще се ориентира от север-северозапад. В следобедните часове ще има превалявания от дъжд, на височина над 2200 метра – от сняг, вечерта и в по-ниските части. Максималната температура на височина 1200 метра ще е около 9°, на 2000 метра – около 3°. \r\nПрез нощта срещу Коледа и на Коледа ще е ветровито, ще застудява. До обяд на отделни места в Южна и Източна България, по преминаващия студен атмосферен фронт, все още слабо ще превалява, предимно сняг. От северозапад облачността ще се разкъса и временно ще намалее. Минималните температури ще са между минус 2° и 3°, максималните – между минус 1° и 4°. В сряда и четвъртък облачността ще е разкъсана, в повечето райони предимно значителна. Ще остане ветровито, на изолирани места ще превали слаб сняг. Минималните температури през първия ден ще се понижат, а дневните съвсем слабо ще се повишат. \r\nАтмосферното налягане до вечерта ще се понижава, ставайки по-ниско от средното за декември, след което ще започне да се повишава.", "date": "2018.12.23", "title": "НИМХ: Утре след обяд от северозапад ще започнат превалявания от дъжд, които до полунощ ще обхванат почти цялата страна"}
{"url": "http://www.focus-news.net/news/2018/12/23/2605207/afp-donald-tramp-e-obsadil-izteglyaneto-na-amerikanskite-voenni-ot-siriya-s-prezidenta-na-turtsiya.html", "text": "Държавният глава на САЩ Доналд Тръмп е обсъдил с президента на Турция Реджеп Тайип Ердоган изтеглянето на американските военнослужещи от Сирия, предава  AFP . \r\nЛидерът на Белия дом сподели в социалната мрежа „Туитър“, че е обсъдил Сирия и „бавното и координирано изтегляне на американските войски от района\" в телефонен разговор с турския си колега.  \r\nПрезидентът на САЩ информира, че двамата лидери са имали „дълъг и продуктивен разговор\". Двамата са дискутирали също близкоизточната радикална групировка „Ислямска държава“ и „силно разширяващата се търговия\". \r\nПо-рано турският министър на външните работи Мевлют Чавушоглу обяви, че турско-американската работна група ще се срещне във Вашингтон на 8 януари, за да обсъди изтеглянето на САЩ от Сирия. Тереза Герова", "date": "2018.12.23", "title": "AFP: Доналд Тръмп е обсъдил изтеглянето на американските военни от Сирия с президента на Турция"}
{"url": "http://www.focus-news.net/news/2018/12/23/2605209/dzhumhuriet-donald-tramp-razgovarya-po-telefona-s-erdogan-za-daesh-siriya-i-izteglyaneto-na-armiyata-na-sasht-ot-siriya.html", "text": "Турският президент Реджеп Тайип Ердоган разговаря преди малко по телефона с президента на САЩ Доналд Тръмп, информира вестник „Джумхуриет”. След разговора Доналд Тръмп направи първите изявления по темата: „Проведохме един продължителен и ползотворен разговор. Говорихме за ДАЕШ, за Сирия и за постепенното изтегляне от Сирия на американските войски”,  заявява Доналд Тръмп, цитиран от „Джумхуриет”.  Георги Димов", "date": "2018.12.23", "title": "„Джумхуриет”: Доналд Тръмп разговаря по телефона с Ердоган за ДАЕШ, Сирия и изтеглянето на армията на САЩ от Сирия"}
{"url": "http://www.focus-news.net/news/2018/12/23/2605213/crnobelo-makedoniya-poznat-turisticheski-sayt-otkri-harvatiya-i-ya-predstavi-na-chitatelite-si.html", "text": "Известният туристически сайт (\"Travel + Leisure\") публикува съдържание с интересно заглавие: \"Знаете ли къде е Хърватия, защото никой друг не знае?“, предава македонският портал  Crnobelo . И добавя, че в допълнение към текста си представят на своите читатели Хърватия по следния начин: - Дали сте чували някога за някое място и сте си помисляли: \"Къде е това за Бога?\" Е, не сте сами. Дестинации като Хърватия получава голяма популярност сред европейците, но ние, американците, ще се загубим на карта. \r\nМотивът им? Резултатите за най-търсените въпроси в Google, сред които на второ място е въпросът \"Къде е Хърватия?\" \r\nCrnobelo предава, че туристическия сайт освен това пише: „Хърватия е загадка\", и продължава с информация за географското й местоположение –може да се намери в Европа, граничи с Босна и Херцеговина, Черна гора, Унгария, Сърбия и Словения и излиза на Адриатическо море, локализирана е \"вдясно от ботуша на Италия, от другата страна на водата.\" \r\nВ последната част те триумфално обявяват, че \"тайната е решена\" и че всъщност е известна страна с богата история и развит туризъм. \r\nА от туристическия сайт дори разбират, че голяма част от \"Игра на тронове\" е заснет в Дубровник и открили и красивите Плитвишки езера.", "date": "2018.12.23", "title": "Crnobelo (Македония): Познат туристически сайт \"откри\" Хърватия и я представи на читателите си"}
{"url": "http://www.focus-news.net/news/2018/12/23/2605211/sport-volfsburg-pobedi-s-32-pri-gostuvaneto-si-na-aurgsburg.html", "text": "Волфсбург победи с 3:2 при гостуването си на Аургсбург в мач от 17-тия кръг на Бундеслигата.  \r\nОтборът от Долна Саксония поведе с 2:0 до почивката, след като Жосуа Джилаводжи откри резултата в 33-тата минута, а Уилиям удвои в 41-вата. Домакините успяха да намалят резултата в 49-та минута, а 10 минути по-късно – и да го изравнят. В 89-тата минута Яник Герхардт отбеляза третия гол за гостите. \r\nТака Волфсбург завършват годината на пета позиция във временното класиране с актив от 28 точки, с три по-малко от четвъртия РБ Лайпциг. Аугсбург остава на 15-то място с 15 точки.", "date": "2018.12.23", "title": "Спорт: Волфсбург победи с 3:2 при гостуването си на Аургсбург"}
{"url": "http://www.focus-news.net/news/2018/12/23/2605212/api-vremenno-e-ogranicheno-dvizhenieto-v-dvete-posoki-po-patya-krushovitsa-krastovishteto-s-pat-dolni-dabnik-pleven-poradi-ptp.html", "text": "Временно е ограничено движението в двете посоки по път III-305 Крушовица - кръстовището с път I-3 Долни Дъбник – Плевен поради ПТП. Това съобщиха от пресцентъра на  Агенция \"Пътна инфраструктура\"  (АПИ). Шофьорите трябва да се движат с повишено внимание и съобразена скорост по обходен маршрут по общински път Крушовица – Долни Дъбник.", "date": "2018.12.23", "title": "АПИ: Временно е ограничено движението в двете посоки по пътя Крушовица - кръстовището с път Долни Дъбник – Плевен поради ПТП"}
{"url": "http://www.focus-news.net/news/2018/12/23/2605232/kathimerini-turtsiya-preduprezhdava-za-visoka-tsenaza-provokatsii.html", "text": "При все по-голямото влошаване на отношенията между Атина и Анкара, Турция е предупредила в събота, че ще има „висока цена“ за „провокациите“ в Егейско и Средиземно море или Кипър, пише на електронната си страница гръцкияj  Kathimerini , като цитира турската телеграфна агенция Anadolu Agency.  \r\nПред нея в събота турският военен министър   Хулуси Акар е заявил, че “всички трябва да са наясно, че провокациите в Егейско и Средиземно море и в Кипър няма да имат ефект.”. \r\nВ сряда главнокомандващият Генералния щаб на гръцката национална отбрана (GEETHA), адмирал Евангелос Апостолакис е предупредил, че Гърция ще „изравни със земята“ и най-малкото гръцко островче, ако турските сили дебаркират на него.  Гръцкото правителство подкрепи позицията на Апостолакис, но заяви, че няма да имитира Турция и да предизвиква напрежения.   \r\nОбщо 14 полета са извършили турски бойни самолети на 17 и на 20 декември над населените егейски острови Кастелоризо и Инусес.  Това е половината от обшия брой (29) полети за първите 111 месеца на 2018 година  \r\n Гръцките анализатори смятат, че причина за подобно поведение е и поляризираната политическа атмосфера в съседната държава, което е накарало турския президент Реджеп Ердоган да предприеме политика на подстрекателство срещу Гърция, за да отговори на опозицията си, че не поддържа достатъчно силни националистически чувства.   \r\nАтина смята, че оставката на военния министър на САЩ Джеймс Матис няма да се отрази на отношенията между Атина и Вашингтон.  Ивелина Ватова", "date": "2018.12.23", "title": "Kathimerini: Турция предупреждава за „висока цена“за „провокации“"}
{"url": "http://www.focus-news.net/news/2018/12/23/2605214/blagoevgrad-v-rayona-na-gkpp-kulata-mogat-da-badat-zakupeni-samo-trimesechni-vinetki.html", "text": "В района на ГКПП \"Кулата\" се предлагат само тримесечни винетки, съобщи слушател на  Радио \"Фокус\" .", "date": "2018.12.23", "title": "Благоевград: В района на ГКПП \"Кулата\" могат да бъдат закупени само тримесечни винетки"}
{"url": "http://www.focus-news.net/news/2018/12/23/2605210/prof-albena-georgieva-etnolog-edna-ot-nay-vazhnite-traditsii-na-badni-vecher-e-goreneto-na-badnika.html", "text": "Една от най-важните традиции на Бъдни вечер е горенето на бъдника. Това каза за  Радио „Фокус“ - Пирин  проф. Албена Георгиева, етнолог от Института за етнология и фолклористика с етнографски музей към Българската академия на науките и преподавател в Югозападен университет „Неофит Рилски“ - Благоевград. „В навечерието на Бъдни вечер се отсича 3-годишно дърво – определен вид дъб, секат го момци, тържествено го внасят вкъщи, посрещат го така, сякаш в къщата влиза божество, увиват го със специално платно, миросват го с мед и масло, държат го до огнището и вечерта тържествено го внасят в огъня, като то трябва да гори до сутринта“, допълни тя. Проф. Георгиева посочи, че е много важно „бъдникът“ да гори цялата нощ и сутринта той да посрещне слънцето, тоест да се съберат светлината и топлината на нощта, осигурени от него, с лъчите на слънцето, за да има непрекъснатост в процеса на благополучието, на осигуряването на топлина, светлина и на живот.  \r\nТя уточни, че началото на елхичката е поставено в Западна Европа, като първоначално тя се е окичвала с лакомства, защото гладът е бил много основен проблем, а това е символизирало изобилие и богата година. Етнографът обясни, че у нас елхата идва след Освобождението, заедно с руските войски. „Значи, от една страна, се представя дърво, което е окичено с плодовете на човешкия труд – с лакомства, кравайчета, курабийки и т.н., а, от друга страна, в нашия район се гори дърво, но идеята е една и съща. Елхичката трябва да символизира изобилие, благополучие и хармония, а бъдникът, който се е горил в огнището в миналото, символизира онзи световен змей, който символизира хаоса, но като бъде той унищожен, от неговото тяло се раждат светлина, хармония и топлина и всъщност новия живот. По различен начин се символизира това ново начало, което е много важно и което трябва да бъде осигурено“, добави още тя. \r\nНатали СТЕФАНОВА", "date": "2018.12.23", "title": "Проф. Албена Георгиева, етнолог: Една от най-важните традиции на Бъдни вечер е горенето на бъдника"}
{"url": "http://www.focus-news.net/news/2018/12/23/2605215/fokus-makedoniya-zooparkat-v-skopie-shte-se-sdobie-s-dzhurasik-park.html", "text": "Зоопаркът в Скопие ще се сдобие с Джурасик парк. Проектът е готов, преговаря се в Скопие, за да се създаде нов световен атракционен център „Дино парк“, който ще се намира в зоологическата градина, предава неофициални източници на македонското електронно издание  „Фокус“ . \r\nМедията потърси режисьора Георги Галатеновски, който потвърди информацията като каза, че идеята да приеме този парк в Скопие, вече е обсъдена с кмета Петре Шилегов. По думите му в европейските и световните метрополии тези паркове са най-атрактивни за всички деца, а и за възрастните. Галатеновски описва парка като място, където около 50 динозаври с естествени размери изпускат викове и се движат. Цитиран от изданието добавя, че се преговаря за триизмерен проект, а няколко компании са заинтересовани да участват него. Той изрази надежда през пролетта в Скопие вече да има „Джурасик парк“.", "date": "2018.12.23", "title": "„Фокус“ (Македония): Зоопаркът в Скопие ще се сдобие с Джурасик парк"}
{"url": "http://www.focus-news.net/news/2018/12/23/2605024/predstoyashti-sabitiya-v-stranata-za-23-dekemvri-agentsiya-fokus.html", "text": "От 09.00 часа в храм „Св Наум“ в столичния квартал „Дружба“ ще започне Архиерейска Света Литургия, оглавена от Белоградчишкия епископ Поликарп. \r\n*** \r\nВ 10.30 часа в Градската библиотека „Паисий Хилендарски“ ще се състои интерактивно представление за деца „Спящата красавица”, Коледен базар на книги и детска дискотека. \r\n*** \r\nВ 17.00 часа в Градската библиотека „Паисий Хилендарски“ ще се състои празничен концерт на формация „Детска песен Надежда Хвойнева”, „Големите гайди” и танцов ансамбъл „Станимака”.  \r\n*** \r\nОт 11.00 часа в храм „Св. Пимен Зографски“ в кв. „Крайморие“ ще се състои Празник за Рождество Христово. \r\n*** \r\nОт 12.00 часа на бивша циркова площадка във Варна ще се проведе Благотворителен Коледен Обяд за хора в неравностойно положение, социално слаби и бездомни. \r\n*** \r\nОт 13.30 часа в кметството на село Капитановци ще започне Коледното шоу „Подарък за дядо Коледа“. \r\n*** \r\nОт 15.00 часа в „НЧ Просвета-1927” ще започне Коледното шоу „Подарък за дядо Коледа“. \r\n*** \r\nОт 11.00 часа на пл. „Свобода“ ще започне Коледен концерт на Духов оркестър - Добрич с диригент Стоян Монов. \r\n*** \r\nОт 11.00 часа в Държавен куклен театър „Дора Габе“ ще бъде представен спектакълът „Дядо Коледа, къде си ?“. \r\n*** \r\nОт 16.00 часа в Народно читалище „Романодром - 2002 г.“ ще започне Коледна изложба на ръчно изработени сувенири от клубовете при читалището.  \r\n*** \r\nВ 11.00 часа на пл. „20-ти юли“ ще се състои събитието „От младежите за децата на Община Карлово“ със занимателни коледни игри с награди, песни, танци и музика.  \r\n*** \r\nОт 09.00 часа Константийският епископ Яков ще оглави архиерейска света Литургия в катедралния храм „Св. Параскева“. \r\n*** \r\nОт 11.00 часа в храм „Рождество на Пресвета Богородица“, децата от Неделното училище в Симитли  организират благотворителен  базар, средствата от който ще бъдат дарени  на малката Лия от село Полето. \r\n*** \r\nОт 10.30 и 12.00 часа в Държавния куклен театър ще бъде представен спектакълът за деца „Коледен концерт“.", "date": "2018.12.23", "title": "Предстоящи събития в страната за 23 декември (Агенция „Фокус“)"}
{"url": "http://www.focus-news.net/news/2018/12/23/2605216/varna-posledniyat-za-2018-godina-literaturen-detski-petak-shte-se-provede-na-28-dekemvri.html", "text": "Последният за годината Литературен детски петък ще се проведе на 28 декември. Това съобщиха за  Радио „Фокус“ – Варна  от Регионалната библиотека „Пенчо Славейков“. Мястото на срещата ще е в Детския средношколски комплекс, а началото ще бъде дадено точно в 14.00 часа. Темата на последния за 2018 година Литературен петък е “В очакване на Новата година. Празнични пожелания около “закъснялата” елхичка“. Инициативата за Литературен детски петък е на Детски и средношколски комплекс. Тя е насочена към всички деца, които обичат книгите и четат с удоволствие. Срещите се провеждат всеки последен петък от месеца, като заниманията са подходящи за деца на възраст до 14 години. От началото на годината петъците са преминали през различни теми и творческо писане, посветени на живота и творчеството на български и световни поети и писатели, на българските традиции, предания и легенди. Започнали са през февруари с темата: „Хан Аспарух и легендата за мартеницата“. Вдъхновени от нея участниците са сплели сами белите и червени конци за здраве и късмет, като са драматизирали легендата. В “Търсене на вълшебни бисерчета“ участниците са си припомнили кои са книгите, номинирани за Наградата „Бисерче вълшебно 2018“. През месец април с огромно желание и интерес малките читатели на библиотеката са се запознали с творбите на Елисавета Багряна. Срещата през май е била под мотото „Моят първи автограф“, като всички участници са се изявили като писатели и са съчинили страховити криминални истории. В „Детска спирка за приказки“ малчуганите са съчинили своя приказка по картини. А темата „Дете съм и искам думата – за библиотеката, книгите и четенето“ е превърнала срещите в истинско токшоу. През септември основната тема е била „Училище или мъчилище?“, а през октомври – „Дар от сърце“, посветена на българските светци. През ноември „Чудното пътешествие на Нилс Холгерсон“ е било посветено на 160 години от рождението на Селма Лагерльоф. \r\nДиана СТОЕВА", "date": "2018.12.23", "title": "Варна: Последният за 2018 година Литературен детски петък ще се проведе на 28 декември"}
{"url": "http://www.focus-news.net/news/2018/12/23/2605205/afp-donald-tramp-naznachi-patrih-shanahan-za-ministar-na-otbranata-na-sasht.html", "text": "Държавният глава на САЩ Доналд Тръмп обяви назначаването на Патрик Шанахан за нов министър на отбраната, след като по-рано тази седмица Джеймс Матис подаде оставка заради решението на Вашингтон за изтегляне на американските войски от Сирия, предава  AFP . \r\n„Радвам се да ви съобщя, че нашият много талантлив заместник-министър на отбраната Патрик Шанахан ще поеме поста на действащ министър на отбраната, считано от 1 януари 2019 г.\", заяви лидерът на Белия дом, ускорявайки планираното отегляне на Матис с два месеца. \r\n„Патрик има дълъг списък от постижения, докато служеше като заместник. Той ще бъде страхотен!\", написа Тръмп в социалната мрежа „Туитър“. Тереза Герова", "date": "2018.12.23", "title": "AFP: Доналд Тръмп назначи Патрих Шанахан за министър на отбраната на САЩ"}
{"url": "http://www.focus-news.net/news/2018/12/23/2605026/tass-v-belgrad-imashe-antipravitelstven-protest-na-zhalti-zhiletki.html", "text": "Няколко стотин души са участвали в антиправителствено шествие в центъра на Белград в събота, съобщава  ТАСС  по информация на своя кореспондент от мястото на събитието.  \r\nМного от участниците в протеста са били в жълти жилетки. \r\nДемонстрацията е тръгнала от площадката пред Философския факултет на Белградския университет, после колоната се отправила по улиците на града, преградила е автомобилното движение. Полицията е спряла движението по главните улици на сръбската столица и така е осигурила безпрепятствено преминаване на протестиращите.   \r\nПовод за протеста е побоят над опозиционера Борко Стефанович в Крушевац от група зложелатели. По този повод опозицията обвини властите, че създават атмосфера на насилие и призова съмишлениците си да излязат на улиците. Акцията в събота е свързана и с исканията да се намерят убийците на сръбския политик Оливер Йованович, който преди година беше убит в Косовска Митровица.  Освен това много участници са носели плакати с антиправителствени лозунги и флагчета със символи на сексуални малцинства.   \r\nКолоната е преминала през центъра на града под непрекъснат шум и барабанни удари и е спряла за кратки изявления. Звукоусилватели са излъчвали сръбски рок хитове и са прекъсвали националния радио-телевизионен канал  RTS, като са споменавали името и на президента Александър Вучич. \r\nНа 15 декември организаторите заявиха, че протестите ще продължават, като най- масовата протестна акция се очаква да бъде на 16 януари в Белград, когато е годишнината от убийството в Косово на Оливер Йованович. \r\nДо полунощ на 22 срещу 23 декември Министерството на вътрешните работи на Сърбия не е съобщило никакви данни за броя на протестиращите.    Ивелина Ватова", "date": "2018.12.23", "title": "ТАСС: В Белград имаше антиправителствен протест на „жълти жилетки“"}
{"url": "http://www.focus-news.net/news/2018/12/23/2605027/mkd-makedoniya-vav-viena-e-likvidiran-mafiot-ot-cherna-gora.html", "text": "31-годишният Владимир Роганович бе убит във Виена, съобщава македонската онлайн медия  МКД .  \r\nНай-вероятно това е продължение на войната между на криминални групировки, свързани с контрабандата и кражбата на кокаин. В началото на май 2017 година Роганович е бил арестуван в Белград и осъден на осем месеца затвор за фалшифициране на документи. \r\n След излежаване на тази присъда е прехвърлен в затвор в Подгорица, където е лежал по подозрения за фалшиви бомбени аларми, от там е освободен преди две седмици, на 7 декември, а преди три дни е избягал от Черна гора. Това са съобщили източници от черногорската полиция.  \r\nПри инцидента във Виена се е стреляло с огнестрелно оръжие и в главата е ранен и 22-годишният Стефан Вилотиевич, който е бил в ресторант заедно с Роганович и с още един мъж.   \r\nСпоред австрийските медии Вилотиевич е тежко ранен, но състоянието му е стабилно.    Ивелина Ватова", "date": "2018.12.23", "title": "МКД (Македония): Във Виена е ликвидиран мафиот от Черна гора"}
{"url": "http://www.focus-news.net/news/2018/12/23/2605029/trafik-i-katastrofi-v-parviya-pochiven-den-obzor.html", "text": "Натоварен бе трафикът по пътищата в първия от поредицата почивни дни заради предстоящите празници. От МВР и Агенция „Пътна инфраструктура“ агенция бяха предприети допълнителни мерки за облекчаването му - до 14.00 часа в съботния ден бе ограничено движението на тежкотоварни камиони по натоварените пътища. Осъществяваше се засилен контрол на водачите с рисково поведение. \r\nНа много места пътищата бяха мокри, образуваше се мъгла и заледявания. Намалената видимост и хлъзгавата настилка станаха причина за тежка верижна катастрофа между 11 автомобила на пътя между селата Звъничево и Братаница в Пазарджишко. Петима души загинаха в пътния инцидент, а други двама са болница. Тежката катастрофа стана събота сутрин около 7.00 часа. Първоначално са се сблъскали са четири превозни средства, а след това в тях са се ударили още 7 автомобила. Пристигналите на мястото на инцидента екипи на пожарната, полицейски патрули и линейки са установили смъртта на четирима души. За изваждането на хората от силно деформираните автомобили се е наложило използването на режещи инструменти от пожарникарите. Три жени са транспортирани от екипи на „Спешна помощ“ в МБАЛ - Пазарджик, където по-късно една от ранените умира. Друга е с фрактура на рамото и е оперирана, а след това е настанена в ортопедията без опасност за живота. Третата жена е с рани на лицето, които са обработени, и е освободена за домашно лечение. В болницата са доведени и трима от шофьорите на част от катастрофиралите автомобили, за да дадат проба за алкохол и наркотици. Мъжете са с леки натъртвания.  \r\nОт Агенция „Пътна инфраструктура“ поясниха, че на пътя е имало гъста мъгла и видимост от 10 метра. Скоростта на движение в населеното място при нормални метеорологични условия е до 50 км/ч. \r\nПо-късно на изхода на село Лозен в посока Септемврийски ханчета, катастрофираха два леки автомобила, като единият от тях изхвърча в крайпътна канавка. При инцидента са нанесени сериозни материални щети и по двете превозни средства, но няма сериозно пострадали хора. \r\nСилно затруднен бе трафикът по автомагистрала „Хемус“ в продължение на няколко километра в района преди тунела „Витиня“, посока Ботевград. Заради ремонтните дейности в едната тръба на тунела, потокът от автомобили преминаваше от три в една активна лента и това затрудни придвижването.", "date": "2018.12.23", "title": "Трафик и катастрофи в първия почивен ден (ОБЗОР)"}
{"url": "http://www.focus-news.net/news/2018/12/23/2605028/tass-pozhar-izbuhnal-v-mina-v-solikamsk.html", "text": "При шести опит спасители са успели да стигнат до мястото на пожар, избухнал в шахта на компания „Уралкалий“ в Соликамск. Остават блокирани девет работника. За това съобщи  ТАСС , като се позова на сведения от пресслужбата на губернатора на Пермския край.   \r\nВ събота след обед в шахта на компания „Уралкалий“ започнало да дими. В момента в нея се намирали 17 човека, осем от тях успели веднага да излязат на повърхността. Те не са пострадали. В следващите часове в зоната на пожара продължават да се намира девет души. Връзка с тях няма.   \r\nПо данни от градските власти пожарът е възникнал на дълбочина 340 метра. Следственото управление на Следствения комитет на РФ в Пермския край е повдигнал съдебно дело за нарушаване на правилата за безопасност в минното  дело, строителството и други дейности. \r\nОт декември 2017 година  \"Уралкалия\",  е предадена като подизпълнител на фирма \"УС-30\", регистрирана в град Межгорие (военен град в Урал), Башкирия. \r\nПо думите на началника на отдела за връзки с обществеността на компанията „Уралкалий“ Андрей Сидоров спасителите не са успели все още да стигнат до мястото, където са блокирани 9-мата работника.   \r\nПо-рано бе съобщено, че високата температура и силният дим пречат на спасителните дейности. При шестото си спускане спасителите са били на 10 метра от останалите в шахтата работници.  Димът се обяснява с извършване на строителни работи в новопостроената минна шахта и с изгаряне на строителна пяна и отпадъци.  Ивелина Ватова", "date": "2018.12.23", "title": "ТАСС: Пожар избухнал в мина в Соликамск"}
{"url": "http://www.focus-news.net/news/2018/12/23/2605030/nova-tv-makedoniya-vmro-dpmne-shte-izbira-kandidat-za-prezident-po-obyava.html", "text": "Всеки гражданин на Република Македония, който иска да се кандидатира за президент от името на ВМРО-ДПМНЕ, може да направи това по обява, която партията ще съобщи публично най-късно до 11 януари, съобщава скопският телевизионен канал  Нова ТВ  на електронната си страница. Решението е прието на съботното заседание на Изпълнителния комитет на партията.   \r\nСлед това ще бъде изготвен списък на подходящите кандидати и регистрация Изборната кампания вътре в партията ще приключи на 16 февруари. Тогава ще стане известно името на личността, с която ВМРО-ДПМНЕ ще участва в президентската надпревара. \r\nСлед днешното заседание лидерът на партията Християн Мицкоски изрази голямо самочувствие и очакване за сериозна победа на предстоящите президентски избори. Той заяви, че за партията те са входна врата към следващите парламентарни избори.    Ивелина Ватова", "date": "2018.12.23", "title": "Нова ТВ (Македония): ВМРО-ДПМНЕ ще избира кандидат за президент по обява"}
{"url": "http://www.focus-news.net/news/2018/12/23/2605031/the-guardian-spiraneto-prodalzhava-tramp-i-demokratite-se-stremyat-da-spechelyat-sramna-igra.html", "text": "В първия ден от частичното спиране на работата на правителството лидерът на мнозинството в Сената заяви, че така ще продължи и след Коледа. Тръмп и демократите явно искат да си поделят вината. Това пише в коментар за днешния си брой  The Guardian .   \r\nСтотици хиляди федерални служители и работещи в правителствените институции са принудени или да излязат в неплатен отпуск, или да работят без заплащане. Президентът заяви, че те трябва да приемат това като „закриване на предприятието от страна на демократите“.  \r\nЛидерите на демократите обаче обвиниха Тръмп за “temper tantrum” (емоционално избухване – бел. ред.) и припомниха, че съвсем наскоро, през миналата седмица, президентът заяви, че ще приветства, ако се приключи със сигурността по границата и ще е горд да ускори подобно нещо.   \r\nСенатът отложи приемането на решение, като гарантира, че спирането на работа ще продължи поне до четвъртък.   \r\nТова частично спиране след случва след като Тръмп поиска от бюджета да се отделят повече от 5 млрд. щ. долара, за да се финансира изграждането на стената с Мексико. Това беше едно от основните обещания на Тръмп в предизборната му кампания. Демократите му отказаха. В събота бойната линия между тях не се придвижи и на инч към разрешаване на спора.   \r\nОт трибуната на Сената лидерът на мнозинството Мич МакКонъл обяви, че товарът за приближаващото се решение ще се поеме от демократите и Тръмп.   \r\nЛидерът на малцинството Чък Шумър директно се обърна към президента с думите: “Ако искате правителството отново да проработи, трябва да изоставите стената“  \r\nВ разговор с репортерите, представител на Белия дом, който помоли за анонимност, каза:“Ние продължаваме ясно да говорим какви са нашите очаквания от Конгреса – 5 млрд щ.долара за сигурност по границата и физически бариери.” \r\nТръмп използва Туитър, за да изрази своето незачитане: „Аз спечелих избори, за които се казва, че са едни от най-великите за всички времена, обещах да излезем от безкрайни и скъпоструващи чужди войни, обещах Силни Граници, които ще да пазят сигурността на нашата Страна. Ние се борим за границите на другите държави, но не можем да защитим границите на собствената ни държава! ” \r\nПредставителят на Белия дом е казал, че администрацията се надява това спиране на работата да трае само няколко дни, но може би ще продължи по-дълго. Прессекретарят на Белия дом Сара Сандърс по-късно заяви, че Тръмп ще остане във Вашингтон през коледните празници и ще отмени планираната си ваканция. Съпругата му Мелания в петък отпътува за Флорида, но ще трябва да се върне в столицата.     Ивелина Ватова", "date": "2018.12.23", "title": "The Guardian: \"Спирането\" продължава, Тръмп и демократите се стремят да спечелят срамна игра"}
{"url": "http://www.focus-news.net/news/2018/12/23/2605025/tass-gerhard-shryoder-kritikuva-sasht-za-uprazhnyavane-na-natisk-za-severen-potok-2.html", "text": "САЩ имат свои енергийни интереси в Европа, с което се обяснява натиска, който упражняват във връзка с осъществяването на проекта за газопровода „Северен поток-2“, а Германия е длъжна сама да реши с кого да прави бизнес и с кого да не прави. Това е гледната точка на бившия канцлер на ФРГ (1998-2005) Герхард Шрьодер в интервю пред германския вестник Welt am Sonntag, цитиран от  ТАСС .   \r\n\"Те правят това не от любов към Украйна, а защото искат самите те да доставят газ в Германия, втечненият газ е с по-лошо качество и по-скъп от онзи, който се доставя по тръбопровод \", заявил социалдемократът.  \r\nСпоред него Берлин не е длъжен да позволява на Вашингтон да определя с кого може да търгува и с кого не може. \"Иран, Китай, Русия, – ако така вървят нещата, то ние не трябва да имаме икономически отношения с никого. За страна, зависима от износа, каквато е Германия, това не е приемливо. При цялото ми уважение и при цялата дружба, която има между нас, трябва това да се каже на американците \", отбелязва Шрьодер. \r\nТой е уверил, че не е политик, който застава на антиамериканска позиция. \"Въпреки това моите усилия във външната политика винаги са били насочени да постигна относителна независимост от САЩ и да я запазя \",  пояснява бившият канцлер.  \r\nНовият газопровод \r\nПроектът \"Северен поток - 2\" предвижда изграждане на две тръби на газопровода с обща мощност от 55 млрд куб. м газ годишно. Те ще тръгват от крайбрежието на Русия, ще минават през Балтийско море и ще стигат до Германия. Общата цена на проекта е 9,5 млрд евро. Пускът му е планиран за края на 2019 година. \r\nОператор на строителството на газопровода е компания Nord Stream 2 AG, като неин единствен акционер е \"Газпром\". Европейските партньори на \"Газпром\" - Wintershall, Uniper, OMV, Engie и Royal Dutch Shell – финансират 50 на сто от общата проектна стойност, т.е. по 950 млн евро всеки от тях.   \r\nПозицията на Федералната република  \r\nВластите в Берлин нееднократно заявяват, че \"Северен поток - 2\" е икономически проект и решение за неговата съдба взема само бизнесът. При това важно е след пускането в действие и на втората тръба, Украйна да запази ролята си на транзитен преносвач.   \r\nВъв ФРГ много пъти са казвали, че \"Северен поток - 2\" ще позволи да се постигне диверсификация на доставките на газ за страната.  Този енергоносител е важен за Германия, като се има пред вид, че постепенно тя се отказва от атомните електроцентрали и преминава към алтернативна енергетика.  Ивелина Ватова", "date": "2018.12.23", "title": "ТАСС: Герхард Шрьодер критикува САЩ за упражняване на натиск за „Северен поток-2“"}
{"url": "http://www.focus-news.net/news/2018/12/23/2605033/the-telegraph-razkrita-e-identichnostta-na-dvoykata-arestuvana-za-atakata-s-dronove-na-getuik.html", "text": "Стъклар е арестуван по подозрение за организиране на нападението с дронове на летище „Гетуик“, пише вестник  The Telegraph . Шефът му обаче настоява, че той е бил на работа „почти през цялото време“ на инцидента.  \r\nБившата му партньорка също твърди, че през времето, когато дронът отново е бил видян над летището, той е бил с нея.   \r\nЛюбителят на дронове, Пол Гейт, е 47-годишен. Той е бил задържан със съпругата му, 54-годишната Илейн Кърк в дома им в Кроули, Западен Съсекс, отдалечен само на пет минути с кола от летището.   \r\nПриятели на двойката твърдят, че госпожа Кърк няма „никакви интереси“ към дронове или летене.  \r\nДвойката е разпитана по подозрение, че е предизвикала тридневния хаос на второто по натовареност летище във Великобритания, като е пускала постоянно безпилотния апарат в ограниченото въздушно пространство.   Ивелина Ватова", "date": "2018.12.23", "title": "The Telegraph: Разкрита е идентичността на двойката, арестувана за атаката с дронове на Гетуик"}
{"url": "http://www.focus-news.net/news/2018/12/23/2605038/prezidentat-predlozhenieto-za-iztrebitel-f-16-e-triumf-na-lobizma-upravlyavashtite-vsichko-koeto-se-pravi-e-maksimalno-prozrachno-obzor.html", "text": "Докладът за избор на нов многоцелеви изтребител за Военновъздушните сили, внесен в петък в  Министерския съвет от министъра на отбраната Красимир Каракачанов и от министъра на икономиката Емил Караниколов, стана повод за различни коментари в съботния ден. Становището на доклада е, че трябва да се преговаря със САЩ за F-16.  Председателят на ПГ на ГЕРБ и зам.-председател на партията Цветан Цветанов  коментира, че предложението на Министрите на отбраната и на икономиката да се преговоря със САЩ за нов тип боен самолет – изтребител F-16, е експертно.  Той обясни, че предстои да започне съгласувателна процедура, която ще продължи около 14 дни и на следващото заседание на Министерски съвет ще се вземе решение. „Очаквам в рамките на януари месец този дебат да бъде приключен в рамките на българския парламент. Изборът за F-16 е най-добър от стратегическа гледна точка за защита на националната сигурност. Да погледнем страните-членки на НАТО, които са наши съседи – Гърция, Румъния, Турция са с F-16”, каза Цветанов. Лидерът на ПГ на ГЕРБ посочи, че в Чехия и Унгария също са предпочели F-16 пред „Грипен”. „За тях президентът Румен Радев много алармираше и защитаваше. В служебния кабинет направиха една непрозрачна процедура, за да може правителството, назначено от Румен Радев да избере „Грипен” и да елиминира всички останали”, коментира лидерът на ПГ на ГЕРБ. Според председателя на ПП АБВ Румен Петков  изборът на самолетите F-16 е национално предателство, съсипващо военновъздушните сили на България.  „Първо: От възможните три варианта за избор, само F-16 е с един двигател. Няма пилот (въпреки твърденията на Б.Б.), който да предпочете един, вместо два двигателя зад гърба си. Второ: F-16 е изключително капризен към пистите, а при излитане, това може да бъде фатално. И на Красимир Каракачанов трябва да е ясно, че от сега нататък, лично той носи отговорност за всичко, в това число и за инфраструктурата на нашите летища. Трето: За всяка резервна част ще плащаме мито и ще чакаме разрешение за внос и от щатската комисия, която заседава два пъти годишно. Четвърто: „Еврофайтер“ има заводи в почти цяла Европа. Логично е да изгради и в България. Още повече, има данни, че те са харесали някой от заводите ни. Пето: „Грипен“ са утвърдена марка в Европа и не случайно имат такова убедително присъствие (на фона на това, че Холандия сваля F-16). Шесто: Властите в България трябва да се научат първо да браният националния ни интерес, да осъзнаят, че сме част от Европа и да не слугуват на чужди, в това число корпоративни интереси (Вярно ли е, че не купуваме самолетите от САЩ, а от “Локхйид Мартин“). Седмо: Слугинажът при управлението на държавата е лош етикет. АБВ настоява за решение, което да гарантира сигурността на пилотите ни и перспективата пред нашите ВВС. Решение, което отговаря на интересите на България. Осмо: От АБВ искаме да е ясно, че този, който ни унижава, карайки ни да купуваме самолети, които са изучавани през 70-те години на миналия век във военните ни училища, трудно може да бъде квалифициран като партньор, още по-малко, като приятел. Друг е въпросът, че той ни принуждава, защото имаме безгръбначна власт“, посочи Петков. По думите му уважаващите себе си държави си купуват самолети за 30-40 години напред, а не самолети на 30-40 годишна възраст. „И нещо лично: Красимире, не съучаствай с целия си екип в национално предателство. Етикетът „предател“ ще те съпътства през целия ти живот”, посочва още Петков. Президентът Румен Радев  заяви, че предложението за изтребител F-16 е триумф на лобизма. Държавният глава посочи, че предложението България да избере F-16 е финалът на автокрацията за тази година. „ Не искам да защитавам един или друг тип самолет – за мен и трите типа са прекрасни, летял съм на тях и срещу тях. Но за разлика от други хора, аз защитавам процесът да бъде прозрачен, открит и обективен. Има два вида избор – първият е, когато правителството казва, че ще заложи на стратегическото партньорство и избира самолет от страната X, без да го интересуват подробности. Но за това се изисква политическа смелост и най-вече отговорност, която не е присъща за нашите управници“, допълни държавният глава. Той уточни, че управниците ни са решили да се правят на демократи в този процес и са катастрофирали. „Те решиха да тръгнат по другата процедура, както се прави навсякъде в развитите демокрации. Какво стана обаче? Преди да е приключила работата на тази комисия един наш политик и то от Вашингтон – Цветан Цветанов, вече предопредели избора. Министър-председателят също каза точната си дума. Неслучайно в навечерието на празника на ВВС аз призовах министър-председателя, министрите и депутатите да запазят радиомълчание, докато приключи процедурата, защото така се прави в цял свят“, каза още Радев. \r\nОт своя страна  Цветанов , коментирайки думите на президента Радев, посочи, че всичко, което се прави е максимално прозрачно. „Аз съм най-големият лобист за прозрачността и справедливостта. От страни можеш да бъдеш ментор и да даваш квалификации на когото и да било\", заяви Цветанов. Той припомни как служебното правителство на Радев е бързало да вземе решение и то след парламентарните избори, за да реши въпроса със самолетите. Цветанов попита имало ли е някакви зависимости по онова време при взимането на едноличното решение за избора на самолета. Вицепремиерът и министър на отбраната Красимир Каракачанов  поясни, че нашите съседи, а и много страни в Европа, използват F-16 и не може да се говори за лобизъм. По думите му Българската авиация заслужава добри самолети. Каракачанов посочи, че все още няма окончателно решение за F-16. „Последната дума е на Министерски съвет и ратификация от страна на Народното събрание. Но първо парламентът трябва да гласува мандат на правителството за водене на преговори\", уточни вицепремиерът. Той съобщи, че Министерството на отбраната ще поиска от парламента да отпаднат ограниченията в цената и срока за доставка на новите изтребители за Българската армия. \r\nВицепремиерът Томислав Дончев уточни, че що се отнася до избора на нови изтребители българското правителство не работи под натиск\".  По думите не може да бъде укорена никоя от страните в тази процедура, че всеки си хвали стоката, но в крайна сметка решението се взема от въпросната комисия в Министерството на отбраната, в която присъстват професионални представители на армията. \r\nОт  „Локхийд Мартин“, компанията производител на изтребителите  F-16 , приветстваха  внесения доклад за избор на нов боен самолет за Българската армия. „Това е голяма новина за националната отбрана, индустрията и икономиката на България. Българските военновъздушни сили ще разполагат с един от най-усъвършенстваните бойни изтребители на въоръжение в НАТО. За икономиката и индустрията на България това ново дългосрочно партньорство със световен технологичен лидер като „Локхийд Мартин“ ще донесе много ползи“, заявяват от компанията. В съобщението се посочва, че „Локхийд Мартин“ са готови да продължат да подкрепят американското правителство и българските си партньори по време на преговорите за сключване на договор. „Локхийд Мартин“ се ангажира пред България да работи съвместно с американското правителство по проучването на възможностите за намаляване на разходите в следващия етап от процеса по придобиване на изтребители. „Съгласно принципите на програмата за чуждестранни военни продажби (FMS), цената, посочена в писмото за предложение и приемане (LOA), се определя от американското правителство след консултация с компаниите и правителството, което придобива техниката“, заявяват от компанията.  \r\nВ позиция до медиите  директорът на експортния отдел на Агенцията за отбранително имущество на Швеция Йоаким Валин  изтъкна, че  страната му е разочарована от намерението на България да прекрати преговорите за изтребителите „Gripen“.  Валин допълва, че в рамките на ясно дефинирана тръжна процедура, съдържаща набор от прецизни критерии, българското Министерство на отбраната е стигнало до заключение, че „Gripen“ е най-способната платформа по отношение на оперативната ефективност. Той уточнява, че шведската оферта е значително под зададения бюджет, одобрен от българския парламент, като по този начин оставя съществен резерв за покупката на оръжия и оборудване, включително и такива, за които се искат лицензи от САЩ.  В текста се припомня, че Швеция предложи на България 10 нови изтребителя „Gripen“, напълно съвместими с НАТО и напълно в съответствие с техническите и оперативните изисквания, както и със зададените от страната бюджет и срокове за доставка. В позицията се казва още, че с „Gripen“ България може да има най-добрата в света ПВО защита с ракетата Meteor и българските ВВС ще могат да гарантират сигурността на българското въздушно пространство след само 24 месеца. „Партньорството с Швеция и Сааб може също да донесе много други ползи за България какъвто би бил регионалния Център за поддръжка на „Gripen“, който ще подпомогне българската военна индустрия, но също така и ще създаде високотехнологични работни места\", посочва Йоаким Валин.", "date": "2018.12.23", "title": "Президентът- предложението за изтребител F-16 е триумф на лобизма, управляващите - всичко, което се прави е максимално прозрачно (ОБЗОР)"}
{"url": "http://www.focus-news.net/news/2018/12/23/2605039/gazeta-express-kosovo-kosovo-sas-spetsialen-zakon-za-dialoga-sas-sarbiya.html", "text": "Екипът от Косово, който преговаря със Сърбия, трябва да представи на правителството в Прищина специален проектозакон за диалог. Неговите членове през тази седмица проведоха първото си заседание по този въпроси и според тях са стигнали до важни заключения, съобщава новинарският портал, базиран в Прищина,  Gazeta Express .  \r\nСлед около част обсъждания, съпредседателите на косовската делегация, Шпенд Ахмети и Фатмир Лимай, са се обърнали към медиите със съобщение за важни решения. „Ние се договорихме най-късно на 15 януари да представим на правителството проектозакона за диалог. \r\nСлед одобрение в изпълнителната власт проектът ще отиде в парламента. Очаква се в срок от 30 дни от там да се представи косовската платформа за диалог със Сърбия.  Ивелина Ватова", "date": "2018.12.23", "title": "Gazeta Express (Косово): Косово със специален закон за диалога със Сърбия"}
{"url": "http://www.focus-news.net/news/2018/12/23/2605040/the-haaretz-izrael-stotitsi-v-protest-na-zhalti-zhiletki-v-tel-aviv.html", "text": "Близо 400 души в събота са излезил на протест в Тел Авив срещу високите цени и големите всекидневни разходи, пише вестник  The Haaretz .  \r\nТе са блокирали основната пътна артерия в Тел Авив. Движението на жълтите жилетки печели нови симпатизанти в Израел, а през миналата седмица обхвана цялата  \r\nстрана. \r\nПротестиращите блокираха кръстовище в близост до Военното министерство. Това бе изтълкувано като сигнал за Моше Кахлон (социалният министър – бел. ред.).  \r\n„Хората не са мухльовци, няма да плащаме на монополите“, заяви лидер на студентския съюз.   Ивелина Ватова", "date": "2018.12.23", "title": "The Haaretz (Израел): Стотици в протест на „жълти жилетки“ в Тел Авив"}
{"url": "http://www.focus-news.net/news/2018/12/23/2605042/pregled-na-nyakoi-osnovni-temi-v-britanskiya-pechat-agentsiya-fokus.html", "text": "В първия ден от частичното спиране на работата на правителството лидерът на мнозинството в Сената заяви, че така ще продължи и след Коледа. Тръмп и демократите явно искат да си поделят вината. Това пише в коментар за днешния си брой  The Guardian .   \r\nСтотици хиляди федерални служители и работещи в правителствените институции са принудени или да излязат в неплатен отпуск, или да работят без заплащане. Президентът заяви, че те трябва да приемат това като „закриване на предприятието от страна на демократите“.  \r\nЛидерите на демократите обаче обвиниха Тръмп за “temper tantrum” (емоционално избухване – бел. ред.) и припомниха, че съвсем наскоро, през миналата седмица, президентът заяви, че ще приветства, ако се приключи със сигурността по границата и ще е горд да ускори подобно нещо.   \r\nСенатът отложи приемането на решение, като гарантира, че спирането на работа ще продължи поне до четвъртък.   \r\nТова частично спиране след случва след като Тръмп поиска от бюджета да се отделят повече от 5 млрд. щатски долара, за да се финансира изграждането на стената с Мексико. Това беше едно от основните обещания на Тръмп в предизборната му кампания. Демократите му отказаха. В събота бойната линия между тях не се придвижи и на инч към разрешаване на спора.   \r\nОт трибуната на Сената лидерът на мнозинството Мич МакКонъл обяви, че товарът за приближаващото се решение ще се поеме от демократите и Тръмп.   \r\nЛидерът на малцинството Чък Шумър директно се обърна към президента с думите: “Ако искате правителството отново да проработи, трябва да изоставите стената“  \r\nВ разговор с репортерите, представител на Белия дом, който помоли за анонимност, каза:“Ние продължаваме ясно да говорим какви са нашите очаквания от Конгреса – 5 млрд щ.долара за сигурност по границата и физически бариери.” \r\nТръмп използва Туитър, за да изрази своето незачитане: „Аз спечелих избори, за които се казва, че са едни от най-великите за всички времена, обещах да излезем от безкрайни и скъпоструващи чужди войни, обещах Силни Граници, които ще да пазят сигурността на нашата Страна. Ние се борим за границите на другите държави, но не можем да защитим границите на собствената ни държава! ” \r\nПредставителят на Белия дом е казал, че администрацията се надява това спиране на работата да трае само няколко дни, но може би ще продължи по-дълго. Прессекретарят на Белия дом Сара Сандърс по-късно заяви, че Тръмп ще остане във Вашингтон през коледните празници и ще отмени планираната си ваканция. Съпругата му Мелания в петък отпътува за Флорида, но ще трябва да се върне в столицата.    \r\n*** Стъклар е арестуван по подозрение за организиране на нападението с дронове на летище „Гетуик“, пише вестник  The Telegraph . Шефът му обаче настоява, че той е бил на работа „почти през цялото време“ на инцидента.  \r\nБившата му партньорка също твърди, че през времето, когато дронът отново е бил видян над летището, той е бил с нея.   \r\nЛюбителят на дронове, Пол Гейт, е 47-годишен. Той е бил задържан със съпругата му, 54-годишната Илейн Кърк в дома им в Кроули, Западен Съсекс, отдалечен само на пет минути с кола от летището.   \r\nПриятели на двойката твърдят, че госпожа Кърк няма „никакви интереси“ към дронове или летене.  \r\nДвойката е разпитана по подозрение, че е предизвикала тридневния хаос на второто по натовареност летище във Великобритания, като е пускала постоянно безпилотния апарат в ограниченото въздушно пространство.  \r\n*** Британски депутати призовават правителството да използва свободите, които Брекзит му дават, за да намали данъците, пише вестник  The Sunday Express .   \r\nПолучава се точно както един мозъчен тръст каза – данъчният ще прибере тази Коледа почти 6 млрд. паунда, като 5.2 млрд. паунда само са от ДДС. Експертите по търговия на дребно твърдят, че данъците са кожодерски, истинско бреме. А заедно с лошото време и непочтената онлайн конкуренция принуждават магазините на главната улица да се посещават едва от около 10,3 на сто от клиентите в решаващата за търговията седмица  преди Коледа. Алиансът на данъкоплатците (TPA) заяви, че всяко домакинство тази Коледа ще подари на данъчния 211 паунда.   \r\nСамо налозите за алкохола се изчисляват на 301 млн. паунда, а за автомобилното гориво – на 243 млн. паунда.   \r\nДанъчното бреме в Обединеното кралство достигна непознати в историята си височини. Затова бивши министри искат бонус покрай сделката за Брекзит, като се намали ДДС.   \r\nСпоред правилата на ЕС ДДС не може да падне по-ниско от 15 на сто. Понастоящем във Великобритания той е 20 процента.  \r\nКогато страната приключи с преходния период през 2020 година, финансист номер 1 на Кралството Филип Хамънд е свободен да съкрати данъка наполовина или изобщо да го премахне. \r\nБившият образователен министър Ники Морган бе предложила ДДС да се премахне, а друг един бивш министър, Джон Редууд (в правителството на Мейджър отговарящ за Уелс – бел. ред.) заяви, че Великобритания е „свръх обложена с данъци“.  Той каза, че „ние трябва да премахнем ДДС от неща, които не трябва да се облагат с налози“.", "date": "2018.12.23", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/23/2605036/alsat-m-makedoniya-petima-obvineni-za-27-april-sa-podali-molbi-za-amnistiya.html", "text": "Петима, обвинени за 27 април,са подали молби за амнистия. Сред тях е и депутатът Кръстьо Мукоски, съобщи скопския телевизионен канал  Алсат-М . \r\nМакар че македонският парламент прие Закон за амнистията, прокурорът по делото за кървавите събития в законодателната институция в Скопие, Вилма Рускоска е обявила ново разследване. Тя още веднъж потвърди, че поръчителите и организаторите на кървавата нощ от 27 април 2017 година няма да избягат от отговорност за насилието в парламента.   \r\nКръстьо Мукоски и още четирима души вече са подали молба за амнистия. Сред петимата са и Никола Митревски-Кольо, и Оливер Радулов, който като служител на Управлението за сигурност и контраразузнаване (УСК), е разбил с твърди дискове парламентарните охранителни камери.  \r\nДокато тече петдневният срок за подаване на молби за амнистия, в обществото се разгоря дебат дали президентът Георге Иванов ще помилва организаторите и поръчителите, както и всички останали лица. \r\nСред тях са бившите началници на Бюрото за обществена сигурност, Митко Чавков,  и на УСК Владимир Атанасовски, както и други служители от Министерството на вътрешните работи. Сред тези, които могат да бъдат помилвани от президента, са Игор Юг, Джейн Ченто и Александър Василевски, известен с прякора „Нинджа“.  \r\nОт президентството обаче няма информация дали Иванов ще поеме такъв товар.    Ивелина Ватова", "date": "2018.12.23", "title": "Алсат-М (Македония): Петима, обвинени за 27 април, са подали молби за амнистия"}
{"url": "http://www.focus-news.net/news/2018/12/23/2605041/sport-shterbakova-specheli-shampionata-na-rusiya-po-figurno-parzalyane.html", "text": "Анна Щербакова е първа при жените в руския шампионат по фигурно пързаляне, който се провежда в Саранск. Общият резултат на състезателката е   229,78 точки, съобщава  ТАСС . \r\nВтора е Александра Трусова  с 229,71 точки, а трета - Алена Косторная – с  226,54 точки.   \r\nНосителката на два сребърни медала от Олимпийските игри през 2018 година Евгения Медведева е на седмо място с общ бал от 205, 90 точки.    \r\n Нито една от заелите първите три места обаче няма да участва в националния отбор по фигурно пързаляне за европейските състезания в Минск от 21 до 27 януари, тъй като според регламента нито една от тях към 1 юли 2018 година няма навършени 15 години. В Минск ще отидат следващите класирали се – 16-годишната Загитова и 18-годишната Станислава Константинова. Третата руска участничка в европейския шампионат ще бъде определена по преценка на треньорския съвет и Изпълкома на руската федерация. \r\nВ неделя завършва националният шампионат на Русия с гала-спектакъл на най-добрите участници.", "date": "2018.12.23", "title": "Спорт: Щербакова спечели шампионата на Русия по фигурно пързаляне"}
{"url": "http://www.focus-news.net/news/2018/12/23/2605032/izvestiya-poveche-ot-20-dushi-zaginaha-pri-tsunami-v-indoneziya.html", "text": "Най-малко 20 човека са загинали при разрушително цунами в Индонезия, пише  „Известия“ . Информацията е получена от официалния представител на Агенцията за борба със стихийните бедствия в страната Ситопо Нугрохо.   \r\n«20 души загинали, 165 пострадали, а двама са в неизвестност. Разрушени са десетки сгради. Броят на жертвите расте“, е написал в Туитър Нугрохо.   \r\nМестният портал Inews съобщава, че цунамито е отнесло вече живота на 23 души. Уточнява се, че около 8 000 души може да не успеят да се спасят от крайбрежната зона. Евакуационните дейности са затруднени поради лошите атмосферни условия. Местните медии изказват предположение, че цунамито може да е причинено от подводно свличане, което да е предизвикало изригването на вулкана Кракатау. \r\nЦунамито е връхлетяло по бреговете на южна Суматра и западна Ява.   Ивелина Ватова", "date": "2018.12.23", "title": "„Известия“: Повече от 20 души загинаха при цунами в Индонезия"}
{"url": "http://www.focus-news.net/news/2018/12/23/2605044/pregled-na-mezhdunarodnite-novini-do-6-chasa-agentsiya-fokus.html", "text": "Тялото на терориста Шериф Шекат, устроил стрелба на коледен базар в Страсбург на 11 декември, беше погребано в събота в условията на пълна анонимност, съобщи кметът на града Ролан Рис, предава  ТАСС. \r\n„Погребението на тялото на Шериф Шекат се състоя рано сутринта в Страсбург при строга анонимност“, цитира думите му френска агенция. По-рано бе съобщено, че Рис не е искал тялото на престъпника да бъде погребано на територията на общината. Но после, както се уточнява, той е заявил, че в съответствие със закона това трябва да бъде направено „на мюсюлманско или гражданско гробище в Страсбург“ при строга анонимност. \r\nКакто отбелязва агенцията, даже е разглеждан вариант тялото на терориста да бъде върнато в Алжир, откъдето е родом неговото семейство. \r\n*** Френските антиправителствени протести в събота са твърде затихнали, но пътните блокади, които демонстрантите са организирали в цялата страна, предизвикаха транспорти произшествия, съобщава  Reuters . \r\nДесети човек е загинал от началото на протестите през ноември. \r\nИзлезлите по улиците на Париж и другите френски градове са много по-малко от предишните седмици, съобщават властите. В следобедните часове не е имало сблъсъци между полицията и протестиращите. По обед броят на демонстрантите в Париж е бил по-малко от 1000 души, общо в страната са излезли на протест 23000 човека, по данни на вътрешното министерство. По същото време миналата събота по улиците на Париж е имало 2 200 протестиращи граждани, а общият им брой в страната е бил 33,500. За тази събота властите са очаквали протестен марш до Версай, символът на френската държава и туристическа атракция. Там обаче са се появили само няколко „жълти жилетки“.Разпръснати групи е имало от базиликата „Сакре Кьор“ и Галери „Лафайет“, те са пеели „Марсилезата“ са призовавали президента Макрон да си подаде оставката.  \r\nВниманието обаче е било насочено в съботния ден към Лион и Бордо, според свидетел, информирал Reuters. Протестиращите са блокирали някои от основните пътни магистрали, включително и една от тях, която води към Испания. \r\n*** Реджеп Тайип Ердоган и Махмуд Абас са обсъдили регионални теми и релокацията на посолствата на различни държави в Ерусалим, съобщава турската  Anadolu Agency . \r\nВ телефонен разговор в събота президентите на Турция и Палестина са обсъждали развитието на събитията в региона, както информират източници от турската президентска институция.Двамата са разменили мнения и за преместването на посолствата на някои държави в Ерусалим, по сведения пак на същите източници, пожелали анонимност заради ограниченията да се говори пред медиите.   \r\nТе са обсъдили също така как да се избегне предприемането на неправилни стъпки, които биха се превърнали в пречка по пътя към решаване на палестинския въпрос.  \r\nЕрдоган е уверил Абас, че Турция ще продължи да подкрепя палестинския народ. \r\n*** Късно в петък 36-годишен мъж е загинал в Перпенян, южна Франция, при сблъсък на колата му с камион, с който протестиращите са блокирали пътна артерия в страната, съобщава  Reuters . Така броят на загубилите живота си при антиправителствените протести във Франция стана 10. По данни на полицията най-много са жертвите на пътни инциденти.  \r\nВъв френската столица полицията е арестувала 109 души, като няколко от тях са оставени в ареста.   \r\nВ събота полицията е използвала сълзотворен газ срещу демонстранти, които са се събрали около вилата на Макрон в скъпия курорт Льо Туке в северна Франция.  \r\nСлед обръщението, което направи на 10 декември към нацията, френският президент не се е появявал на публични места. По сведения от неговия екип за връзки с медиите, той е ангажиран в Елисейския дворец с т. нар. вътрешни срещи. В петък държавният глава навърши 41 години. \r\n*** Съединените Щати отначало са планирали да изведат своя контингент от Сирия за три месеца. За това в събота пише в Туитър президентът Доналд Тръмп, съобщава  ТАСС .  \r\n\"Що се отнася до Сирия отначало имахме намерение там нашето [военно] присъствие да трае три месеца. Това беше преди седем години (вероятно се има пред вид етапът на планиране – бел. ТАСС), но не напуснахме [Сирия]. Когато станах президент, [забранената в РФ терористична групировка – бел. ТАСС] \"Ислямска държава \" („ИД“) вършеше безумства. Сега тя е почти напълно победена. Други страни от региона, в това число и Турция, могат с лекота да се погрижат за остатъците [бойците й]. Ние се връщаме у дома!\", пише той. \r\nВашингтон започна военната си операция против „ИД“ в Ирак през юни 2014 година, а в Сирия – през септември 2014.  \r\nРешеинето на Тръмп да изведе войските от Сирия завари неподготвени не само съюзниците на САЩ, в това число и от Близкия изток, но и членовете на американския Конгрес. Редица авторитетни сенатори и от двете партии се обявиха против тази стъпка на администрацията.   \r\n*** Президентът на Сърбия Александър Вучич е изразил увереност, че по време на  председателството си на ЕС през първата половина на 2019 година Румъния ще обърне много внимание на европейската интеграция и на Сърбия, и на целите Западни Балкани. Това е заявил президентът Александър Вучич днес на пресконференцията след четиристранната среща в Белград на лидерите на България, Гърция, Румъния и Сърбия, информира  ТАНЮГ .  Вучич: Важна транспортна и енергийна свързаност   \r\nПрезидентът Александър Вучич е акцентирал, че по време на разговорите с министър-председателите на Гърция, България и Румъния, е обърнато внимание на няколко конкретни проекти за по-добрата енергийна инфраструктура и свързване на четирите страни. „Когато става въпрос за енергия, обсъден е проектът за изграждане на електрическата мрежа от Решица, Румъния, до Панчево, Сърбия. Това е начин  Сърбия да доставя газ“.  Ципрас: Сърбия отговаря на изискванията за присъединяване към ЕС   \r\n„Сърбия изпълни условията за присъединяване към ЕС“, заяви гръцкият премиер Алексис Ципрас и добави, че по време на четиристранната среща в Белград между Сърбия, България, Румъния и Гърция се „подчерта важността за бъдещето на целия регион Сърбия да се присъедини към ЕС“. Той каза още: „ Всички балкански страни трябва да изпълнят поетите задължения и да работят в съответствие с правото на ЕС - спазване на международното право, правата на малцинствата и да гарантират върховенство на закона. Това са все важни критерии за присъединяване към ЕС“.  Борисов: Нашата връзка не е насочена срещу никого \r\n\" Нашият формат не е насочен срещу никого, той е съвместим с ЕС и е за всеки, който иска да работи за създаването на мрежи и сътрудничество в областта на инфраструктурата и енергетиката. За нас това означава да покажем добри примери за сътрудничество, комуникация, мир \". Дънчила: Призивът на Вучич е да се увеличи видимостта на напредъка на Сърбия \r\nРумъния подкрепя европейския път на Сърбия и възнамерява по време на нейното председателство на ЕС от 1 януари 2019 г. да поддържа в дневния си ред и на фокус този призив. Премиерът на Румъния заяви: „Затова и поканих президента на Сърбия Александър Вучич да посети Букурещ по време на нашето председателство. Така ще се засили видимостта на всички важни стъпки, които Сърбия предприема по пътя си към ЕС“. \r\nФормиран е отбор за кандидатура за домакинство на първенствата през 2028 и 2030. \r\nНа Четиристранната среща в Белград Сърбия, Гърция, Румъния и България решиха да се създаде инициативен комитет, който да предложи общата им  кандидатура за домакинство на Европейското първенство по футбол през 2028 и на Световното - през 2030. Това обяви президентът Александър Вучич: „Днес решихме да се създаде инициативен организационен комитет от 16 души, по четирима от всяка страна за общо домакинство на Европейско първенство през 2028 и на първенството за Световната купа през 2030 г.\" \r\n*** От палестинското движение  „Хамас“ са предупредили президента Махмуд Абас да не разпуска парламента, съобщава белградската телеграфна агенция  ТАНЮГ , като цитира Асошиетид прес. \r\nАко парламентът бъде разпуснат заради мнозинство на в него на „Хамас“, ще се стигне до хаос. Днес Абас е заявил, че ще разпусне Палестинския законодателен съвет, палестинския парламент. „Това означава да се разруши политическата система и да се отворят вратите за хаоса на палестинската арена\", е заявил депутатът от Хамас Йехиха Муса пред американската агенция. \r\n*** САЩ имат свои енергийни интереси в Европа, с което се обяснява натиска, който упражняват във връзка с осъществяването на проекта за газопровода „Северен поток-2“, а Германия е длъжна сама да реши с кого да прави бизнес и с кого да не прави. Това е гледната точка на бившия канцлер на ФРГ (1998-2005) Герхард Шрьодер в интервю пред германския вестник Welt am Sonntag, цитиран от  ТАСС .   \r\n\"Те правят това не от любов към Украйна, а защото искат самите те да доставят газ в Германия, втечненият газ е с по-лошо качество и по-скъп от онзи, който се доставя по тръбопровод \", заявил социалдемократът.  \r\nСпоред него Берлин не е длъжен да позволява на Вашингтон да определя с кого може да търгува и с кого не може. \"Иран, Китай, Русия, – ако така вървят нещата, то ние не трябва да имаме икономически отношения с никого. За страна, зависима от износа, каквато е Германия, това не е приемливо. При цялото ми уважение и при цялата дружба, която има между нас, трябва това да се каже на американците \", отбелязва Шрьодер. \r\nТой е уверил, че не е политик, който застава на антиамериканска позиция. \"Въпреки това моите усилия във външната политика винаги са били насочени да постигна относителна независимост от САЩ и да я запазя \",  пояснява бившият канцлер.  \r\nНовият газопровод \r\nПроектът \"Северен поток - 2\" предвижда изграждане на две тръби на газопровода с обща мощност от 55 млрд куб. м газ годишно. Те ще тръгват от крайбрежието на Русия, ще минават през Балтийско море и ще стигат до Германия. Общата цена на проекта е 9,5 млрд евро. Пускът му е планиран за края на 2019 година. \r\nОператор на строителството на газопровода е компания Nord Stream 2 AG, като неин единствен акционер е \"Газпром\". Европейските партньори на \"Газпром\" - Wintershall, Uniper, OMV, Engie и Royal Dutch Shell – финансират 50 на сто от общата проектна стойност, т.е. по 950 млн евро всеки от тях.   \r\nПозицията на Федералната република  \r\nВластите в Берлин нееднократно заявяват, че \"Северен поток - 2\" е икономически проект и решение за неговата съдба взема само бизнесът. При това важно е след пускането в действие и на втората тръба, Украйна да запази ролята си на транзитен преносвач.   \r\nВъв ФРГ много пъти са казвали, че \"Северен поток - 2\" ще позволи да се постигне диверсификация на доставките на газ за страната.  Този енергоносител е важен за Германия, като се има пред вид, че постепенно тя се отказва от атомните електроцентрали и преминава към алтернативна енергетика. \r\n*** Няколко стотин души са участвали в антиправителствено шествие в центъра на Белград в събота, съобщава  ТАСС  по информация на своя кореспондент от мястото на събитието.  \r\nМного от участниците в протеста са били в жълти жилетки. \r\nДемонстрацията е тръгнала от площадката пред Философския факултет на Белградския университет, после колоната се отправила по улиците на града, преградила е автомобилното движение. Полицията е спряла движението по главните улици на сръбската столица и така е осигурила безпрепятствено преминаване на протестиращите.   \r\nПовод за протеста е побоят над опозиционера Борко Стефанович в Крушевац от група зложелатели. По този повод опозицията обвини властите, че създават атмосфера на насилие и призова съмишлениците си да излязат на улиците. Акцията в събота е свързана и с исканията да се намерят убийците на сръбския политик Оливер Йованович, който преди година беше убит в Косовска Митровица.  Освен това много участници са носели плакати с антиправителствени лозунги и флагчета със символи на сексуални малцинства.   \r\nКолоната е преминала през центъра на града под непрекъснат шум и барабанни удари и е спряла за кратки изявления. Звукоусилватели са излъчвали сръбски рок хитове и са прекъсвали националния радио-телевизионен канал  RTS, като са споменавали името и на президента Александър Вучич. \r\nНа 15 декември организаторите заявиха, че протестите ще продължават, като най- масовата протестна акция се очаква да бъде на 16 януари в Белград, когато е годишнината от убийството в Косово на Оливер Йованович. \r\nДо полунощ на 22 срещу 23 декември Министерството на вътрешните работи на Сърбия не е съобщило никакви данни за броя на протестиращите.   \r\n*** Най-малко 20 човека са загинали при разрушително цунами в Индонезия, пише  „Известия“ . Информацията е получена от официалния представител на Агенцията за борба със стихийните бедствия в страната Ситопо Нугрохо.   \r\n«20 души загинали, 165 пострадали, а двама са в неизвестност. Разрушени са десетки сгради. Броят на жертвите расте“, е написал в Туитър Нугрохо.   \r\nМестният портал Inews съобщава, че цунамито е отнесло вече живота на 23 души. Уточнява се, че около 8 000 души може да не успеят да се спасят от крайбрежната зона. Евакуационните дейности са затруднени поради лошите атмосферни условия. Местните медии изказват предположение, че цунамито може да е причинено от подводно свличане, което да е предизвикало изригването на вулкана Кракатау. \r\nЦунамито е връхлетяло по бреговете на южна Суматра и западна Ява. \r\n*** Петима, обвинени за 27 април,са подали молби за амнистия. Сред тях е и депутатът Кръстьо Мукоски, съобщи скопския телевизионен канал  Алсат-М . \r\nМакар че македонският парламент прие Закон за амнистията, прокурорът по делото за кървавите събития в законодателната институция в Скопие, Вилма Рускоска е обявила ново разследване. Тя още веднъж потвърди, че поръчителите и организаторите на кървавата нощ от 27 април 2017 година няма да избягат от отговорност за насилието в парламента.   \r\nКръстьо Мукоски и още четирима души вече са подали молба за амнистия. Сред петимата са и Никола Митревски-Кольо, и Оливер Радулов, който като служител на Управлението за сигурност и контраразузнаване (УСК), е разбил с твърди дискове парламентарните охранителни камери.  \r\nДокато тече петдневният срок за подаване на молби за амнистия, в обществото се разгоря дебат дали президентът Георге Иванов ще помилва организаторите и поръчителите, както и всички останали лица. \r\nСред тях са бившите началници на Бюрото за обществена сигурност, Митко Чавков,  и на УСК Владимир Атанасовски, както и други служители от Министерството на вътрешните работи. Сред тези, които могат да бъдат помилвани от президента, са Игор Юг, Джейн Ченто и Александър Василевски, известен с прякора „Нинджа“.  \r\nОт президентството обаче няма информация дали Иванов ще поеме такъв товар.   \r\n*** Петима, обвинени за 27 април,са подали молби за амнистия. Сред тях е и депутатът Кръстьо Мукоски, съобщи скопския телевизионен канал  Алсат-М . \r\nМакар че македонският парламент прие Закон за амнистията, прокурорът по делото за кървавите събития в законодателната институция в Скопие, Вилма Рускоска е обявила ново разследване. Тя още веднъж потвърди, че поръчителите и организаторите на кървавата нощ от 27 април 2017 година няма да избягат от отговорност за насилието в парламента.   \r\nКръстьо Мукоски и още четирима души вече са подали молба за амнистия. Сред петимата са и Никола Митревски-Кольо, и Оливер Радулов, който като служител на Управлението за сигурност и контраразузнаване (УСК), е разбил с твърди дискове парламентарните охранителни камери.  \r\nДокато тече петдневният срок за подаване на молби за амнистия, в обществото се разгоря дебат дали президентът Георге Иванов ще помилва организаторите и поръчителите, както и всички останали лица. \r\nСред тях са бившите началници на Бюрото за обществена сигурност, Митко Чавков,  и на УСК Владимир Атанасовски, както и други служители от Министерството на вътрешните работи. Сред тези, които могат да бъдат помилвани от президента, са Игор Юг, Джейн Ченто и Александър Василевски, известен с прякора „Нинджа“.  \r\nОт президентството обаче няма информация дали Иванов ще поеме такъв товар. \r\n*** Екипът от Косово, който преговаря със Сърбия, трябва да представи на правителството в Прищина специален проектозакон за диалог. Неговите членове през тази седмица проведоха първото си заседание по този въпроси и според тях са стигнали до важни заключения, съобщава новинарският портал, базиран в Прищина,  Gazeta Express .  \r\nСлед около част обсъждания, съпредседателите на косовската делегация, Шпенд Ахмети и Фатмир Лимай, са се обърнали към медиите със съобщение за важни решения. „Ние се договорихме най-късно на 15 януари да представим на правителството проектозакона за диалог. \r\nСлед одобрение в изпълнителната власт проектът ще отиде в парламента. Очаква се в срок от 30 дни от там да се представи косовската платформа за диалог със Сърбия. \r\n*** Близо 400 души в събота са излезил на протест в Тел Авив срещу високите цени и големите всекидневни разходи, пише вестник  The Haaretz .  \r\nТе са блокирали основната пътна артерия в Тел Авив. Движението на жълтите жилетки печели нови симпатизанти в Израел, а през миналата седмица обхвана цялата  \r\nстрана. \r\nПротестиращите блокираха кръстовище в близост до Военното министерство. Това бе изтълкувано като сигнал за Моше Кахлон (социалният министър – бел. ред.).  \r\n„Хората не са мухльовци, няма да плащаме на монополите“, заяви лидер на студентския съюз. \r\n*** Турско-американската работна група ще се срещне във Вашингтон на 8 януари, за да обсъди  изтеглянето на САЩ от Сирия, пише вестник  Daily Sabah , като цитира изказване на външния министър Мевлют Чавушоглу.  \r\nГоворейки за решението на Турция да отложи антитерористичната си операция на изток в северна Сирия, отвъд река Ефрат,той е пояснил, че има логика това отлагане, тъй като така се избягва възможността от приятелски огън, докато американските сили напускат страната.   \r\nСпоред министъра това не означава, че Турция е променила намеренията си относно близките до ПКК терористични групи на единиците за защита на народа. \r\nМисията на изток от Ефрат, която турското ръководство предлага от месеци, е като последица от две успешни други операции в Сирия след 2016 година – „Шитът на Ефрат“ и Маслинова клонка“. Целта и на двете бе да се премахне присъствието на терористите в близост до турската граница.   \r\nМинистър Чавушоглу е казал за телевизия TRT News, че американският президент Доналд Тръмп е обявил решението за изтегляне на войските от Сирия след телефонен разговор с турския президент Реджеп Тайип Ердоган.  \r\nИнтервюто на дипломат номер 1 на Турция е ексклузивно и е дадено по време на официалната му визита в Малта.", "date": "2018.12.23", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/23/2605045/sport-vav-frantsiya-se-igraha-devet-sreshti-ot-18-krag-na-liga-1.html", "text": "Футбол : В събота във Франция се играха девет срещи от 18 кръг на Лига 1.  \r\nЕто резултатите на полувремето: \r\nАнже-Марсилия 1:1 \r\nЛил-Тулуза 1:2 \r\nМонако-Гингам 0:2 \r\nМонпелие-Лион 1:1 \r\nПСЖ-Нант 1:0 \r\nРеймс-Каен 2:2 \r\nРен-Ним 4:0 \r\nСен Етиен-Дижон 3:0 \r\nСтрасбург-Ница 2:0", "date": "2018.12.23", "title": "Спорт: Във Франция се играха девет срещи от 18 кръг на Лига 1"}
{"url": "http://www.focus-news.net/news/2018/12/23/2605043/daily-sabah-turtsiya-i-sasht-shte-obsazhdat-otteglyaneto-ot-siriya-na-8-yanuari-vav-vashington.html", "text": "Турско-американската работна група ще се срещне във Вашингтон на 8 януари, за да обсъди  изтеглянето на САЩ от Сирия, пише вестник  Daily Sabah , като цитира изказване на външния министър Мевлют Чавушоглу.  \r\nГоворейки за решението на Турция да отложи антитерористичната си операция на изток в северна Сирия, отвъд река Ефрат,той е пояснил, че има логика това отлагане, тъй като така се избягва възможността от приятелски огън, докато американските сили напускат страната.   \r\nСпоред министъра това не означава, че Турция е променила намеренията си относно близките до ПКК терористични групи на единиците за защита на народа. \r\nМисията на изток от Ефрат, която турското ръководство предлага от месеци, е като последица от две успешни други операции в Сирия след 2016 година – „Шитът на Ефрат“ и Маслинова клонка“. Целта и на двете бе да се премахне присъствието на терористите в близост до турската граница.   \r\nМинистър Чавушоглу е казал за телевизия TRT News, че американският президент Доналд Тръмп е обявил решението за изтегляне на войските от Сирия след телефонен разговор с турския президент Реджеп Тайип Ердоган.  \r\nИнтервюто на дипломат номер 1 на Турция е ексклузивно и е дадено по време на официалната му визита в Малта.  Ивелина Ватова", "date": "2018.12.23", "title": "Daily Sabah: Турция и САЩ ще обсъждат оттеглянето от Сирия на 8 януари във Вашингтон"}
{"url": "http://www.focus-news.net/news/2018/12/23/2605046/daily-sabah-pochti-300-000-siriyski-bezhantsi-sa-se-varnali-u-doma-sled-transgranichnite-operatsii-na-turtsiya.html", "text": "Почти 300 000 сирийци са се върнали по домовете си след двете операции на Турция в северна Сирия, това е съобщил в събота вътрешният министър на Турция Сюлейман Сойлу на координационна среща за нередовната миграция, пише  Daily Sabah .  \r\nСлед двете операции на Турция – „Щитът на Ефрат“ и „Маслинова клонка“ терористите са били прогонени от северносирийските градове Джераблус, Ал-Рай, Дабик, Ал-Баб и Африн.   \r\nПовече от 3 милиона и половина бежанци намериха убежище в Турция след началото на конфликта в Сирия. Някои турци ги приемат като икономически товар и като заплаха за собствените им работни места, но антимигрантската реторика и насилия са значително по-слаби в сравнение с развитите страни в Европа, отбелязва изданието.  Ивелина Ватова", "date": "2018.12.23", "title": "Daily Sabah: Почти 300 000 сирийски бежанци са се върнали у дома след трансграничните операции на Турция."}
{"url": "http://www.focus-news.net/news/2018/12/23/2605047/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха за  Агенция „Фокус“  от ГД „Гранична полиция“. Нормален е трафикът на всички контролно-пропускателни пунктове по границите с Румъния, Сърбия, Македония, Гърция и Турция.", "date": "2018.12.23", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/12/23/2605049/predstoyashti-sabitiya-v-stranata-za-23-dekemvri-agentsiya-fokus.html", "text": "*** \r\nОт 09.00 часа в храм „Св Наум“ в столичния квартал „Дружба“ ще започне Архиерейска Света Литургия, оглавена от Белоградчишкия епископ Поликарп. \r\n*** \r\nВ 10.30 часа в Градската библиотека „Паисий Хилендарски“ ще се състои интерактивно представление за деца „Спящата красавица”, Коледен базар на книги и детска дискотека. \r\n*** \r\nВ 17.00 часа в Градската библиотека „Паисий Хилендарски“ ще се състои празничен концерт на формация „Детска песен Надежда Хвойнева”, „Големите гайди” и танцов ансамбъл „Станимака”.  \r\n*** \r\nОт 11.00 часа в храм „Св. Пимен Зографски“ в кв. „Крайморие“ ще се състои Празник за Рождество Христово. \r\n*** \r\nОт 12.00 часа на бивша циркова площадка във Варна ще се проведе Благотворителен Коледен Обяд за хора в неравностойно положение, социално слаби и бездомни. \r\n*** \r\nОт 13.30 часа в кметството на село Капитановци ще започне Коледното шоу „Подарък за дядо Коледа“. \r\n*** \r\nОт 15.00 часа в „НЧ Просвета-1927” ще започне Коледното шоу „Подарък за дядо Коледа“. \r\n*** \r\nОт 11.00 часа на пл. „Свобода“ ще започне Коледен концерт на Духов оркестър - Добрич с диригент Стоян Монов. \r\n*** \r\nОт 11.00 часа в Държавен куклен театър „Дора Габе“ ще бъде представен спектакълът „Дядо Коледа, къде си ?“. \r\n*** \r\nОт 16.00 часа в Народно читалище „Романодром - 2002 г.“ ще започне Коледна изложба на ръчно изработени сувенири от клубовете при читалището.  \r\n*** \r\nВ 11.00 часа на пл. „20-ти юли“ ще се състои събитието „От младежите за децата на Община Карлово“ със занимателни коледни игри с награди, песни, танци и музика.  \r\n*** \r\nОт 09.00 часа Константийският епископ Яков ще оглави архиерейска света Литургия в катедралния храм „Св. Параскева“. \r\n*** \r\nОт 11.00 часа в храм „Рождество на Пресвета Богородица“, децата от Неделното училище в Симитли  организират благотворителен  базар, средствата от който ще бъдат дарени  на малката Лия от село Полето. \r\n*** \r\nОт 10.30 и 12.00 часа в Държавния куклен театър ще бъде представен спектакълът за деца „Коледен концерт“.", "date": "2018.12.23", "title": "Предстоящи събития в страната за 23 декември (Агенция „Фокус“)"}
{"url": "http://www.focus-news.net/news/2018/12/23/2605051/kathimerini-gratskata-politsiya-e-razbila-grupa-za-izmama-s-goriva.html", "text": "Гръцката полиция разби затворен кръг за измама с горива, съобщава електронната страница на вестник  Kathimerini . \r\nОт България са се внасяли химикали, с които се подправяло горивото. Групата е разкрита в събота от поделението за борба с финансовите злоупотреби на гръцката полиция. \r\nЧетирима души са задържани с обвинение за притежаване, складиране и трафикиране на петролни продукти без лиценз, както и за нарушаване на митническите правила.   \r\nСпоред полицейски източници, цитирани от Македонската новинарска агенция, базирана в Атина, кръгът е използвал камиони от транспортна компания и месообработващ бизнес в Аспропиргос, югозападна Атика, като фасада за контрабандата на незаконния внос на химикалите от България на два камиона.  \r\nПолицията е конфискувала двата камиона заедно с 35 цистерни, пълни с 1000 литра разтворители.    Ивелина Ватова", "date": "2018.12.23", "title": "Kathimerini: Гръцката полиция е разбила група за измама с горива"}
{"url": "http://www.focus-news.net/news/2018/12/23/2605052/v-11-grada-u-nas-e-otcheteno-zamarsyavane-na-vazduha.html", "text": "В 11 града у нас е отчетено замърсяване на въздуха. Това сочат данни на показателя  „Air Quality Index“  на Европейската комисия. Данните от тази сутрин показват, че концентрацията на фини прахови частици (PM10) е над нормите в редица градове у нас. Най-мръсен е въздухът в София, където запрашаването е около 4 пъти над среднодневните норми от 50 µg/m3. Най-големи стойности в столицата са регистрирани в станциите в „Павлово“ и „Хиподрума“. Близо три пъти над нормата е запрашаването в Шумен.  \r\nЗамърсяване е отчетено още в Благоевград, Видин, Враца, Горна Оряховица, Перник, Пловдив, Плевен, Сливен и Смолян.", "date": "2018.12.23", "title": "В 11 града у нас е отчетено замърсяване на въздуха"}
{"url": "http://www.focus-news.net/news/2018/12/23/2605048/aktualna-patna-obstanovka.html", "text": "Информация за състоянието на републиканските пътища към 06.00 часа, предоставена от   Агенция „Пътна инфраструктура“ . Метеорологична обстановка:  \r\nТемпературите са в интервала от - 4° до 9°. Времето над страната е облачно. \r\nСлаб до умерен вятър духа в областите: Варна, Добрич, Монтана, Плевен, Силистра и Смолян. Дъжд в област София, както и в района на Мездра и Роман /обл. Враца/, Ябланица и Луковит /обл. Ловеч/. \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 50 м има в района на Студена вода, Златарево, Гоце Делчев /обл. Благоевград/, Мъглиж и Павел Баня /обл. Стара Загора/; \r\n- до 100 м има в района на Сандански, Катунци /обл. Благоевград/, Нова Загора и с. Мокрен /обл. Сливен/, гр. Стара Загора /обл. Стара Загора/;  \r\n- до 150 м има в област Шумен, както и в района на Криводол, Борован и Бяла Слатина /обл. Враца/, Раднево, Мъдрец, Средец и Чирпан /обл. Стара Загора/, Свиленград, Харманли и Ивайловград /обл. Хасково/. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници: \r\nНа 26.12.2018 г. от 14 до 20 часа; \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 27.12.2018 г. шофьорите да се движат с повишено внимание в посока Бургас от км 15+030 до км 18+330 поради извършване на довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч.  \r\nОбласт Сливен: \r\nШофьорите да се движат с повишено внимание в района на с. Биково от км 254+500 до км 254+750 в посока Бургас поради нарушена предпазна ограда /мантинела/. Участъкът е сигнализиран с пътни знаци и ограничението на скоростта е 110 км/ч до 03.01.2019 г. \r\nОбласт Бургас: \r\nДо 30.12.2018 г. шофьорите да се движат с повишено внимание от км 329+000 до км 330+000 посока София в участъка Карнобат – Хаджиите където се извършва залесяване. Заета е аварийната лента. Участъците са сигнализирани с пътни знаци.  \r\nАМ „Хемус“:  \r\nОбласт София: \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления:  Проходи:  \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  Ограничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n• За движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n• За движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 26.12.2018 г. (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Срок до 26.12.2018 г. \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:    1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 23.12.2018 г. \r\nПът ІІІ –7306: Движението по път III-7306 Черница – Сунгурларе – Славянци от км 5+000 до км 14+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 23.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\nЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\nЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\nЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.01.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.01.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 28.02.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.12.23", "title": "Актуална пътна обстановка"}
{"url": "http://www.focus-news.net/news/2018/12/23/2605050/nimh-v-sutreshnite-chasove-na-mesta-shte-prevalyava-dazhd-no-oshte-predi-obyad-oblachnostta-shte-se-razkasva-i-namalyava-maksimalnite-temperaturi-shte-sa-mezhdu-6-i-11.html", "text": "Днес в сутрешните часове облачността ще е значителна и на места, главно в Северна и Източна България ще има превалявания от дъжд и там ще има условия за образуване на поледица. Още преди обяд от запад облачността ще се разкъсва и намалява в повечето райони до предимно слънчево. Атмосферното налягане е и ще остане по-високо от средното за месеца. Вятърът ще се ориентира от запад-северозапад и ще е умерен. Максималните температури ще са между 6° и 11°, по високите полета на Западна България ще са по-ниски между 2° и 5°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Мартин Славчев.   \r\nПо Черноморието облачността ще е променлива, преди обяд значителна и на места ще превали дъжд. Ще духа умерен вятър от запад-северозапад. Максималните температури ще са 8°-11°. Температурата на морската вода е 7°-8°. Вълнението на морето ще е 1-2 бала.  \r\nВ планините облачността ще е по-често значителна и на много места ще има слаби валежи от сняг.  Ще духа силен, по високите и открити части бурен северозападен вятър. Максималната температура на височина 1200 метра ще е около 3°, на 2000 метра – около минус 3°.", "date": "2018.12.23", "title": "НИМХ: В сутрешните часове на места ще превалява дъжд, но още преди обяд облачността ще се разкъсва и намалява, максималните температури ще са между 6° и 11°"}
{"url": "http://www.focus-news.net/news/2018/12/23/2605054/sport-albert-popov-napravi-nay-dobroto-si-klasirane-za-svetovnata-kupa.html", "text": "Алберт Попов направи най-доброто си класиране в Световната купа по ски алпийски дисциплини. 21-годишният спортист завърши 16-и на слалома в италианския курорт Мадона ди Кампилио и така за втори път в кариерата си влезе в зоната на точките. Той подобри с четири места предишното си върхово постижение, което бе 20-о място в Леви в първия кръг за сезона. \r\nТова е най-предното класиране за България в Световната купа от 1986 година, когато Петър Попангелов завършва 14-и, отново в Мадона ди Кампилио. \r\nПобедител стана швейцарецът Даниел Юл. Втори и трети се наредиха австрийците Марко Шварц и Михаел Мат.", "date": "2018.12.23", "title": "Спорт: Алберт Попов направи най-доброто си класиране за Световната купа"}
{"url": "http://www.focus-news.net/news/2018/12/23/2605059/denyat-23-dekemvri-v-balgarskata-istoriya.html", "text": "На 23 декември 1876 г. в Цариград се свиква Цариградската конференция (23 декември 1876 г. – 20 януари 1877 г.). договаря относно политическото устройство на българските земи и на Босна и Херцеговина. През 1887 г. от Турция с гръцкия кораб \"Георгиос\" навлиза четата на капитаните Николай Набоков и Петър Боянов (тя включва 38 черногорци и 9 българи), подготвена от русофилската емиграция в Цариград с руски средства, за да вдигне въстание срещу русофобското регентство на Стефан Стамболов, Петко Каравелов и Сава Муткуров. На 24 декември части на Българската армия разгромяват четата. На същата дата през 1924 г. по нареждане на Иван (Ванче) Михайлов, Димитър Стефанов от Вътрешната македонска революционна организация (ВМРО) убива в Милано, Италия Петър Чаулев - член на Централния комитет на организацията. \r\nНа тази дата през 1933 г. завършва Лайпцигският процес. Той започва на 21 септември. Обвинените за подпалването на Райхстага български комунисти Георги Димитров, Благой Попов и Васил Танев (арестувани на 9 март) са оправдани поради липса на доказателства.  икономистът и политик Иван Костов, Лидия Шулева – инженер, мениджър и политик, Стоян Омарчевски – учен, политик и общественик.  Свети Наум – просветител и книжовник, един от учениците на Кирил и Методий, деецът на македоно-одринското революционно движение Даме Груев, ген.-лейтенант Христо Бурмов, политикът и юрист Цвятко Бобошевски. \r\n2016 г. \r\nГен. Константин Попов получава орден „Стара планина“, първа степен, за изключително големите му заслуги за развитието на Българската армия. \r\nНа Никола Петков е връчен посмъртно орден „Стара планина“, първа степен за извънредно големите му заслуги в борбата против комунистическата диктатура и за изключителната му гражданска позиция и противопоставянето му срещу налагането на комунистическия тоталитарен режим. \r\nНа д-р Петър Дертлиев е връчен посмъртно орден „Стара планина“, първа степен за изключително големите му заслуги в борбата за демокрация, свобода и социална справедливост, както и за установяване на гражданско общество в Република България. \r\n2009 г. \r\nСлужебният премиер на Република България Марин Райков е упълномощен от правителството да подпише спогодбата за откриването на граничния пункт Златоград - Ксанти с Гърция. \r\n2005 г \r\nИзлъчено e последното предаване на радио BBC на български език. \r\n2001 г. \r\nВ памет на загиналите на 21 декември с.г. 7 деца вследствие от смачкване и задушаване от тълпата в дискотека „Индиго“ в България е обявен национален траур. \r\n1999 г. \r\nНа Панайотис Каракасис, извънреден и пълномощен посланик на Република Гърция в Република България е връчен орден „Стара планина” първа степен \r\nПоради несъгласия в новата между бившите либерали и демократи Либерално-демократическа партия‎, през 1999 година мнозинството от бившите либерали се отцепват и на 23 декември 1999 година възстановяват ЛП. \r\n1996 г. \r\nНа 42-ия извънреден конгрес на БСП (21-23 декември 1996 г.) Георги Първанов е избран за председател на ВС на БСП. \r\n1989 г. \r\nВ периода 23 - 25 декември отец Христофор Събев организира коледни молебени на централния софийски площад \"9 септември\", наречен от привържениците на Съюза на демократичните сили (СДС) \"Демокрация\" (по-късно площадът е прекръстен на \"Александър Батенберг\"). \r\n1947 г. \r\nМинистерският съвет приема законопроекта за национализация на частните индустриални и минни предприятия и нарежда незабавно завземане на предварително определените предприятия. То започва в 11 ч. и е изненада за собствениците им. В 14.00 ч. Радио София съобщава за приетия законопроект. Същия ден следобед той е внесен в парламента, а е приет на следващия ден - 24 декември. Национализирани са 6100 предприятия. Предвидено е на собствениците да се изплати обезщетение в държавни лихвени облигации, но това не е изпълнено. \r\n1933 г. \r\nВ периода 21 септември – 23 декември се състои Лайпцигският процес. Обвинените за подпалването на Райхстага български комунисти Георги Димитров, Благой Попов и Васил Танев (арестувани на 9 март) са оправдани поради липса на доказателства. \r\nЛайпцигският процес (1933 г.) е процес, организиран от хитлеристкия режим в Германия по повод подпалването на Райхстага. Като обвиняеми са изправени Е. Торглер - председател на комунистическата фракция в Райхстага, и трима българи - Георги Димитров, Благой Попов и Васил Танев. Заседанията започват на 21 септември и приключват на 23 декември същата година. И четиримата обвиняеми са оправдани от германския съд. Поради отказа на българското правителство да разреши на Георги Димитров и неговите другари да се завърнат в България СССР им предоставя свое гражданство и ги приема в своята държава. Процесът е първият голям удар срещу настъплението на хитлерофашизма в Европа и света. \r\n1931 г. \r\nВлиза в сила Закон за контрол върху монополните и картелните цени. Нормативният акт въвежда нормиране на суровините и на промишлените стоки от първа необходимост и държавен контрол върху монополните обединения - повечето от тях се саморазпускат. \r\n1924 г. \r\nПо нареждане на Иван (Ванче) Михайлов, Димитър Стефанов от Вътрешната македонска революционна организация (ВМРО) убива в Милано, Италия члена на Централния комитет на организацията Петър Чаулев. \r\nПетър Чаулев е деец на македоно-одринското революционно движение. Роден е през 1882 г. в Охрид. По време на Илинденско-Преображенското въстание 1903 г. е войвода на чета, с която се сражава в Охридско и Крушовско. След разгрома на въстанието остава в родния си край и работи за възстановяване на организацията. През 1911 г. е избран за член на Централния комитет на Вътрешната македоно-одринска революционна организация (ВМОРО). По време на Балканската война (1912-1913 г.) оглавява чета, която се бори срещу установяването на сръбска власт в Охридско. След Първата световна война (1914-1918 г.) е в състава на Централния комитет на Вътрешната македонска революционна организация (ВМРО). Заедно с Тодор Александров и Александър Протогеров подписва Майския манифест (1924 г.), като по-късно не се отказва от подписа си. \r\n1913 г. \r\nСъздава се ново правителство на Либералната коалиция начело с Васил Радославов. \r\nЛибералната партия е политическа организация, изразяваща интересите на дребните и средните собственици. Образувана е през октомври – ноември 1879 г. Тя е най-многобройната политическа организация в България след Освобождението. Видни нейни дейци са Драган Цанков, Петко Каравелов, Петко Рачов Славейков. \r\nВасил Христов Радославов е политически и държавен деец, действащ член на Българска академия на науките. Роден е на 15 юли 1854 г. в Ловеч. Завършва право в Хайделберг, Германия, защитава и докторат. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9–12 август 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887–1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май–17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894–1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899–1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на 8 месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г. – 21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие (1918 г.) емигрира в Германия. Осъден е задочно от Държавен съд като един от главните виновници за втората национална катастрофа. Умира на 21 октомври 1929 г. \r\n1894 г. \r\nДава се политическа амнистия за репресираните от Стефан Стамболов, с изключение на офицерите емигранти. Драган Цанков се връща от емиграция, а Петко Каравелов е освободен от Черната джамия. \r\nСтефан Николов Стамболов е революционер, политически и държавен деец, поет, журналист и преводач. Роден е на 30 януари 1854 г. в Търново (днес Велико Търново). \r\n1887 г. \r\nОт Турция с гръцкия кораб \"Георгиос\" навлиза четата на капитаните Николай Набоков и Петър Боянов (включва 38 черногорци и 9 българи), подготвена от русофилската емиграция в Цариград с руски средства, за да вдигне въстание срещу русофобското регентство на Стефан Стамболов, Петко Каравелов и Сава Муткуров. На 24 декември части на Българската армия разгромяват четата. \r\nПолитиката на намаляване на руското влияние в България и авторизиране на държавното управление, която княз Александър I Батенберг провежда създава силни настроения против него у нас и води до обтягане на отношенията между България и Русия. На 9 август 1886 г. група офицери русофили извършват преврат и свалят княз Александър I от престола. Русофобски настроени дейци осъществяват контрапреврат с цел възвръщане на престола на детронирания княз. Контрапревратът се организира от председателя на Народното събрание Стефан Стамболов и се подкрепя от началника на пловдивския гарнизон Сава Муткуров. На 11 август те се обръщат с прокламация към българския народ, в която обявяват правителството на Васил Друмев за незаконно и призовават народните маси да защитят короната. Към София се отправят останалите верни на княза военни части от Южна България и Сливница. Детронаторите се разбягват. Изпраща се телеграма до княз Александър I Батенберг, с която го приканват да се завърне в страната. На 12 август се съставя ново правителство начело с Петко Каравелов. То обаче просъществува само 4 дни. Съставя се княжеско наместничество, което според чл. 19-ти на Търновската конституция трябва да управлява страната при отсъствието на владетеля. В състава му се включват Стефан Стамболов, Петко Рачов Славейков и д-р Г. Странски. Образува се ново правителство начело с Васил Радославов. Князът се отправя обратно за България. По пътя изпраща телеграма до руския император, с която иска съгласието му за оставането си на престола. Отговорът е отрицателен и на 25 август 1886 г. княз Александър I Батенберг абдикира окончателно. Преди да напусне България, монархът съставя Регентство, което да управлява страната до избора на нов княз. В него влизат Стефан Стамболов, Петко Каравелов и Сава Муткуров. \r\n1885 г. \r\nВ Южна България се въвеждат съдебните закони на Княжеството. \r\n1884 г. \r\nПровеждат се общи избори за Областно събрание в Източна Румелия, спечелени от Народната партия с помощта на генерал-губернатора Г. Кръстевич и под лозунга за бързо обединение с Княжеството. За председател на Областното събрание е избран Георги Хаканов (23 октомври - 22 декември 1884 г.). \r\n1880 г. \r\nПриема се първият Избирателен закон в България. \r\n1877 г. \r\nПо време на Руско-турската освободителна война (1877-1878 г.) се организира разузнаване на Троянския Балкан с оглед на предстоящото прехвърляне на Ловчанско-Севлиевския отряд. \r\n1877 г. \r\nТурците подлагат на силен обстрел руските позиции при връх Свети Никола (Шипка). \r\n1876 г. \r\nВ Цариград се свиква Цариградската конференция (23 декември 1876 г. – 20 януари 1877 г.). В нея участват посланиците на Великите сили - Англия, Германия, Австро-Унгария, Италия, Русия и Турция. Първоначално (от 30 ноември до 10 декември) маркиз Р. Солсбъри - специален английски пълномощник, и граф Н. П. Игнатиев се договарят относно политическото устройство на българските земи и на Босна и Херцеговина. След това започват предварителни заседания (11 – 22 декември) без турски представители. Приема се общото становище да се образуват 3 автономни области, от които 2 - населени с българи. Изработва се проект за органически правилник за двете български области. Руският проект предвижда единна българска автономна област, включваща Мизия, Тракия и Македония. Срещу него възразява австро-унгарският външен министър граф Г. Андраши. Маркиз Солзбъри също възразява срещу голяма българска автономна област и се стига до идеята за две области - Източна, с център Търново, и Западна - с център София (без Беломорието и Одринска Тракия и по-голямата част от Родопите, въпреки българския им характер). Английският представител иска разделянето вертикално на българските земи, тъй като смята, че в източната половина живеят предимно турци и гърци и тя трябва да се управлява отделно. Всъщност главният въпрос е не освобождаването на България, а как да се уравновесят интересите на Великите сили така, че Русия да не усили прекалено своите позиции. Затова проектът за органически устав предлага автономия на двете български области - не държава или държави, нито пък свобода и независимост. В органическия устав се предвижда основна административна единица да бъде кантонът с 5 до 10 хиляди души, прегрупирани според религиозната им принадлежност (християнски и мюсюлмански). Няколко кантона образуват санджак, който се управлява от мютесариф (християнин или мюсюлманин, според мнозинството на населението в санджака), който се назначава от Високата порта. Няколко санджака образуват област, управлявана от валия, назначаван за срок от 5 г. от Високата порта със съгласието на Великите сили. Валията да бъде християнин, може и чужденец. 30 % от данъците се прибират от османското правителство. Съдебната система да бъде устроена според османския граждански закон. Турската армия остава в областните градове и крепостите, създава се милиция и жандармерия, чиито офицери се назначават от Високата порта. Предвижда се Международна надзорна комисия да следи в продължение на 1 г. изпълнението на тези споразумения. Всички проекти на Цариградската конференция целят запазването на Османската империя като противовес на Русия, която се стреми да завладее или постави под свой контрол Босфора и Дарданелите. На официалното откриване на 23 декември 1876 г. Савфет Мехмед паша, председателстващ заседанието, отхвърля основанията за свикването на конференцията, базирайки се на обявената нова турска конституция (което по замисъла на султанското правителство трябвало да отнеме почвата под краката на конференцията, да я направи безпредметна). Веднага след изложението на Савфет паша топовни гърмежи оповестяват прокламирането на конституцията. Неотстъпчивостта на турците, продиктувана и от задкулисното внушение на Англия, блокира конференцията и я проваля. Държавите - участнички в конференцията, в знак на протест отзовават своите посланици от Цариград. По време на цариградската конференция не се стига до окончателно решение. На тази дата са родени :  \r\n1956 г. \r\nРодена е Лидия Шулева – български инженер, мениджър и политик. Завършва Техническия университет – София, като инженер по електроника и Университета за национално и световно стопанство като магистър по Финанси. Специализации на Лидия Шулева: Висша школа по мениджмънт; Академия по мениджмънт, в Мюнхен (маркетинг и финанси); SESMA, Гърция; към Европейската икономическа общност (управленско консултиране); мениджмънт и финанси в Токио, създаване и управление на приватизационни фондове в Братислава; в Централно-европейския институт и в CADOGAN FINANCIAL. Работила е като инженер-технолог в ЗММ - Велинград (1979-1981 г.), инженер в СКК - Велинград (1981-1987 г.), преподавател по компютърна техника в Учебен център към БСТ (1987-1989 г.), началник-филиал в “ИКО-Бизнес” АД (1989-1992 г.), управител и собственик на “Бизнесинтелект” ЕООД (1992-1996 г.), изпълнителен директор на Албена АД (от 1996 г.). Изпълнителен секретар е на Асоциацията на бизнесоценителите в България (1995-1998 г.); член е на Управителния съвет на Асоциацията на приватизационните фондове в България (1998-2000 г.); председател на Асоциацията на индустриалния капитал в България; член е на управителния съвет на фондация “Помощ за благотворителността в България” (от 2000 г.). Вицепремиер и министър на труда и социалната политика на Република България в правителството на Симеон Сакскобургготски (2001 г. – 2004 г.). \r\n1949 г. \r\nРоден е Иван Йорданов Костов – икономист, математик, политически и държавен деец. Завършва с отличен успех Висшия икономически институт в София (1974 г.) и математика в Софийски университет “Св. Климент Охридски” (1989 г.) също с отличен успех. От 1974 г. е асистент във Висшия икономически институт в София. Главен асистент е във ВМЕИ и доцент в същия институт от 1991 г. След 10 ноември 1989 г. се включва активно в обществено-политическия живот на страната. Избран е за председател на Националния координационен съвет на Съюза на демократичните сили (СДС) в края на април 1994 г., а на XI национална конференция (2000 г.) е преизбран. Министър на финансите е в правителството на Димитър Попов (1990-1991 г.). Същия пост заема и в правителството на Филип Димитров (1991-1992 г.). Депутат е в VII Велико народно събрание и в ХХXVII, ХХXVIII, ХХXIX и ХХXX Народно събрание. Министър-председател е на България в периода 1997 г. – 2001 г. След загубата на парламентарните избори от коалицията Обединени демократични сили (ОДС) през юни 2001 г. подава оставка и от лидерския пост на СДС. През 2004 година по негова инициатива и под негово лидерство част от изявените политици на Съюза на демократичните сили (СДС) се отделят от партията и основават нова политическата партия – Демократи за силна България (ДСБ), която печели 17 мандата в ХХХХ Народно събрание. От основаването й до днес Иван Костов е неин председател. \r\n1885 г. \r\nРоден е Стоян Иванов Омарчевски – български учен, политик и общественик. Член на БЗНС от 1905 г. Завършва философия (1912 г.) и право (1917 г.) в СУ. Министър на народното просвещение в правителството на Ал. Стамболийски (май 1920 - юни 1923 г.). Демократизира просветното дело - въвежда задължително основно образование. Въвежда със закон нов правопис (1921 г.). Член на ПП на БЗНС (1925-1926 г.), привърженик на К. Томов; главен редактор на в-к \"Земеделско знаме\" (оранжево) (1927-1933 г.), народен представител (1913-1923 г., 1927-1934 г., 1938-1939 г. и 1939-1941 г.). Умира на 10 март 1941 г. в София. \r\n1864 г. \r\nРоден е Христо Янков Недялков – български офицер, ген.-лейтенант (1919 г.). Завършва Военното училище (1884 г.). Участва в Сръбско-българската война (1885 г.) като командир на взвод и рота в IV-ти пехотен Плевенски полк. През Балканската война (1912-1913 г.) като командир на 24-ти Черноморски пехотен полк се сражава при Бунархисар, Чаталджа и Одрин. През Междусъюзническата война, в състава на 4-та армия, 24-ти пехотен полк проявява героизъм в боевете при Щип, Кочани и Калиманци. През I-вата световна война (1915-1918 г.) е командир на първа бригада от I-ви пехотна Софийска дивизия, която воюва в Южна Сърбия и Македония. Като командир на I-ва пехотна дивизия участва във войната срещу Румъния (1916-1917 г.). От 1919 г. е в запаса. Член на Съюза на българските учени, художници и писатели. Умира на 11 ноември 1943 г. в София. На тази дата умират :  \r\n1952 г. \r\nУмира Цвятко Петров Бобошевски – български политик, юрист. Роден е на 8 август 1884 г. във Враца. Завършва право в Париж; адвокат във Враца. Член на Народната партия (по-късно Обединена народнопрогресивна партия). Министър на търговията (1923-1924 г. и 1926-1930 г.) и на правосъдието (1924-1926 г.). По време на II-рата световна война е в буржоазната опозиция. Регент на България (9 септември 1944 г. – 15 септември 1946 г.). \r\n1936 г. \r\nУмира Христо Димитров Бурмов – български офицер, ген.-лейтенант. Роден е на 23 септември 1869 г. в Габрово. Завършва Военното училище в София (1889 г.) и Военна академия на генералния щаб в Италия, където по-късно е военен аташе. През Балканската война (1912-1913 г.) е началник-щаб на 3-та пехотна Балканска дивизия. През I-вата световна война командва I-ва бригада от 7-а Рилска дивизия, която преминава р. Вардар. През 1918 г. е назначен за началник-щаб на действащата армия. \r\n1906 г. \r\nУмира Дамян (Даме) Йованов Груев – деец на македоно-одринското революционно движение. Роден е през януари 1871 г. в с. Смилево, Битолско. Учи в родното си село, след което продължава образованието си в Солунската българска мъжка гимназия \"Св. св. Кирил и Методий\" и Висшето училище в Белград. През 1889 г. постъпва във Висшето педагогическо училище в София (днес Софийски университет \"Св. Климент Охридски\"), но през 1891 г. е изключен от него и става учител в родния си край. През лятото на 1893 г. се премества в Солун, където работи като коректор в българската печатница на К. Самарджиев. По негова инициатива на 23 октомври същата година се полагат основите на Вътрешната македоно-одринска революционна организация (ВМОРО), на която става фактическият ръководител. Веднага след това разгръща активна дейност за изграждане на нейната мрежа в Щипско, Охридско, Битолско и др. краища на Македония. Голям успех за него е привличането в организацията на Гоце Делчев, който скоро след това се издига до всепризнат вожд на организацията. Дейността му не остава скрита за турските власти и през 1898 г. е интерниран в Битоля. През 1899–1900 г. е назначен от Екзархията за учител в българската гимназия в същия град, което му позволява да разгърне активна организационна дейност. През август 1900 г. отново е арестуван, а през пролетта на 1902 г. е заточен в крепостта Подрумкале, Мала Азия. Освободен през пролетта на 1903 г., незабавно се среща с Гоце Делчев и двамата полагат големи усилия за временно отлагане на насроченото от Солунския конгрес на Вътрешната македоно-одринска революционна организация (ВМОРО) (1903 г.) въстание в Македония и за превръщането му от повсеместно в четническо. Понася тежко убийството на Гоце Делчев (април 1903 г.) и след неговата гибел поема изцяло върху себе си цялостната подготовка на въстанието. На Смилевския конгрес на Битолския революционен окръг (лятото на 1903 г.) е избран за член на Главния щаб на въстанието. Той определя и датата на избухването на Илинденско-Преображенското въстание (1903 г.). По време на въстанието участва в сражения с турските войски и търси съдействие от българското правителство за оказване на помощ на въстаниците. След неуспеха на въстанието не  \r\nнапуска Македония и продължава участието си в живота на Вътрешната  \r\nмакедоно-одринска революционна организация (ВМОРО). Председателства Прилепския подвижен конгрес на Битолския революционен окръг (1904 г.) и полага големи грижи за възстановяване и укрепване на организационната мрежа. На Рилския конгрес на Вътрешната македоно-одринска революционна организация (ВМОРО) (1905 г.) отново е избран за член на Централния комитет на организацията. През лятото на 1906 г. се завръща в Македония и с малка чета обхожда различните й краища. През декември същата година попада на турска потеря край с. Русиново, Малешевско, и пада убит в завързалата се престрелка. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.23", "title": "Денят 23 декември в българската история"}
{"url": "http://www.focus-news.net/news/2018/12/23/2605056/kathimerini-ochakva-se-merkel-da-poseti-atina-na-10-i-11-yanuari-2019.html", "text": "Очаква се германският канцлер Ангела Меркел да посети Атина за два дена на 10 и 11 януари, съобщава на страницата си в интернет гръцкият  Kathimеrini . \r\nМеркел, която наскоро се оттегли от лидерството на Християндемократическия съюз, ще се срещне с гръцкия президент Прокопис Павлопулос, с премиера Алексис Ципрас и с главния опозиционен водач Кирякос Мицотакис. Според източници от Берлин, главната цел на визитата е да се предаде положително послание на Гърция за излизане от досегашните ограничителни програми.  \r\nВремето на нейната визита също е от значение – то се свързва с регионалните развития в Балканите. Най-вероятно Меркел ще подкрепи левия гръцки премиер преди очаквания парламентарен вот по повод сделката с Македония. \r\nПрилагането на третата сделка за излизане от досегашните ограничителни програми от второто правителство на СИРИЗА и сътрудничеството по време на мигрантската криза укрепиха връзките между двамата лидери.  Ивелина Ватова", "date": "2018.12.23", "title": "Kathimerini: Очаква се Меркел да посети Атина на 10 и 11 януари 2019"}
{"url": "http://www.focus-news.net/news/2018/12/23/2605057/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-paraskeva-v-selo-semchinovo.html", "text": "На празника на преподобни Наум Охридски с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в храм „Св. Параскева“ в село Семчиново, предаде репортер на  Агенция „Фокус“ . Началото на литургията е в 09.00 часа.  \r\nНикола ПЕТКОВ", "date": "2018.12.23", "title": "Пазарджик: Константийският епископ Яков ще оглави архиерейска света Литургия в катедралния храм „Св. Параскева“ в село Семчиново"}
{"url": "http://www.focus-news.net/news/2018/12/23/2605058/sport-rezultati-ot-futbolnoto-parvenstvo-na-ispaniya.html", "text": "Футбол : Резултати  от мачовете, играни в събота, от 17 кръг на испанската ЛаЛига. \r\nАтлетико Билбао-Валядолид 1:1 \r\nБарселона-Селта Виго 2:0 \r\nАтлетико Мадрид-Еспаньол 1:0 \r\nБетис-Ейбар 1:1 \r\nВ неделя, 23 декември, предстоят три срещи: \r\nВаленсия-Уеска \r\nЛеганес-Севиля \r\nИ  \r\nРайо Валекано-Леванте", "date": "2018.12.23", "title": "Спорт: Резултати от футболното първенство на Испания"}
{"url": "http://www.focus-news.net/news/2018/12/23/2605053/pravoslavnata-tsarkva-proslavya-prepodobni-naum-ohridski.html", "text": "Всяка година на 23 декември Православната църква прославя преподобни Наум Охридски. По този повод в храма, посветен на   Св. Наум в столичния квартал „Дружба“ от 9.00 часа, ще бъде отслужена Архиерейска света Литургия, предаде репортер на  Агенция „Фокус“ . С благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишкия епископ Поликарп - викарий на Софийския митрополит.  \r\nНа този ден имен ден празнува Негово високопреосвещенство Русенски митрополит Наум.  \r\nНикола ПЕТКОВ", "date": "2018.12.23", "title": "Православната църква прославя преподобни Наум Охридски"}
{"url": "http://www.focus-news.net/news/2018/12/23/2605055/sofiya-i-dnes-bufernite-parkingi-na-metroto-shte-sa-bezplatni-zaradi-registriranite-zavisheni-niva-na-fini-prahovi-chastitsi-vav-vazduha.html", "text": "И днес, 23 декември, буферните паркинги на метрото ще са безплатни за всички, които оставят колите си и използват градския транспорт, до изчерпване на капацитета им. Удължаваме въведената вчера мярка заради регистрираните завишени нива на фини прахови частици. Това съобщиха от пресцентъра на Столична община. Според синоптичната прогноза на 23 декември се очаква вятър, леко повишение на температурите и са възможни краткотрайни валежи. Според НИМХ краткотрайни валежи от сняг в София се очакват на 24 декември. \r\nЕкипи на Столичен инспекторат продължават проверките за нерегламентирано горене на отпадъци в кварталите. Патрули на КАТ-Пътна полиция ще спират автомобили за проверка с мобилни газ-анализатори, които отчитат нивата на отработените газове.  \r\nПризовават се гражданите, които имат възможност, да не използват личните си автомобили, а тези, които се отопляват на твърдо гориво, при възможност, да използват алтернативно отопление.", "date": "2018.12.23", "title": "София: И днес буферните паркинги на метрото ще са безплатни заради регистрираните завишени нива на фини прахови частици във въздуха"}
{"url": "http://www.focus-news.net/news/2018/12/23/2605060/burgas-praznik-za-rozhdestvo-hristovo-se-sastoi-v-hram-sv-pimen-zografski-v-kv-kraymorie.html", "text": "Празник в храм „Св. Пимен Зографски“ в кв. „Крайморие“ в Бургас са подготвили децата от неделното училище. Това съобщиха от пресцентъра на  Общината . Той ще се състои от 11.00 часа. Преди това в храма ще има литургия по случай предстоящия голям християнски празник Рождество Христово. Децата от Неделното училище, което се ръководи от отец Стелиян Кунев, са изработили коледни картички, които ще бъдат изложени на благотворителен базар. Малчуганите сами са пожелали да дарят средствата, събрани от базара на дете, болно от детска церебрална парализа. Продължава и кампанията за набиране на средства за изографисване на храма. Дарителската сметка за зографисване на храм „Св. Пимен Зографски“ е:", "date": "2018.12.23", "title": "Бургас: Празник за Рождество Христово се състои в храм „Св. Пимен Зографски“ в кв. „Крайморие“"}
{"url": "http://www.focus-news.net/news/2018/12/23/2605037/the-sunday-express-golyamoto-sabotno-fiasko-namalete-danatsite-sled-brekzit-za-da-spasite-glavnata-ulitsa-prizovavat-deputati.html", "text": "Британски депутати призовават правителството да използва свободите, които Брекзит му дават, за да намали данъците, пише вестник  The Sunday Express .   \r\nПолучава се точно както един мозъчен тръст каза – данъчният ще прибере тази Коледа почти 6 млрд. паунда, като 5.2 млрд. паунда само са от ДДС. Експертите по търговия на дребно твърдят, че данъците са кожодерски, истинско бреме. А заедно с лошото време и непочтената онлайн конкуренция принуждават магазините на главната улица да се посещават едва от около 10,3 на сто от клиентите в решаващата за търговията седмица  преди Коледа. Алиансът на данъкоплатците (TPA) заяви, че всяко домакинство тази Коледа ще подари на данъчния 211 паунда.   \r\nСамо налозите за алкохола се изчисляват на 301 млн. паунда, а за автомобилното гориво – на 243 млн. паунда.   \r\nДанъчното бреме в Обединеното кралство достигна непознати в историята си височини. Затова бивши министри искат бонус покрай сделката за Брекзит, като се намали ДДС.   \r\nСпоред правилата на ЕС ДДС не може да падне по-ниско от 15 на сто. Понастоящем във Великобритания той е 20 процента.  \r\nКогато страната приключи с преходния период през 2020 година, финансист номер 1 на Кралството Филип Хамънд е свободен да съкрати данъка наполовина или изобщо да го премахне. \r\nБившият образователен министър Ники Морган бе предложила ДДС да се премахне, а друг един бивш министър, Джон Редууд (в правителството на Мейджър отговарящ за Уелс – бел. ред.) заяви, че Великобритания е „свръх обложена с данъци“.  Той каза, че „ние трябва да премахнем ДДС от неща, които не трябва да се облагат с налози“.  Ивелина Ватова", "date": "2018.12.23", "title": "The Sunday Express: Голямото съботно фиаско: ‘Намалете данъците след Брекзит, за да спасите главната улица“ призовават депутати."}
{"url": "http://www.focus-news.net/news/2018/12/23/2605061/sofiya-v-hram-rozhdestvo-bogorodichno-v-kv-lagera-shte-bade-otsluzheno-opeloto-na-sveshtenik-o-boris-hadzhistoyanov.html", "text": "Днес е опелото на известния столичен свещеник и дългогодишен предстоятел на храм „Рождество богородично“, кв. „Лагера“, свещеноиконом Борис Хаджистоянов, предаде репортер на  Агенция „Фокус“ . \r\nТой  е роден в гр. Търговище през 1936 г. Завършил е духовна семинария и духовна академия. През 1968 г. е ръкоположен за свещеник в кв. Бояна. От 1969 до есента на 1973 г. е инспектор-възпитател и ефимерий“ в Духовната Академия - гр. София, след което е назначен за  енорийски свещеник в храм, „Рождество Богородично“ . През 1974 г. издава грамофонна плоча с камбанен звън („Камбаните на храм-паметник св. Ал. Невски“). \r\nСлед 10. XI. 1989 г., о. Борис е избран за член на „Управителния съвет“ на възобновения „Съюз на свещениците в България“ и за „епархийски съветник към св. Софийска митрополия (2 май 1993 г.). \r\nПрез учебната 1992/93 г., е асистент в богословския факултет, към Софийския университет - св. Кл. Охридски“. \r\nАвтор на множество статии и няколко книги. Опелото ще бъде отслужено от 12.30 часа в храм „Рождество богородично“, кв. „Лагера“.  \r\nНикола ПЕТКОВ", "date": "2018.12.23", "title": "София: В храм „Рождество богородично“ в кв. „Лагера“ ще бъде отслужено опелото на свещеник о. Борис Хаджистоянов"}
{"url": "http://www.focus-news.net/news/2018/12/23/2605065/blagoevgrad-bez-zabavyaniya-se-izvarshva-preminavaneto-prez-balgaro-gratskata-granitsa.html", "text": "Без забавяния се извършва преминаването през българо-гръцката граница. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, преминаването също се осъществява нормално. \r\nДенис НИКИФОРОВ", "date": "2018.12.23", "title": "Благоевград: Без забавяния се извършва преминаването през българо-гръцката граница"}
{"url": "http://www.focus-news.net/news/2018/12/23/2605066/kyustendil-dvizhenieto-se-osashtestvyava-v-edna-lenta-po-patya-selo-pastra-rilski-manastir-pri-km-27-poradi-izvarshvane-na-avariyno-vazstanovitelni-deynosti.html", "text": "Движението се осъществява в една лента по третокласен път село Пастра – Рилски манастир от км 27+700 до 27+750 в участък от 50 метра поради извършване на аварийно-възстановителни дейности Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци. Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nДенис НИКИФОРОВ", "date": "2018.12.23", "title": "Кюстендил: Движението се осъществява в една лента по пътя село Пастра – Рилски манастир при км 27 поради извършване на аварийно-възстановителни дейности"}
{"url": "http://www.focus-news.net/news/2018/12/23/2605063/balgarskiyat-patriarh-i-sofiyski-mitropolit-neofit-shte-oglavi-bogosluzheniyata-za-rozhdestvo-hristovo-v-patriarsheskata-katedrala-sv-aleksandar-nevski.html", "text": "На 24 декември от 08.00 часа в митрополитската катедрала „Св. Вмца Неделя“ в София ще бъдат отслужени последователно  Утреня, Царски часове и Архиерейска Василиева света Литургия. С благословението на Негово светейшество Българския патриарх и Софийски митрополит Неофит, богослуженията ще оглави Негово преосвещенство Белоградчишки епископ Поликарп - викарий на Софийския митрополит.  \r\nВечерта, в навечерието на Рождество Христово, на Бъдни вечер, Светейшият Български патриарх и Софийски митрополит Неофит ще благослови православните християни и българския народ в Патриаршеската катедрала „Св. Александър Невски“. Начало на богослужението е в 18.00 часа.  \r\nНа 25 декември, Рождество Христово, в Патриаршеската катедрала „Св. Александър Невски“ от 9.30 часа ще започне Божествена Света Литургия. Никола ПЕТКОВ", "date": "2018.12.23", "title": "Българският патриарх и Софийски митрополит Неофит ще оглави богослуженията за  Рождество Христово в патриаршеската катедрала „Св. Александър Невски“"}
{"url": "http://www.focus-news.net/news/2018/12/23/2605062/denyat-23-dekemvri-v-svetovnata-istoriya.html", "text": "През 1921 г. в САЩ като бежанец от Италия пристига бъдещият бос на американската мафия Карло Гамбино. Той става първообраз на главния герой на филма “Кръстникът”. Година по-късно Би Би Си започва да излъчва първите си новини. На тази дата през 1956 г. египтяните масово празнуват изтеглянето на британските и френските войски от региона на Суецкия канал след Суецката война. През 1972 г. след земетресение е разрушена столицата на Никарагуа – Манагуа, загиват 10 хиляди души. 80 % от сградите са изравнени със земята. Трусът е от 6,5 степен по скалата на Рихтер. руският император Александър І, Джоузеф Смит – основател на американската църква на мормоните, японският император Акихито и кралицата на Швеция Силвия. руският авиоконструктор Андрей Туполев. \r\n2017 г.  \r\nПовече от 200 души загиват при наводнения и свлачища във Филипините, причинени от тропическата буря Тембин. Най-много загинали, 127 души, има в провинция Северен Ланао, на южния остров Минданао. \r\n2017 г. \r\n33 души са загинали, след като автобус пада от мост в река в индийския щат Раджастан. Други 15 души са ранени при злополуката. \r\n2017 г. \r\nНай-малко 37 души загиват при пожар в мол във филипинския град Давао. \r\n2016 г. \r\nСъветът за сигурност на Организацията на обединените нации приема резолюция, която призовава Израел да спре заселническите дейности на Западния бряг. В документа се казва, че израелските селища на палестинските територии, окупирани през 1967 г., в това число и Източен Ерусалим, нямат никаква законова валидност. Настоящата резолюцията бе предложена от Нова Зеландия, Венецуела, Малайзия и Сенегал. Това е първата резолюция на Съвета за сигурност по израело-палестинския въпрос, която се приема от близо осем години насам. \r\n2014 г. \r\nУкраинският парламент одобрява закона за отказ от извънблоковия статут на страната. Това дава възможност на Украйна да кандидатства за влизане в НАТО. Според министър-председателя на Русия Дмитрий Медведев Украйна се превръща в потенциален военен противник на Русия. \r\n2013 г. \r\nЛеден дъжд в САЩ и Канада убива 15 човека. \r\n2012 г. \r\n64 % от населението в Египет поддържа проекта за нова конституция в страната, предложен от новия президент Мухаммад Мурси. \r\n2008 г. \r\nВ Гвинея военни извършват държавен преврат. \r\n2007 г. \r\nДанило Тюрк, независим кандидат,  печели втори тур на президентските избори в Словения и така става третият президент на страната. \r\n2005 г. \r\nОфициално започва Чадско-Суданската война. Чадското правителство обявява състояние на война със Судан и призовава гражданите на страната да се мобилизират срещу общия враг. Според чадското правителство това са: Движение за демокрация и свобода, чадските бунтовници, подържани от суданското правителство и суданските активисти. Войниците нападат села и градове в източен Чад, крадат добитъка, убиват селяните и подпалват домовете им. Над 200 000 бежанци от региона Дарфур в северозападен Судан търсят убежище в източен Чад. Чадският президент Идрис Деби обвинява суданския президент Омар ал-Башир в опит да „дестабилизира нашата страна, да докара хората ни до мизерия, да доведе до безредици и изнасяне на войната от Дарфур в Чад“. \r\n2002 г. \r\nС указ на белгийския крал Алберт II Франк Де Вини е издигнат до титлата виконт. Кавалер на \"Ордена на Дружбата\" (Русия). \r\n1994 г. \r\nСъздадена е Гагау̀зия, автономен район в състава на Република Молдова). Официалното название на областта е \"Териториална административна единица Гагаузия\" (на румънски: Unitate teritorială autonomă Găgăuzia). Столицата на автономията е Комрат. \r\n1991 г. \r\nПриета е Конституцията на Словения. Влиза в сила още същия ден. \r\n1990 г. \r\nМомир Булатович от Демократическа партия на социалистите в Черна гора заема поста президент на Черна гора \r\n1987 г. \r\nОт затвора избягва Линет “Скуийки” Фром, като по този начин се отървава от доживотна присъда в затвора Алдерсън в Западна Вирджиния за опит за убийство на президента на САЩ Джералд Форд. Заловена е два дни след покушението. \r\n1986 г. \r\nАмериканските летци Д. Ийгър и Ричард Рутан осъществяват първия в света околосветски полет без да спират и презареждат. Приземяват се в база Едуардс в Калифорния. Самолетът се нарича “Вояджър” и тежи около 4000 кг. На 14 декември 1986 г. Ричард Рутан и Джийна Ийгър излитат от Едуардс, Калифорния. Пътуването трае 9 дни, а средната скорост е 185 км в час. \r\n1986 г. \r\nАкадемик Андрей Сахаров се завръща в Москва след почти 7 годишно заточение. \r\nАндрей Дмитриевич Сахаров е руски физик; академик (от 1953 г., най-младият в историята на съветската наука). Роден е на 21 юни 1921 г. Завършва физика в Московския университет (1938-1942 г.). До края на II световна война работи като инженер във военен завод в гр. Уляновск. След войната става аспирант на И. Е. Там във Физическия институт. “П. Н. Лебедев” (1945-1947 г.). Включен е в групата на Там; работи в областта на термоядрения синтез, създател е на съветската водородна бомба (12 август 1953 г.). Има трудове по магнитна хидродинамика, плазмена физика, управляем термоядрен синтез, елементарните частици, астрофизика, гравитация. Предлага идеята за магнитно задържане на високотемпературна плазма. През 1968 г. публикува статията манифест “Размисли за прогреса, мирното съществуване и интелектуалната свобода”, в която разглежда заплахата над човечеството от ядрена война, глад, екологически и демографски катастрофи, дехуманизацията на обществото, диктаторските тоталитарни режими. Съучредител е на Комитета за защита на правата на човека и гражданските свободи (1970 г.). Публикуването на книги и на Запад е повод Андрей Сахаров да бъде отстранен от секретна работа; а след протеста му при влизането на съветските войски в Афганистан (януари 1980 г.) той е лишен от всички държавни назначения и е интерниран под домашен арест в гр. Горки, където продължава провозащитната си дейност (писма, гладни стачки и под.). На 16 декември 1986 г. Михаил Горбачов лично го уведомява, че е настъпил краят на изгнанието му. През 1987 г. участва в международен форум “За безядрен свят и оцеляване на човечеството”; през 1988 г. Европейският парламент учредява Международна награда “Андрей Сахаров” за хуманитарна работа в областта на правата на човека; през същата година е избран за почетен председател на общество “Мемориал” в Русия. През март 1989 г. е избран за депутат; предлага нов проект за конституция (ноември 1989 г.). Носител е на Нобелова награда за мир (1975 г.). Умира на 14 декември 1989 г. Погребен е на Востряковското гробище. \r\n1972 г. \r\nСлед земетресение е разрушена столицата на Никарагуа – Манагуа, загиват 10 хиляди души. 80 % от сградите са изравнени със земята. Трусът е от 6,5 степен по скалата на Рихтер, като започва в 12,40 часа местно време, като са прекъснати подаването на вода, електричеството и телефонните връзки. Столицата се намира във сеизмична зона. За 76 години Манагуа е разрушавана два пъти, което води до идеята за преместването й. \r\n1956 г. \r\nЕгиптяните масово празнуват изтеглянето на британските и френските войски от региона на Суецкия канал след Суецката война. \r\nВойната в Синай и Суец (Втора арабско-израелска война, Суецка криза, Суецка война, операция “Кадеш”) (29 октомври – 6 ноември) избухва след като министър-председателят и президент на Египет – Гамал Абдел Насър национализира Суецкия канал (26 юли 1956 г.). Очертава се безизходица, която поражда британско-френско-израелско споразумение за заграбване на канала. Европейските държави имат икономически и търговски интереси към Суецкия канал, а Израел има належаща нужда каналът да бъде отворен за израелските кораби. Първата атака срещу Египет е на 29 октомври. След като САЩ се противопоставят на инвазията трите държави са принудени да се оттеглят, но въпреки това Израел постига своите цели. Мироопазващи части на ООН окупират зоната на Суецкия канал до 1967 г. \r\n1953 г. \r\nВ СССР в подземна килия съветски генерал разстрелва Лаврентий Берия. \r\nЛаврентий Павлович Берия е роден на 29 март 1899 г. в еврейско семейство в Грузия. Народен комисар е от 1938 г. до 1945 г. и министър (от 1953 г.) на вътрешните работи на СССР. Организира необоснованите политически репресии в Съветския съюз от 30-те до 50-те години на ХХ в. и кражбата от САЩ на технологията за направа на атомна бомба. Той е основен заподозрян за смъртта на Сталин, чиито симптоми предполагат отравяне. След Сталин на власт идва Хрушчов и разпорежда срещу Берия да бъде организиран съдебен процес. Съдът издава смъртна присъда. \r\n1950 г. \r\nРимският папа Пий XII обявява, че във Ватикана при разкопки е открита могилата на Свети Петър. \r\n1947 г. \r\nВ САЩ учените Бардийн, Братен и Шокли от компанията “Бел” изобретяват транзистора. \r\n1933 г. \r\nВ периода 21 септември – 23 декември се състои Лайпцигският процес. Обвинените за подпалването на Райхстага български комунисти Георги Димитров, Благой Попов и Васил Танев (арестувани на 9 март) са оправдани поради липса на доказателства. \r\nЛайпцигският процес (1933 г.) е процес, организиран от хитлеристкия режим в Германия по повод подпалването на Райхстага. Като обвиняеми са изправени Е. Торглер - председател на комунистическата фракция в Райхстага, и трима българи - Георги Димитров, Благой Попов и Васил Танев. Заседанията започват на 21 септември и приключват на 23 декември същата година. И четиримата обвиняеми са оправдани от германския съд. Поради отказа на българското правителство да разреши на Георги Димитров и неговите другари да се завърнат в България СССР им предоставя свое гражданство и ги приема в своята държава. Процесът е първият голям удар срещу настъплението на хитлерофашизма в Европа и света. \r\n1933 г. \r\nБлизо до Париж се сблъскват два пътнически влака. Загиват 230 души. \r\nЕкспресът Париж-Страсбург тръгва малко след влака Париж-Нанси, който се движи със закъснение заради мъглата. Близо до Лагни, на 23 км от Париж, експресът за Страсбург се врязва в задната част на предишния влак със скорост 100 км в час. Ударът разрушава 7 вагона, чиято конструкция е от дърво. Умират 230 души, ранените са около 300 души. \r\n1922 г. \r\nЗапочват да излизат новините на Би Би Си. \r\nБи Би Си (BBC, British Broadcasting Corporation) е обществена радио-тв компания. Създадена е през 1922 г. като първата частна радиопредавателна компания във Великобритания; ръководи се от Кралска харта. Световните служби на BBC излъчват от 19 декември 1932 г., предавания на чужди езици от 1938 г. Основни принципи: относителна вътрешна независимост и пълна политическа ангажираност по отношение на британската държава. Финансира се от лицензионна такса, плащана от всеки притежател на тв приемник. BBC днес има 5 национални радиостанции и 2 национални тв канала. Излъчва на 37 езика. Редакцията на BBC в България е създадена през февруари 1940 г. След падането на \"желязната завеса\" тя е дистанциран наблюдател на Източна Европа, който регистрира \"грешките на социализма\". Популярни български коментатори: Петър Семерджиев и Г. Марков; след 1990 г. - П. Увалиев. Центърът на BBC в София е първият и единствен извън Великобритания. Издава книги, аудио и видеопродукти; организира курсове за изучаване на чужди езици и курсове за журналисти. През декември 2005 г. редакцията на BBC в България е закрита. \r\n1921 г. \r\nВ САЩ като бежанец от Италия пристига бъдещият бос на американската мафия Карло Гамбино. Той става първообраз на главния герой на филма “Кръстникът”. \r\n1888 г. \r\nХоландският художник Винсент Ван Гог си отрязва ухото. \r\nВинсент Ван Гог е роден на 30 март 1853 г. в Грот-Зюндерт, Холандия.Ван Гог е холандски художник, представител на постимпресионизма. Бивш проповедник в мините в Боринаж, Белгия, той пристига с брат си Тео в Париж, където се свързва с кръга импресионисти около \"Татко Танги\". Пристъпите на болестта, която го мъчи от години, често го праща на лечение. Умира на 37-годишна възраст, 2 години след съвместната си работа с П. Гоген в Арл, където прави опит за самоубийство. Произведенията му от първата половина на 80-те години са издържани в сумрачна гама, изпълнени със страстна емоционалност, остродраматично възприятие на живота и социален протест. След 1888 г. създава трагични, болезнено-напрегнати образи, изпълнени в експресивен маниер, с поривист ритъм, на базата на цветовия контраст. Автор е на над 300 платна, между които: \"Нощно кафе\", \"Слънчогледи\", \"Път с кипариси\", \"Портрет на доктор Гаше\", \"Татко Танги\", \"Автопортрет с лула\", \"Пейзаж в Овер след дъжда\" и др. Умира на 29 юли 1890 г. в Овер-сюр-Уаз, Франция. \r\n1878 г. \r\nВ Букурещ Румънският македонски комитет начело с митрополит Калиник взема решение за създаване на куцовлашка епархия в Македония, подчинена на румънския Синод. \r\n1876 г. \r\nВ деня на официалното откриване на Цариградската посланическа конференция в турската столица се оповестява, че Османската империя става конституционна държава и е прокламирана първата турска конституция, постановяваща равенство между мюсюлмани и християни. Конституцията е изработена под ръководството на Мидхад Паша. Той е привърженик на идеята за конституционна монархия. Новосъздаденият основен закон предвижда създаването на двустепенен парламент със сенат и долна камара. Декларират се принципите на лична свобода и равенство на всички поданици без разлика на вероизповеданието им, свобода на печата, неприкосновеност на жилището и др. \r\n800 г. \r\nКарл Велики е коронован за император на Свещената Римска империя. На тази дата са родени :  \r\n1958 г. \r\nРоден е Дейв Мърей – английски рок-китарист, основател на групата “Айрън Мейдън”. \r\n1944 г. \r\nРоден е Уесли Кларк, американски генерал.  \r\n1943 г. \r\nРодена е Силвия – кралица на Швеция. \r\nСилвия Ренате Сомерлат е съпруга на крал Карл Густав XVI-ти, шведски монарх и майка на принцеса Виктория. Родена е в Хайделберг, Германия по време на Втората световна война. \r\n1918 г. \r\nРоден е Хелмут Шмид (Schmidt) – германски политик и общественик. Завършва Икономически факултет на Хамбургския университет (1949 г.). Член на Социалдемократическата партия на Германия от 1946 г. Депутат в Бундестага (1953-1962 г., от 1965 г.). От 1968 г. е зам.-председател на социалдемократическата фракция в него. Влиза в коалиционното правителство на СДПГ и Свободната демократическа партия като министър на отбраната (1969-1972 г.), министър на икономиката и финансите (1972 г.), министър на финансите (1972-1974 г.). Федерален канцлер (от 1974 г.). \r\n1805 г. \r\nРоден е Джоузеф Смит – основател на американската църква на мормоните. \r\nМормони е религиозна секта, основана през 1830 г. в САЩ от Джоузеф Смит (1805-1844 г.). Обнародва под заглавие “Книга на Мормон” мним библейски разказ, според който американските индианци са от еврейски произход. Мормонската доктрина е странен примес от будистки, мохамедански и християнски елементи. Мормоните признават 2 важни задължения: родолюбието и плащането на данъците. Заместникът на Смит, Бригам Юнг, основава мормонска колония по бреговете на Голямото солено езеро (1849 г., дн. гр. Солт Лейк Сити). Американският закон от 1887 г. забранява полигамията на Мормоните. \r\n1790 г \r\nРоден е Жан-Франсоа Шамполион, френски египтолог († 1832 г.) \r\n1777 г. \r\nРоден е Александър І – руски император от 12 март 1801 г. Наричан е от поданиците си Благочестивия. Най-големият син е на Павел I. Заема престола след дворцов преврат, при който е убит баща му. Израства и се възпитава под ръководството на своята баба Екатерина II. Жени се (1793 г.) за дъщерята на баденския маркграф Луиза Мария Августа, приела християнското име Елизавета Алексеевна (1779-1826 г.). Има 2 дъщери, които умират ненавършили 10-годишна възраст. В началото на царуването си има намерение да извърши умерено либерални реформи и да даде политически свободи в Русия, които да осигурят простор за икономическо развитие и усъвършенстване на страната. По негово поръчение такъв проект за държавни реформи е разработен от неговия съветник и най-близък помощник М. М. Сперански (1808 г.), но никога не е реализиран. В областта на външната политика лавира между Англия и Франция, като сключва договори и с двете държави (1801 г.). По-късно участва в третата и четвъртата коалиции против Франция. Главнокомандващ е на руската армия. Пораженията при Аустерлиц (1805 г.) и Фридланд (1807 г.) го принуждават да сключи Телзитския мир (1807 г.) с Франция. Това му позволява да завърши успешно войната с Турция (1806-1812 г.) и Швеция (1808-1809 г.) и да укрепи международното положение на Русия. Присъединява Грузия (1801 г.), Финландия (1809 г.), Бесарабия (1812 г.), Азербайджан (1813 г.). Възглавява антифренската коалиция на европейските държави (1813-1814 г.) и влиза в Париж начело на съюзните армии (31 март 1814 г.). Александър І е един от ръководителите на Виенския конгрес (1815 г.) и определя политическия ред в Европа след Наполеоновите войни. Последните години от живота си изпада в краен мистицизъм. На 1 декември 1825 г умира внезапно в Таганрог, след което се появява легенда, че е избягал и се скрива в Сибир, където живее дълги години под името Фьодор Кузмич. \r\n1750 г. \r\nРоден е Фридрих Август III (Friedrich August) – саксонски крал (от 1806 г.), саксонски курфюрст под името Фридрих Август III (1768-1806 г.). Съюзник на Прусия във войната с Франция (1806 г.); след разгрома на пруските войски при Йена (октомври 1806 г.) преминава на страната на Наполеон I. Влиза в Рейнския съюз (1806-1813 г.), получава от Наполеон кралска титла (1806 г.) и титла Велик варшавски херцог (1807 г.). Пленен от прусите (1813 г.). По решение на Виенския конгрес отстъпва на Прусия почти половината от територията на кралството си. Умира на 31 май 1827 г. в Дрезден. \r\n1732 г. \r\nРоден е Ричард Аркрайт – английски изобретател на памукопредачната машина, основател на съвременната текстилна промишленост. На тази дата умират :  \r\n1972 г. \r\nУмира Андрей Николаевич Туполев – руски авиоконструктор, академик (1953 г.), генерал-полковник и инженер. Роден е на 10 ноември 1888 г. През 1908 г. постъпва в Московското висше техническо училище, където под ръководството на Н. Е. Жуковски води занятия във въздухоплавателния кръжок; участва в конструирането на планер, с който извършва първия си полет. След завършването на училището (1918 г.) заедно с Жуковски е един от организаторите и ръководителите на Аерохидродинамическия институт (ЦАГИ). През 1918-1935 г. е заместник-ръководител на института. През 1922-1924 г. ръководи опитите за внедряване на дуралуминия в самолетостроенето. През 1924-1925 г. създава АНТ-2 и АНТ-3 - първите руски изцяло метални самолети. Използването на дуралуминия позволява на Туполев да премине от биплан към свободноносещ моноплан. Разработва над 100 типа самолети, от които 70 влизат в серийно производство. Голяма част от самолетите бомбардировачи, торпедоносци и разузнавателни самолети (ТБ-1, ТБ-3, СБ, ТБ-7, МТБ-2, ТУ-2) и торпедните катери Г-4 и Г-5 са използвани в бойните действия по време на II световна война (1941-1945 г.). В следвоенните години ръководи разработките на редица военни и граждански самолети, между които са първият руски реактивен бомбардировач Ту-12 (1947 г.), Ту-16, първият реактивен пътнически самолет – Ту-104 (1954 г.), първият турбовинтов пътнически междуконтинентален лайнер – Ту-114 (1957 г.), Ту-124, Ту-134, Ту-154. Създава редица свръхзвукови самолети, между които пътническият Ту-144. Туполев е почетен член на Кралското авиационно дружество на Великобритания (1970 г.) и Американския институт по авиация и астронавтика (1971 г.). Носител е на златния медал “Н. Е. Жуковски” (1958 г.), на Големия златен медал на ФАИ, на наградата “Леонардо да Винчи” (Италия), златния медал на основоположниците на авиацията (Франция) и др. \r\n1939 г. \r\nУмира Антони Герман Жерард Фокер (Fokker) - холандски авиоконструктор. Роден е на 6 април 1890 г. в Кедири, о-в Ява. Създава авиационен завод близо до Шверин, Германия (1913 г.), произвеждащ основно изтребители, използвани от германската авиация през I световна война (1914-1918 г.). След Версайския мирен договор (1919 г.) премества завода си в Амстердам. Заминава за САЩ (1922 г.), където основава фирмата “Фокер”, произвеждаща пътнически самолети. Фокер е създал десетки различни типове военни и цивилни самолети с проста, евтина и надеждна конструкция, широко използвани в Америка и Европа. Изобретява и първи използва в практиката синхронизатор за стрелба на картечница през диска на самолетното витло. \r\n1934 г. \r\nУмира Георг Елиас Мюлер (Müller) – германски психолог, един от основателите на експерименталната психология. Роден е 20 юли 1850 г. в Грима Професор в Гьотингенския университет (1881 г.). Поддържа теорията за психофизичния паралелизъм. Провежда изследвания в областта на неврофизиологичното обосноваване на закона на Хьофнер (1893 г.), методите в психологията (1900 г.), вниманието (1924 г.) и зрителните възприятия (1930 г.). Интерпретира закономерностите на възприятията от гледна точка на собствен вариант на асоциативната психология, назован от него “комплексна теория”. Популярни са трудовете му в областта на представите и паметта. Развива теорията за “персеверационните тенденции”, според която съществуващите в съзнанието представи имат тенденция отново да се възвръщат. \r\n1933 г. \r\nРоден е Акихито – управляващ император на Япония (от 1989 г.). \r\nНа 7 януари 1989 г. принцът става император на Япония, наследявайки баща си. От този ден в Япония започва нов период на национално летоброене. Ритуалната страна при качването на трона на Акихито включва коронация и религиозна церемония – дайцзесай. \r\n1930 г. \r\nУмира Йоханес Ремке (Rehmke) – германски философ, представител на иманентната философия. Роден е на 1 февруари 1848 г. в Елмсхорн. Професор в Грайфсвалд (1885-1921 г.). Критикувайки материализма, наивния реализъм и агностицизма на И. Кант за допускане на \"вещта в себе си\", Ремке смята, че познаваемото, действителността е иманентна на съзнанието, т. е. непосредствено дадена. От тази позиция той отхвърля противопоставянето между субекта и обекта, характерно според него за цялата предшестваща философия. Определя философията като основна наука, изхожда от становището за логическото предимство на всеобщото над единичното. В етиката на Ремке нравствеността се разбира като самоотвержена любов към другите хора. През 1919 г. последователите му създават дружество, носещо неговото име, и издават сп. \"Grundwissenschaft\" (1919-1937 г.). \r\n1928 г. \r\nУмира Луиджи Кадорна (Cadorna) – италиански маршал (1924 г.), граф. Роден е на 4 септември 1850 г. в Паланца. Служи в армията (от 1866 г.), командва полк, дивизия, корпус. Участва в реорганизацията на италианската армия. Началник на Генералния щаб (1914-1917 г.), а след намесата на Италия в I-вата световна война на страната на Антантата (май 1915 г.) - фактически главнокомандващ на италианската армия. Многократните опити на Кадорна да разгроми австро-унгарските войски на р. Езонцо (1915-1917 г.) са неуспешни. След поражението на италианските войски при Копорето (8 ноември 1917 г.) е свален от длъжност. Автор на трудове за участието на Италия в I-вата световна война (1914-1918 г.). \r\n1871 г. \r\nРоден е Сюсей Токудо (псевдоним на Суео) – японски писател, действащ член на Японската академия за изкуство (от 1937 г.). Ученик на Одзаки Койо. Творчеството му заема видно място в литературата на японския натурализъм. Романи: “Новото семейство” (1908 г.), “Плесен” (1911 г.), “Разпуснатост” (1915 г.), “Пепел” (1920 г.) и др. Умира на 18 ноември 1943 г. \r\n1851 г. \r\nУмира Джовани Берше (Berchet) – италиански поет, един от основоположниците на италианския романтизъм; литературен критик и преводач. Роден е на 23 декември 1783 г. в Милано. В книгата \"Полусериозно писмо на Златоуст до своя син\" (1816 г.) обосновава виждането си, че поезията трябва да бъде национална, да подражава на природата и да не зависи от естетиката на класицизма. \"Фантастични сънища\" (1829 г.), \"На оръжие\" (1831 г.). \r\n1842 г. \r\nУмира Константин Дмитриевич Балмонт – руски поет. Роден е на 16 юни 1867 г. в с. Гумнищи, Владимирска губерния. Един от ранните представители на руския символизъм. Емигрант във Франция от 1920 г. Превежда и изучава български народни песни - Сборник \"Златен сноп на българската поезия\", древноегипетска, старогръцка., чешка, полска и литовска поезия. За изготвянето на историческата справка на Агенция “Фокус” са използвани следните източници : \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.23", "title": "Денят 23 декември в световната история"}
{"url": "http://www.focus-news.net/news/2018/12/23/2605064/tass-devet-dushi-sa-zaginali-pri-pozhar-v-kalieva-mina-v-permskiya-kray.html", "text": "Девет души са загинали при пожар в калиева мина в град Соликамск в Пермския край, предава  TACC \r\nСпасители са достигнали до останалите в рудника миньори, но не са намерили оцелели. Близки на загиналите миньори от Башкирия са тръгнали към Соликамск, като губернаторът на Пермския край е разпоредил да им се окаже необходимото съдействие \r\nВ събота, около 10:04 часа в Москва, в рудника на „Уралкалий“ е станало задимяване. Общо 17 души са работели в шахтата: осем от тях са успели да излязат на повърхността и не са пострадали. Девет души са останали в зоната на задимяването - служители на организацията-контрагент, които са жители на Пермския край, Башкирия и Краснодарския край. Оперативният щаб работи на мястото на извънредната ситуация, чиято работа се ръководи от губернатора на Пермския край Максим Решетников. \r\nСпоред представители на „Уралкалий“ задимяването е свързано със строителни  работи в шахтата, като са се запалили монтажна  пяна и строителни отпадъци. Пожарът е възникнал на дълбочина от 340 метра, дълбочината на мината е 500 метра.  Юлиян Марков", "date": "2018.12.23", "title": "ТАСС: Девет души са загинали при пожар в калиева мина в Пермския край"}
{"url": "http://www.focus-news.net/news/2018/12/23/2605068/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena-ot-km-26-do-km-46-zaradi-remont.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089 заради извършване на ремонт. От Агенция „Пътна инфраструктура“ уточниха за  Радио „Фокус“ – Велико Търново , че дейностите трябва да приключат до 11 януари 2019. Трафикът в района се пропуска последователно в двете посоки от регулировчици. Условията за пътуване в областта са нормални. Времето е слънчево, настилките са предимно мокри, на места заснежени, но обработени и опесъчени. Движението по главните и второстепенни пътища в областта е спокойно. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите да карат внимателно. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nЛуиза ТРАНЧЕВА", "date": "2018.12.23", "title": "Велико Търново: В едната лента се осъществява движението в участък от пътя между Павликени и село Горна Студена от  км 26 до км 46 заради ремонт"}
{"url": "http://www.focus-news.net/news/2018/12/23/2605071/gabrovo-okolo-kotlovinite-i-vodnite-baseyni-v-oblastta-vidimostta-e-namalena-zaradi-magla.html", "text": "Пропаднал участък затруднява движението в участък от пътя между Габрово и връх Шипка. Шофьорите трябва да карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно управление – Габрово съобщиха за  Радио „Фокус“ – Велико Търново , че пътната настилка в прохода е частично мокра, обработена и проходима при зимни условия. Там остава в сила забраната за товарни автомобили над 12 тона. Времето е предимно ясно, като на места има и слънце. Около котловините и водните басейни видимостта е намалена заради мъгла. Пътните настилки са мокри, по усойните райони са възможни заледени участъци. Пътищата са обработени и проходими при зимни условия. Ремонтни дейности се извършват по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978.36 и от км 25+731 до км 28+972.75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2018.12.23", "title": "Габрово: Около котловините и водните басейни в областта видимостта е намалена заради мъгла"}
{"url": "http://www.focus-news.net/news/2018/12/23/2605072/blagoevgrad-vazmozhni-sa-zaledeni-i-hlazgavi-uchastatsi-po-patishtata-vav-visokite-chasti-na-oblastta-na-mesta-vidimostta-e-namalena-poradi-magla.html", "text": "Интензивен е трафикът в областта, пътните настилки са проходими при зимни условия. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. В областта няма превалявания от дъжд или сняг. На по-високите места пътните настилки са заледени и хлъзгави. В голяма част от областта видимостта е намалена поради мъгла. Не е имало сигнали за паднали камъни, които да са затруднявали трафика по републиканската пътна мрежа. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“ в участъка от областта. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.12.23", "title": "Благоевград: Възможни са заледени и хлъзгави участъци по пътищата във високите части на областта, на места видимостта е намалена поради мъгла"}
{"url": "http://www.focus-news.net/news/2018/12/23/2605070/", "text": "Третото спиране на финансирането  на федералното правителство по време на президентството  на Доналд Тръмп е вече официално в ход, пише американското електронно издание на  USA Today . \r\nВременната  мярка, която гарантираше средствата на текущите нива до 8 февруари, преустанови действието си  в четвъртък, след като Тръмп заяви, че няма да подпише одобрен от Сената краткосрочен законопроект за финансиране, тъй като не съдържа пари за стена по южната граница на страната.  \r\nСлужбата за управление и бюджет публикува инструкции за тези федерални агенции, които биха могли да бъдат повлияни от това, което те наричат „възможно отпадане на финансирането, започващо на 22 декември 2018 г.“ И така, какво наистина ще се затвори? \r\nШест от федералните ведомства, включително отбраната, вече са одобрили бюджетите си и няма да бъдат засегнати. \r\nНо девет други ведомства и десетки агенции работят по плана за краткосрочни разходи, който изтече в 23:59 ч.  в петък. Финансирането за тези отдели ще изтече, ако конгресът не одобри техните бюджети или не предостави друго краткосрочно удължаване. \r\nЧастичното спиране означава, че всички операции в тези отдели ще бъдат затворени, а около 800 000 федерални служители ще бъдат принудени да работят без заплащане, докато не бъде разрешен проблемът. \r\nЗасегнатите департаменти са: селско стопанство, търговия, правосъдие, вътрешна сигурност, вътрешни работи, държавни, транспортни, бюджета , градското развитие, както и няколко по-малки агенции. Какви услуги ще бъдат прекъснати? \r\nДържавните и местните центрове за селскостопански услуги, управлявани от Министерството на земеделието, ще бъдат затворени, което означава, че няма да има персонал, който да отговори на въпроси или да помогне на земеделските стопани да се регистрират за нови програми по Закона за земеделието, одобрен наскоро от Конгреса, съгласно доклад, изготвен от демократите в комисията по бюджети на Сената. \r\nНационалните паркове биха могли да затворят или ще предлагат само ограничени услуги. По време на затварянето през януари, вратите на  националните паркове останаха отворени за влизане, но малко служители бяха на разположение за защита на посетителите и ресурсите на парка. Сградите, като например посетителските центрове, бяха затворени, а понякога и тоалетни, според Националната асоциация за опазване на парковете. \r\nПовече от 30 милиона малки предприятия вече няма да имат достъп до заеми, подпомагани от федерално равнище, и техническа помощ, тъй като гаранциите за малка бизнес администрация за отпускане на заеми ще се замразят. \r\nАмериканците, които искат да си купят нов дом или рефинансират ипотека, застрахована от Федералната администрация, ще бъдат оставени в режим на очакване. \r\nГражданското правосъдие, плащанията на жертви и обучение за държавни и местни правоприлагащи органи ще бъдат преустановени по време на затварянето.  Юлиян Марков", "date": "2018.12.23", "title": "USA Today: Какво означава спирането на дейността на американското правителство"}
{"url": "http://www.focus-news.net/news/2018/12/23/2605069/plovdiv-mokri-sa-patnite-nastilki-na-mesta-po-patya-asenovgrad-hizha-studenets-parvomay-karnare.html", "text": "Мокри са пътните настилки на места по пътя Асеновград – хижа „Студенец“ – Първомай – Кърнаре. Това съобщиха за  Радио „Фокус“ - Пловдив  от Областно пътно управление. Причината е паднала мъгла. В Пловдив пътните настилки са сухи. Ограничено е движението на камиони с обща маса над 12 тона през прохода Троян - Кърнаре. Все още е ограничено и движението на камиони с обща маса над 12 тона по пътя Поповица – Болярци. Срокът на ограничението е до 2 януари, а обходният маршрут е по път Поповица– Садово – Кочево – Болярци. Остава забранено преминаването на камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по пътя Кричим – Девин. Движението по пътя Плодовитово – Първомай при км 6+832 в района на мост над река Марица е ограничено за камиони над 5 тона поради намален габарит на пътното платно на стоманения мост на реката. Обходният маршрут е през Стара Загора – Поповица и София – Пловдив – Свиленград. Срокът е до 28 декември 2019 година. Движението по пътя Белица – Загражден – Давидково в участъка от км 13+500 от Държавно ловно стопанство „Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 28 декември 2018 година. На територията на област Пловдив няма ремонтни дейности. \r\nВ областния град движението се извършва нормално. \r\nМария РУСЕВА", "date": "2018.12.23", "title": "Пловдив: Мокри са пътните настилки на места по пътя Асеновград – хижа „Студенец“ – Първомай – Кърнаре"}
{"url": "http://www.focus-news.net/news/2018/12/23/2605073/tass-broyat-na-zaginalite-pri-tsunamito-v-indoneziya-dostigna-168-dushi.html", "text": "Най-малко 168 души са загинали, около 745 са пострадали от цунамито в неделя вечер в Индонезия, съобщава местният новинарски портал Detik, цитиран от  TACC \r\nПреди това се съобщаваше за 62 жертви и 584 пострадали. Според портала около 30 души все още са в неизвестност. \r\nЕвакуационните дейности са затруднени поради лошите атмосферни условия. Местните медии изказват предположение, че цунамито може да е причинено от подводно свличане. Цунамито е връхлетяло по бреговете на Южна Суматра и Западна Ява.  Юлиян Марков", "date": "2018.12.23", "title": "ТАСС: Броят на загиналите при цунамито в Индонезия достигна 168 души"}
{"url": "http://www.focus-news.net/news/2018/12/23/2605067/ria-novosti-upts-mp-ochakva-provokatsii-vav-vinitska-oblast-v-ukrayna.html", "text": "Украинската православна църква-Московски патриархат (УПЦ-МП) очаква провокации във Виницка област в Украйна, предава  РИА Новости \r\nСелските съвети на региона Винница на Украйна съобщиха, че са получили призиви с искане да упражнят активен натиск върху селските свещеници на каноничната украинска православна църква, да организират провокации в близост до храмовете и да подтикват жителите да отидат в \"новата църква\", заяви образователният отдел на УПЦ, публикуван на сайта , \r\nАгенцията припомня, че Виницкия митрополит Симеон взе участие в организирания от Вселенската патриаршия и украинската държава Обединителен събор за създаване нова автокефална Украинска православна църква и впоследствие бе лишен от епархията си от УПЦ-МП, която не признава решенията на Събора и намерението на Вселенския патриарх да предостави автокефалия на новата църква.  Юлиян Марков", "date": "2018.12.23", "title": "РИА Новости: УПЦ-МП очаква провокации във Виницка област в Украйна"}
{"url": "http://www.focus-news.net/news/2018/12/23/2605075/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . В планините има висока облачност, а във високите части духа силен вятър. Снежната покривка на места достига 35-40 сантиметра. От ПСС предупреждават туристите за лавинна опасност по северните и североизточните склонове на планините, особено когато има снегонавявания. \r\nЛифтовите съоръжения в курортите работят. През изминалото денонощие не са регистрирани инциденти с туристи. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2018.12.23", "title": "ПСС: Добри са условията за туризъм в планините"}
{"url": "http://www.focus-news.net/news/2018/12/23/2605077/emsc-registrirano-e-zemetresenie-s-magnitud-41-v-rayona-na-yuzhen-banat-v-sarbiya.html", "text": "Регистрирано е земетресение с магнитуд  4.1 в района на Южен Банат в Сърбия, показва справка на официалната интернет страница на  Европейския средиземноморски сеизмологичен център . \r\nЗеметресението е станало в 7:33 часа местно време (8:33 българско време) на 5 километра южно от село Хайдучица и на 59 километра североизточно от Белград. Земетресението е усетено в южната част на Войводина и в района северно от Белград, както и в района на Тимишоара в Румъния.  Засега няма информация за пострадали хора и нанесени материални щети.   Юлиян Марков", "date": "2018.12.23", "title": "ЕMSC: Регистрирано е земетресение с магнитуд 4.1 в района на Южен Банат в Сърбия"}
{"url": "http://www.focus-news.net/news/2018/12/23/2605076/pazardzhik-episkop-yakov-oglavi-sveta-liturgiya-v-hram-sv-paraskeva-selo-semchinovo-po-povod-praznika-na-prepodobni-naum-ohridski.html", "text": "Негово Преосвещенство Константийският епископ Яков – викарий на Пловдивския митрополит и архиерейски наместник на Пазарджишка духовна околия оглави архиерейска света Литургия в храм „Св. Параскева“ в село Семчиново, съобщиха от  Архиерейското наместничество . Литургията е по повод празника на преподобни Наум Охридски, в празничния за християните неделен ден с благословението на Негово Високопреосвещенство Пловдивския митрополит Николай.", "date": "2018.12.23", "title": "Пазарджик: Епископ Яков оглави света Литургия в храм „Св. Параскева“ - село Семчиново по повод празника на преподобни Наум Охридски"}
{"url": "http://www.focus-news.net/news/2018/12/23/2605079/pazardzhik-patnite-nastilki-v-oblastta-sa-preobladavashto-suhi-v-planinskata-chast-na-mesta-sa-vazmozhni-mokri-i-hlazgavi-uchastatsi.html", "text": "Натоварено е движението по главните пътища на територията на областта. Пътните настилки са преобладаващо сухи, в планинската част на места са възможни мокри и хлъзгави участъци. Това съобщи за  Радио „Фокус“ – Пазарджик  дежурният в Областно пътно управление. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Срокът е до 21 декември 2019 г. Въведено е и ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.12.23", "title": "Пазарджик: Пътните настилки в областта са преобладаващо сухи, в планинската част на места са възможни мокри и хлъзгави участъци"}
{"url": "http://www.focus-news.net/news/2018/12/23/2605078/burgas-dvizhenieto-po-pat--208-provadiya-aytos-pri-km-51-tryabva-da-se-osashtestvyava-s-povisheno-vnimanie-poradi-stesnen-uchastak-na-patnoto-platno.html", "text": "Спокоен е трафикът в областта. Това съобщи за  Радио „Фокус“ – Бургас  дежурният от Областно пътно управление. Няма затворени пътища и проходи, видимостта е нормална. Движението по път ІІІ-208 Провадия – Айтос при км 51+713 трябва да се осъществява с повишено внимание поради стеснен участък на пътното платно. Мястото е сигнализирано с пътни знаци и ограничение на скоростта до 30 км/ч. Срокът е до 15 януари 2019 г. Движението по път III-795 Малина – автомагистрала ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срокът е до края на деня. Движението по път III-7306 Черница – Сунгурларе – Славянци от км 5+000 до км 14+000 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срокът е до 31 декември 2018 г. Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срокът е до 31 декември 2018 г.  \r\nНатоварено е движението в град Бургас. Спокоен е трафикът и по централните улици „Иван Вазов“, „Христо Ботев“, „Цар Симеон“, „Генерал Гурко“ и „Булаир“ и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nДеница ДИМИТРОВА", "date": "2018.12.23", "title": "Бургас: Движението по път ІІІ-208 Провадия – Айтос при км 51 трябва да се осъществява с повишено внимание поради стеснен участък на пътното платно"}
{"url": "http://www.focus-news.net/news/2018/12/23/2605074/veliko-tarnovo-sveta-liturgiya-beshe-otsluzhena-v-katedralniya-hram-rozhdestvo-bogorodichno-po-povod-nedelyata-predi-rozhdestvo-hristovo.html", "text": "Света Литургия беше отслужена в катедралния храм „Рождество Богородично“ по повод Неделята преди Рождество Христово. Богослужението започна с камбанен звън и събра десетки миряни, предаде репортер на  Радио „Фокус“ – Велико Търново . Всички християни, които дойдоха в църквата, запалиха свещ и се помолиха за здраве и благополучие.  \r\nНа 23 декември Българската православна църква почита преподобни Наум Охридски, светите 10 мъченици в Крит и св. мчк Геласий. \r\nПреп. Наум Охридски бил най-младият от учениците на светите братя Кирил и Методий в град Девол, Македония. Там той  прекарал живота си като наставлявал хората в Христовата вяра. Умира на 23 декември 910 година, а мощите му са източник на изцерения. \r\nКаноните на църквата разказват, че навярно поради това, че тогава е зимно време, а при това и Коледен пост, още от дълбока древност Охридската архиепископия, закрита като самостоятелна през 1767 година, установила 20 юни като ден за по-тържествено честване на неговата памет. \r\nЛуиза ТРАНЧЕВА", "date": "2018.12.23", "title": "Велико Търново: Света Литургия беше отслужена в катедралния храм „Рождество Богородично“ по повод Неделята преди Рождество Христово"}
{"url": "http://www.focus-news.net/news/2018/12/23/2605081/sofiya-128-dushi-sa-prenoshtuvali-v-tsentara-za-krizisno-nastanyavane-na-bezdomni-hora.html", "text": "128 души са били настанени в Центъра за кризисно настаняване на бездомни хора през изминалата нощ. Това съобщи за  Агенция „Фокус“  директорът на Кризисния център в кв. „Захарна фабрика“ Йорданка Темелкова. Тя обясни, че през изминалата нощ екип на „Бърза помощ“ е докарал в центъра един човек от улицата. С него стават общо 4 души, които остават постоянно в центъра, защото не могат да отидат в болница, тъй като не са за хоспитализация, но са изнемощели и не са в добро здравословно състояние, обясни Темелкова.  \r\nТеодора ПАТРОНОВА", "date": "2018.12.23", "title": "София: 128 души са пренощували в Центъра за кризисно настаняване на бездомни хора"}
{"url": "http://www.focus-news.net/news/2018/12/23/2605083/varna-na-mesta-v-oblastta-patnite-nastilki-sa-hlazgavi-a-po-visokite-mesta-sa-vazmozhni-zaledyavaniya.html", "text": "От днес отпада временната организация за двупосочно движение в едно платно по магистрала „Черно море“ след Варна в посока Бургас, предаде репортер на  Радио „Фокус“ – Варна . Времето е облачно, но ясно. На места в областта пътните настилки са хлъзгави, а по високите места и в усойни участъци са възможни частични заледявания. По пътя Кранево – Варна, при км 83 е забранено движението на моторни превозни средства над 10 тона. Обходният маршрут е през Кичево и Оброчище. Движението в участъка от пътя „Златни пясъци“ – Варна, в отсечка от около 4 километра се осъществява двупосочно в лявото платно поради ремонтни дейности на асфалтовата настилка. Шофьорите трябва да бъдат внимателни по път Старо Оряхово – Гроздьово, където до км 17 преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.12.23", "title": "Варна: На места в областта пътните настилки са хлъзгави, а по високите места са възможни заледявания"}
{"url": "http://www.focus-news.net/news/2018/12/23/2605084/sofiya-sinya-i-zelena-zoni-za-plateno-parkirane-nyama-da-rabotyat-na-2425-i-26-dekemvri-kakto-i-na-1-yanuari-2019-g.html", "text": "На официалните празнични дни 24, 25 и 26 декември 2018 г., както и на 1 януари2019 г. зоните за почасово платено паркиране „Синя“ и „Зелена“ няма да работят. Това съобщиха от Центъра за градска мобилност. \r\nВъв всички останали дни важат правилата за паркиране в зоните.", "date": "2018.12.23", "title": "София: „Синя“ и „зелена“ зони за платено паркиране няма да работят на 24,25 и 26 декември, както и на 1 януари 2019 г."}
{"url": "http://www.focus-news.net/news/2018/12/23/2605082/", "text": "Очаква се протестиращи от инициативата „Македония блокира“ да блокират директния път  Охрид – Кичево, съобщава македонското електронно издание  “Локално“ . \r\nБлокадата се предвижда да продължи два часа от 13 до 15 часа местно време (14 до 16 часа българско време). Тя е част от активностите, целящи да попречат на конституционните изменения , произтичащи от Преспанското споразумение.  Юлиян Марков", "date": "2018.12.23", "title": "„Локално“ (Македония): Очаква се протестиращи да блокират пътя Охрид – Кичево"}
{"url": "http://www.focus-news.net/news/2018/12/23/2605085/razgrad-82-godishna-zhena-ot-selo-dyankovo-e-stanala-zhertva-na-telefonna-izmama-sas-sumata-ot-8000-lv.html", "text": "82-годишна жена от село Дянково е станала жертва на телефонна измама със сумата от 8000 лв. Това съобщиха от  ОДМВР – Разград . Около 10.30 часа на 21 декември жената получила обаждане, че се провежда полицейска акция за залавяне на телефонни измамници и е необходимо да окаже съдействие.  Възрастната жена оставила до електрическото табло пред дома си найлонова торбичка с 8000 лв. около 12.30 часа същия ден. За извършената измама сигнализирала 55-годишната дъщеря на потърпевшата, която се обадила около 17.30 часа на полицията. По случая е образувано досъдебно производство.", "date": "2018.12.23", "title": "Разград: 82-годишна жена от село Дянково е станала жертва на телефонна измама със сумата от 8000 лв"}
{"url": "http://www.focus-news.net/news/2018/12/23/2605086/aa-nablyudava-se-dvoyno-uvelichavane-na-ekzekutsiite-v-sauditska-arabiya.html", "text": "Наблюдава се двойно увеличаване на екзекуциите в Саудитска Арабия, става ясно от доклада на неправителствената организация Reprieve, цитирана от  Анадолската агенция . \r\nЕкзекуциите в Саудитска Арабия са нараснали значително през първите осем месеца на годината, след като Мохамед бин Салман бе обявен за престолонаследник, пише агенцията . \r\nСпоред неправителствената организация 133 души са били екзекутирани между юни 2017 г. и март 2018 г., което е почти два пъти повече от 67 отчетени през осемте месеца преди неговото настъпване на власт. \r\nСаудитска Арабия е екзекутирала 147 души през 2018 г. и около 700 души от 2014 г насам. Почти половината от тези, които са получили смъртно наказание, са чужди граждани, според доклада на организацията. \r\nВ доклада се посочва също, че 39 процента от екзекутираните са осъдени на смърт поради престъпления, свързани с наркотици, като броят им е 246 от 2014 г. насам.  Юлиян Марков", "date": "2018.12.23", "title": "АА: Наблюдава се двойно увеличаване на екзекуциите в Саудитска Арабия"}
{"url": "http://www.focus-news.net/news/2018/12/23/2605087/pazardzhik-na-ploshtada-v-selo-elshitsa-shte-se-provede-initsiativata-koleden-praznik-za-malki-i-golemi.html", "text": "На площада в село Елшица ще се проведе инициативата „Коледен празник за малки и големи“. Събитието е част от културната програма на Община Панагюрище по повод коледните празници, съобщиха за  Радио „Фокус“ – Пазарджик  от Общината. На 24 декември ще се състои празникът „Да посрещнем Дядо Коледа“ на площада в село Баня и коледният празник в село Оборище. На 26 декември в село Левски започва празнична програма под мотото „Коледна наздравица“. В същия ден ще се проведе и „Панагюрската коледна наздравица“, която ще започне в 11.00 часа на площад „20 април“.", "date": "2018.12.23", "title": "Пазарджик: На площада в село Елшица ще се проведе инициативата „Коледен празник за малки и големи“"}
{"url": "http://www.focus-news.net/news/2018/12/23/2605080/afp-tsunamito-predizvikano-ot-vulkanichno-izrigvane-e-naneslo-golemi-shteti-v-zondskiya-proliv-v-indoneziya.html", "text": "Цунамито, предизвикано от вулканично изригване е нанесло големи щети в Зондския пролив в Индонезия, предава  AFP . \r\nЦунамито след вулканично изригване причини смъртта на най-малко 168 души. Голямата вълна е поразила бреговете  на Южна Суматра и Западна Ява  в събота вечер без да бъде излъчено предупреждение за приливна вълна  в Зондския пролив. \r\nСтотици сгради са унищожени от вълната, която удари бреговете на Южна Суматра и западния край на Ява около 21:30 (16:30 часа българско време ) в събота след изригването на вулкана Анак Кракатау, известен като \"детето\" на легендарния Кракатау, съобщи говорителлят на Националната  агенция за бедствия на Индонезия Сутопо Първо Нугрохо. \r\nСпасителните екипи претърсват развалините за оцелели, като е потвърдена смъртта на 168 души, 745 са ранен, а 30 души се считат за изчезнали в три региона, каза той. \r\nНа 27 август 1883 г. остров Кракатау е поразен от нечувана дотогава експлозия – най-мощното вулканическо изригване, известно на учените досега. Две трети от Кракатау изчезват, части от острова биват изхвърлени на височина 70 – 80 километра и се разпръскват на площ от 1 млн. квадратни километра.  Взривът е чут чак в Австралия и в югоизточните части на Русия. Над 19 кубични километра скали, раздробени на прах, излитат във въздуха, закривайки слънцето. В продължение на 3 дни район с радиус 280 километра потъва в мрак. Вълни цунами с височина 57 метра достигнат бреговете на Ява и Суматра и унищожават крайбрежните селища, като загиват общо 37000 души. \r\nПоследиците от гигантския взрив са почувствани в цял свят. Температурите спадат с няколко градуса, тъй като вулканичният прах спира слънчевите лъчи. Дори в много отдалечени райони са наблюдавани невероятно красиви залези, а луната често е синя или зелена в резултат на отражението на светлинните лъчи от праха във въздуха. Сеизмичните вълни от изригването достигнат до Лондон и повишават нивото на река Темза.  Юлиян Марков", "date": "2018.12.23", "title": "AFP: Цунамито, предизвикано от вулканично изригване е нанесло големи щети в Зондския пролив в Индонезия"}
{"url": "http://www.focus-news.net/news/2018/12/23/2605090/makfaks-novata-aviokompaniya-flay-bosniya-ot-bosna-i-hertsegovina-shte-izvarshi-parviyat-si-polet.html", "text": "Самолетът „Еърбъс“ А319 на новата авиокомпания на Босна и Херцеговина \"Флай Босния\" след полет от България днес кацна на международното летище в Сараево, откъдето ще започне полети първо до Рияд, Саудитска Арабия, а по-късно и до европейски градове, предава  Макфакс . \r\nСамолетът, закупен от българската фирма \"Болкан Холидей Ер\", има 156 места. \r\n„Сигурен съм, че според направения от компанията анализ цените ще бъдат приемливи. Желанието на компанията е да има пълни самолети, да увеличава броя на пътниците и по този начин да допринесе за увеличаването на броя на пътниците на летището в Сараево ”, заяви директорът на летището Армин Кайманович. \r\nВъпреки че първият полет на маршрута Сараево-Рияд беше обявен за 10 юни, полетът не бе осъществен поради удължаване на процеса за получаване на лиценз за търговски полети, пише агенцията.  Юлиян Марков", "date": "2018.12.23", "title": "Макфакс: Новата авиокомпания „Флай Босния“ от Босна и Херцеговина ще извърши първият си полет"}
{"url": "http://www.focus-news.net/news/2018/12/23/2605088/sergey-stanishev-pes-za-men-e-vazhno-da-rabotya-v-sledvashtiya-evroparlament.html", "text": "За мен е важно да работя в следващия Европарламент. Това заяви лидерът на Партията на европейските социалисти Сергей Станишев в интервю за предаването „Денят започва с Георги Любенов“ по  БНТ . Той обясни, че с избирането му за евродепутат ще се осигури координация между партията на ПЕС и групата ѝ в ЕП. „Не е тайна, че за мен е важно да работя в следващия ЕП. Представете си лидерът на БСП да не е в българския парламент - винаги ще се получи разминаване между група и партия. Същото важи за европейското ниво и е важно да има координация между партията на ПЕС и нашата група в Европарламента“, отбеляза лидерът на ПЕС. \r\nСпоред Станишев на предстоящите евроизбори „крайните антиевропейски националисти“  ще отбележат ръст, но ще останат в периферията на Европарламента и европейските институции. \r\nЕвропа преживява трансформация, защото светът се променя и тя търси новото си място и идентичност в него, изтъкна той и допълни, че хаосът около напускането на Великобритания от ЕС е най-добрата застраховка, че и други страни няма да я последват, коментира той. \r\nГлобализацията и пазарните механизми създадоха нарастващо неравенство и чувство за несправедливост, като твърде много хора се чувстват изхвърлени от обществото, изтъкна Станишев. Според него една от основните заплахи пред Европа е разрушителният национализъм, който лъже, че може да предпази народа си с изолация и огради. Другата заплаха по думите на Сергей Станишев е „статуквото на Европейската народна партия“, която твърди, че всичко е наред. „Амбицията на социалистите е да бъдем основата на по-широк ляво-центристки алианс със зелени, по-крайните леви, либерали, които не са за Европа на статуквото, а Европа, която става по-социална“, каза още той. \r\n„Има огромен гняв. Жълтите жилетки не са само френско явления. Протестите в България и другите страни показват, че има остро чувство на несправедливост“, отбеляза Сергей Станишев. \r\nДемографската криза в България е тема, за която трябва да се говори системно. Тя включва не само подкрепата на майчинството, но образованието, реализацията на пазара на труда, подкрепа за младите хора, заяви лидерът на ПЕС. „Нашият интерес като страна, средна по размери и население, е да бъдем в ЕС и да се научим най-сетне да отстояваме нашия интерес в хармония с интересите на другите. Да ни уважават. И в България подкрепата към ЕС спада, защото политиците прехвърлят проблемите си към него, но ЕС сме всички ние - държавите членки, заяви Станишев.  \r\nОтношението към т.нар. „Истанбулска конвенция“ щеше да е различно, ако големите партии в България не се бяха поддали на пропаганда, заяви лидерът на ПЕС. Проблемът с насилието над жените у дома все още не е решен в българското законодателство, но е свършена донякъде, допълни той. „Въпросът с Истанбулската конвенция е решен от Конституционния съд“, каза Станишев. По думите му е в интерес на България да бъде променен Дъблинския регламент. \r\nСергей Станишев заяви, че въпреки липсата на лидера на БСП Корнелия Нинова на конгреса на ПЕС, на който той беше преизбран за лидер на европейските социалисти, най-точната индикация за настроенията в БСП са множеството поздрави, които той е получил от симпатизанти. Станишев оцени липсата на лидера на БСП на конгреса като „пропусната възможност“. \r\nСергей Станишев изтъкна, че стабилността не е достатъчен мотив за управлението на правителството, а пред него трябва да има цели.", "date": "2018.12.23", "title": "Сергей Станишев, ПЕС: За мен е важно да работя в следващия Европарламент"}
{"url": "http://www.focus-news.net/news/2018/12/23/2605091/razgrad-67-godishen-mazh-e-zaginal-pri-pozhar-v-kashta-v-selo-svalenik.html", "text": "67-годишен мъж е загинал при пожар в къща  в село Сваленик. Това съобщиха от  ОДМВР – Разград . Сигналът е получен на 22 декември в 5.48 часа сутринта. Съобщено е за пожар в къща на улица “Отец Паисий“ №1 в село Сваленик, община Иваново, област Русе. На място е отишла една пожарна кола с двама служители, които са потушили пожара. При пожара е загинал собственикът на къщата, който е бил трудно подвижен. Унищожена е цялата къща в следствие на огъня.", "date": "2018.12.23", "title": "Разград: 67-годишен мъж е загинал при пожар в къща в село Сваленик"}
{"url": "http://www.focus-news.net/news/2018/12/23/2605092/shumen-v-selo-osmar-shte-se-sastoi-tarzhestvo-na-detsata-ot-nedelnoto-uchilishte-kam-hram-sv-sv-konstantin-i-elena-posveteno-na-rozhdestvo-hristovo.html", "text": "В село Осмар ще се състои тържество на децата от неделното училище към храм „Св. св. Константин и Елена“, посветено на Рождество Христово. Събитието ще се състои от 11.00 часа след светата Литургия, съобщи за  Радио „Фокус“ - Шумен  отец Пламен. Вече близо два месеца те се подготвят за своеобразния детски спектакъл, посветен на Рождество. Сценката ще разкаже за раждането на Иисус Христос в пещерата, положен в ясли, за влъхвите, които след като виждат нова звезда на небето разбират, че се е родил Спасителят на света, за мъдреците как отиват да му се за да му поднесат дарове и др. Отец Пламен посочи, че чрез творчество и игра децата ще вникнат в идеята на празника и ще разберат смисъла му - за Рождението Христово дало надежда на света, защото е Спасител на човешките души. Седмица по рано децата от неделното училище изработиха и празнични украшения по време на специална Рождественска работилница. \r\nИвелина ИВАНОВА", "date": "2018.12.23", "title": "Шумен: В село Осмар ще се състои тържество на децата от неделното училище към храм „Св. св. Константин и Елена“, посветено на Рождество Христово"}
{"url": "http://www.focus-news.net/news/2018/12/23/2605095/sport-manchestar-yunayted-pobedi-kato-gost-kardif-s-51.html", "text": "Манчестър Юнайтед записа най-голямата си победа за сезона при дебюта на новия треньор Оле Гунар Солскяер. Юнайтед победи като гост Кардиф с 5:1 в среща от 18-ия кръг на английската Висша лига. За последно грандът от Манчестър вкара пет гола в прощалния мач на легендарния сър Алекс Фъргюсън през май 2013 година , завършил 5:5 при визита на Уест Бромич. \r\nТака Манчестър Юнайтед записа осми успех за сезона и се върна на шестото място с 29 точки, изоставайки с 8 от Челси, Арсенал и Еврозоната. Кардиф допусна 12-а загуба в шампионата и заема 17-а позиция с 14 точки. \r\nИзненадата в кръга поднесе Манчестър Сити след загуба с 2:3 на \"Етихад\" от Кристъл Палас, а след загубата изостават вече на 4 точки от лидера Ливърпул.", "date": "2018.12.23", "title": "Спорт: Манчестър Юнайтед победи като гост Кардиф с 5:1"}
{"url": "http://www.focus-news.net/news/2018/12/23/2605094/gd-granichna-politsiya-intenziven-e-trafikat-za-avtomobili-na-izhod-na-gkpp-kulata.html", "text": "Интензивен е трафикът за леки и товарни автомобили на изход на ГКПП „Кулата“. Това съобщиха от  ГД „Гранична полиция“ . Информацията за трафика на граничните пунктове е към 10.00 часа. На ГКПП „Калотина“ трафикът е интензивен на вход за леки автомобили. Трафикът е интензивен на изход за товарни автомобили на „Капитан Андреево“ и „Дунав мост 2“. На българо-македонската трафикът е нормален на всички гранични контролно-пропускателни пунктове.", "date": "2018.12.23", "title": "ГД „Гранична полиция“: Интензивен е трафикът за автомобили на изход на ГКПП „Кулата“"}
{"url": "http://www.focus-news.net/news/2018/12/23/2605097/plovdiv-parkiraneto-v-sinyata-zona-v-grada-shte-bade-bezplatno-po-vreme-na-koledno-novogodishnite-praznitsi.html", "text": "Паркирането в „Синята зона“ в града ще бъде безплатно по време на коледно-новогодишните празници. Това съобщиха за  Радио „Фокус“ – Пловдив  от Общинско предприятие „Паркиране и репатриране“. Жителите и гостите на града ще могат да паркират безплатно в „Синя зона“ в периода от 23 до 26 декември (включително), както и на 1 януари 2019 година. От общинското предприятие напомнят, че работното време на „Синя зона“ в Пловдив е от 08.30 до 17.30 часа в дните от понеделник до събота включително. Освен в неделя, за престой не се заплаща и в дните на официалните празници и свързаните с тях почивни дни. Цената за един час престой е 2 лв. Тя може да се заплати чрез закупуване на талони, изпращане на SMS или таксуване чрез паркинг автоматите, които предоставят възможност за цена от 1 лев за 30-минутен престой в „Синя зона“.", "date": "2018.12.23", "title": "Пловдив: Паркирането в „Синята зона“ в града ще бъде безплатно по време на коледно-новогодишните празници"}
{"url": "http://www.focus-news.net/news/2018/12/23/2605096/veliko-tarnovo-s-9-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 9 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 109 см, а температурата на водата 4.4 градуса. Предимно слънчево ще е времето над българския участък в следобедните часове. Разкъсването на облачността ще започне още преди пладне, от запад. Ще духа до умерен северозападен вятър. Максималните температури ще са между 6° и 8°.", "date": "2018.12.23", "title": "Велико Търново: С 9 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/23/2605099/zapadno-i-srednoevropeyski-mitropolit-antoniy-papa-frantsisk-shte-se-sreshtne-s-patriarh-neofit-pri-vizitata-si-u-nas.html", "text": "На 5 май следващата година папа Франциск ще се срещне с Патриарх Неофит в рамките на тридневното си посещение в България. След произнасянето на привествените думи в Синодалната палата главата на римо-католическата църква ще разгледа храм-паметника „Св. Алексанъдр Невски“. Това обяви Западно- и Средноевропейски митрополит Антоний в предаването „Тази неделя“ по  бТВ . \r\nПапа Франциск ще посети България от 5 до 7 май, като част от обиколката му на Балканите. След София той ще посети Скопие.   \r\nТой е един скромен човек, издигнат на един много сложен пост. Той е индивидуален и излиза извън протокола, в него има детска простота, като, че ли е по-различен от другите папи“, така митрополит Антоний описа папа Франциск. \r\n„Европа е християнска и като такава не може да бъде добра почва за интеграция за хората, които изповядват исляма, защото тук има сблъсък между две култури“, така митрополит Антоний коментира терористичния атентат на коледния базар в Страсбург. \r\nПо думите на митрополит Антоний, при спазване на всички биоетични норми и установяването на мозъчната смърт, може да се пристъпи към даряване на органите. Той припомни, че БПЦ вече излезе с позиция, че донорството е проява на християнска любов, но за да се даде благословия, има няколко условия. \r\nМитрополитът посочи още, че не одобрява експериментите за първите генетично модифицирани бебета и определи това като вмешателство, защото според него „Бог е установил света премъдро в хармония“.", "date": "2018.12.23", "title": "Западно- и Средноевропейски митрополит Антоний: Папа Франциск ще се срещне с Патриарх Неофит при визитата си у нас"}
{"url": "http://www.focus-news.net/news/2018/12/23/2605100/varna-motoristi-ot-grada-organizirat-koleden-obyad-za-hora-v-neravnostoyno-polozhenie-sotsialno-slabi-i-bezdomni.html", "text": "Мотористи организират коледен обяд за хора в неравностойно положение, социално слаби и бездомни във Варна, предаде репортер на  Радио „Фокус“ – Варна . Инициативата ще се проведе от 12.00 до 15.00 часа в района на бившата циркова площадка в града. Организатор на събитието е Североизточно мото общество в партньорство с Варненската и Великопреславска митрополия. Всеки желаещ да бъде съпричастен с мероприятието може да се присъедини, като помогне в обслужването или просто да общува с хората. Според организаторите всеки може да занесе консерви, които впоследствие ще бъдат предадени в домове за временно настаняване на хора в неравностойно положение. За дошлите на благотворителния обяд ще има осигурени чорба и скара. Тази година е подготвена и празнична програма с участието на деца изпълнители, както и на фолклорния танцов театър „Родина“. \r\nДиана СТОЕВА", "date": "2018.12.23", "title": "Варна: Мотористи от града организират коледен обяд за хора в неравностойно положение, социално слаби и бездомни"}
{"url": "http://www.focus-news.net/news/2018/12/23/2605089/pazardzhik-okrazhnata-prokuratura-nablyudava-razsledvaneto-na-tezhkata-katastrofa-na-nadleza-pri-selo-zvanichevo-pri-koyato-zaginaha-petima-dushi.html", "text": "Окръжната прокуратура наблюдава разследването на тежката катастрофа на надлеза при село Звъничево, при която загинаха петима души. Това съобщиха от  ОДМВР - Пазарджик . Малко преди 07.00 часа на 22 декември 69-годишен мъж с инициали Д.Г. от село Ветрен дол загубил контрол над лек автомобил „Лада“. Във возилото пътували още съпругата на водача - жена с инициали Р.Г. (на 60 г.) и 56-годишна жена с инициали П.К. от Пазарджик. Автомобилът навлязъл в лентата за насрещно движение и се блъснала челно в микробус „Мерцедес“, управляван от мъж с инициали Я.Р. (на 38 г.). Непосредствено след първия удар 53-годишен с инициали М.Й. (шофьор на друг микробус „Форд“, движейки се от Звъничево по посока за село Братаница) също загубил контрол над управлявания от него бус. Той навлязъл в насрещната лента, където последвал удар в „Пежо“. Във френския автомобил пътували мъж с инициали Г.Т. (на 64 г. от село Братаница) и съпругата му с инициали А.Т. (на 60 г.). Непосредствено след получаване на сигнал за случилото се към мястото са насочени екипи на „Пътна полиция“, РУ - Пазарджик, Аварийно-спасителен екип на РСПБЗН - Пазарджик и линейки на „Спешна помощ“. Наложило се огнеборците за разрязват някои от автомобилите, за да извадят хората от тях. На място са загинали возещите се две семейства в „Лада“-та и „Пежо“-то. 56 г.-годишната жена е транспортирана от линейка в МБАЛ - Пазарджик в много тежко състояние, където малко по-късно е починала. Други двама по-леко ранени също са превозени и настанени за лечение в областната болница. На мястото е извършен оглед от дежурна група на полицейското управление в Пазарджик в присъствието на съдебен лекар и автоексперт. Образувано е дознание, което е под наблюдението на Окръжната прокуратура.", "date": "2018.12.23", "title": "Пазарджик: Окръжната прокуратура наблюдава разследването на тежката катастрофа на надлеза при село Звъничево, при която загинаха петима души"}
{"url": "http://www.focus-news.net/news/2018/12/23/2605104/narodniyat-predstavitel-svetlana-angelova-podkrepi-kauzata-na-koledniya-blagotvoritelen-kontsert-i-bazar-v-novgrad.html", "text": "Народният представител от ГЕРБ - Русе Светлана Ангелова подкрепи каузата на Коледния благотворителен концерт и базар, които се състояха в салона на Народно читалище „Христо Ботев 1927“ в Новград (Община Ценово). Тя закупи множество картички и други декоративни предмети с празнична тема, изработени от децата в ОУ „Алеко Константинов“ и клуб „Лидер“. Идеята е със събраните средства да бъде създаден документален филм, посветен на Хаджи Димитър и Стефан Караджа. Той ще носи заглавието „Мъже от огън“ и негов режисьор ще бъде Олег Ковачев. Филмът ще бъде посветен на подвига на войводите и тяхната чета, стъпили на българския бряг край Новград преди 150 години. \r\n„Радвам се, че по този начин отдаваме своята почит към тези достойни българи и ще припомним славните страници на историята и нейните уроци“, каза Ангелова. \r\nНародният представител поздрави присъстващите на Коледния концерт с думите: „В тези празнични дни правим равносметка на отиващата си година – радваме се на всичко хубаво, което ни се е случило и вземаме поука от грешките си. Въпреки трудностите, Новград и община Ценово се движат във вярната посока. Предстои ни много работа, предстои ни нова, изпълнена с още по-големи предизвикателства 2019 година“. \r\nВ знак на признателност за стореното досега Ангелова и колегите ѝ от ГЕРБ - Русе получиха специални благодарствени адреси от председателя на читалището Росен Ерусалимов и кмета на Новград Диана Копчева.", "date": "2018.12.23", "title": "Народният представител Светлана Ангелова подкрепи каузата на Коледния благотворителен концерт и базар в Новград"}
{"url": "http://www.focus-news.net/news/2018/12/23/2605103/burgas-bez-zatrudneniya-se-osashtestvyava-preminavaneto-na-motorni-prevozni-sredstva-prez-gkpp-malko-tarnovo.html", "text": "Без затруднения се осъществява преминаването на моторни превозни средства през ГКПП „Малко Търново“. Това каза за  Радио „Фокус“ – Бургас  дежурният на пункта. Към момента няма образувани колони от автомобили на българо-турската граница, преминаването се осъществява без забавяне. \r\nДеница ДИМИТРОВА", "date": "2018.12.23", "title": "Бургас: Без затруднения се осъществява преминаването на моторни превозни средства през ГКПП „Малко Търново“"}
{"url": "http://www.focus-news.net/news/2018/12/23/2605105/mvr-5-dushi-sa-zaginali-pri-katastrofi-v-stranata-prez-izminaloto-denonoshtie.html", "text": "5 души са загинали, а 8 са ранени при 7 тежки катастрофи в страната през изминалото денонощие. Това съобщиха от  пресцентъра на МВР . В столицата са регистрирани  29 леки пътни инцидента и една тежка, при които има един пострадал. От началото на годината са станали 6580 пътнотранспортни произшествия, при които са загинали 599 души, а 8336 са ранени. \r\nДанните за 2018 г. са динамични и не се считат за окончателни. При сравнение с реалните данни за загиналите (656) през същия период на 2017 г. се отчитат 57 (петдесет и седем) по-малко загинали участници в движението по пътищата през 2018 г.", "date": "2018.12.23", "title": "МВР: 5 души са загинали при катастрофи в страната през изминалото денонощие"}
{"url": "http://www.focus-news.net/news/2018/12/23/2605102/sport-klaudiu-kesheru-v-troykata-na-prestizhna-svetovna-klasatsiya.html", "text": "Нападателят на Лудогорец Клаудиу Кешеру дели третото място на класация на футболистите от цял свят. 32-годишният нападател е сред играчите с най-много изиграни мачове в рамките на последната половин година. Кешеру е участвал в 39 официални срещи. По този показател той дели трето място с двама футболисти от Копенхаген.  \r\nТримата са изпреварени с една среща от Ищван Ковач, който е съотборник на Георги Миланов в унгарския МОЛ Види. На първо място в класацията, направена от популярния сайт „Трансфермаркет“ се намира шотландският национал Калъм Макгрегър. 25-годишният халф има 41 мача за последната половин година.", "date": "2018.12.23", "title": "Спорт: Клаудиу Кешеру в тройката на престижна световна класация"}
{"url": "http://www.focus-news.net/news/2018/12/23/2605093/tass-emanyuel-makron-predupredi-za-nay-strogi-merki-sreshtu-litsata-izvarshvashti-pogromi.html", "text": "Френският президент Еманюел Макрон заяви, че правителството на страната ще предприеме най-строги мерки срещу лицата, които организираха погроми по време на демонстрациите на \"жълтите жилетки\". Той направи това изявление в събота вечер по телевизионния канал BFM по време на посещението си в Република Чад, предава  TACC \r\n\"Внимателно наблюдавах целия ден за случващото се в страната и министърът на вътрешните работи [Кристоф Кастанер] ме информира за това. Ясно е, че срещу правонарушителите ще бъдат предприети много строги мерки от френското правосъдие\", каза Макрон. \r\n\"Сега Франция трябва да установи ред и хармония. Страната се нуждае от общо съгласие, единство, съвместен напредък към важни колективни цели. Сега е важно да се постигне помирение и да се премахнат разногласията\", каза Макрон. \r\nПрезидентът е от събота на  двудневно посещение в Чад, където посети военната база в Нджамена, на чиято територия се намира главният щаб на френските части, участващи в регионалната антитерористична операция \"Бархан\". Заедно с 1000 военни, той отпразнува приближаването на Коледа - традицията на такива посещения от държавния глава, министъра на отбраната или началника на щаба към войските, участващи във външни операции, съществува от времето на президента Жак Ширак.  Юлиян Марков", "date": "2018.12.23", "title": "ТАСС: Еманюел Макрон предупреди за „най-строги мерки срещу лицата, извършващи погроми“"}
{"url": "http://www.focus-news.net/news/2018/12/23/2605098/ria-novosti-obshtoto-sabranie-na-oon-e-prielo-rezolyutsiya-za-narushavane-na-choveshkite-prava-v-krim.html", "text": "Общото събрание на ООН прие резолюция, предложена от Украйна за нарушаване на правата на човека в Крим, предава  РИА Новости . \r\n65 страни гласуваха за приемането на документа, 27 гласуваха против, мнозинството - 70 държави - се въздържаха. В същото време Пети бюджетен комитет на Общото събрание на ООН преди това отказа да отпусне средства от бюджета за изпълнението на резолюцията. \r\nПредставителят на Русия в ООН отбеляза, че \"резолюцията е изключително политизирана, основана на неточна и фалшифицирана информация\".  Юлиян Марков", "date": "2018.12.23", "title": "РИА Новости: Общото събрание на ООН е приело резолюция за нарушаване на човешките права в Крим"}
{"url": "http://www.focus-news.net/news/2018/12/23/2605107/smolyan-kmetat-na-zlatograd-miroslav-yanchev-poluchi-priz-nay-dobar-sotsialen-partnyor-kmet-ot-sindikata-na-balgarskite-uchiteli.html", "text": "За втори път Община Златоград е отличена от Синдиката на българските учители, тази година в категорията за „Най-добър социален партньор – кмет”. Това съобщиха от  Община Златоград . Церемонията по награждаването се състоя в София, по време на заключителния етап на националните конкурси на Синдиката на българските учители, на 14 декември. \r\nОт област Смолян наградени бяха Здравка Ефремова – председател на ОбКС на СБУ - Златоград, в категория „Синдикалист на годината”. Лиляна Балийска – директор на ОУ „Св. св. Кирил и Методий” - село Смилян, Община Смолян бе отличена в категория „Най-добър социален партньор – директор”. Кметът на Община Златоград Мирослав Янчев взе приза за „Най-добър социален партньор – кмет”. Отличията бяха връчени от министъра на образованието и науката Красимир Вълчев, проф. д-р Янка Такева – председател на СБУ и Пламен Димитров – президент на КНСБ. \r\nКметът Янчев изказа своите благодарности за полученото отличие и посочи, че в действията си местната власт в Община Златоград винаги е била водена от това, да бъде създадена модерна среда за образование, обучение, работа и спорт за жителите ѝ, с което се допринася за отличните резултати, които постигат децата. Образованието е най-важната стъпка към личния успех и развитието на родното място. \r\nОбщина Златоград реализира множество проекти във всички учебни заведения на територията на общината, с което се укрепи социалното сътрудничество между институциите. \r\nМирослав Янчев пожела на всички просветни деятели да отстояват идеите си, да насърчават позитивното в младото поколение, да съхраняват традициите и утвърждават родолюбието.", "date": "2018.12.23", "title": "Смолян: Кметът на Златоград Мирослав Янчев получи приз „Най-добър социален партньор – кмет” от Синдиката на българските учители"}
{"url": "http://www.focus-news.net/news/2018/12/23/2605108/ria-novosti-indiya-e-izvarshila-opit-s-balistichna-raketa.html", "text": "В неделя Индия проведе още един успешен тест на балистичната ракета \"Агни-4\", която може да носи ядрен заряд, според индийската Организация за изследвания и развитие в областта на отбраната , подчинена на Министерството на отбраната на страната, предава  РИА Новости . \r\nСтартът се състоял рано сутринта в неделя от тестовата площадка Абдул Калам на остров в Бенгалския залив край бреговете на източната част на щата Ориса. Днешният тест на \"Агни-4\" е седми поред, посочват от организацията. \r\n\"Модерно и компактно радиоелектронно оборудване, осигуряващо високо ниво на надеждност и точност, е инсталирано на тази последна ракета\", се казва в съобщението. \r\nДнес Индия има четири вида ракети Агни в експлоатация: „Агни-1“ с обхват от 700 км, „Агни-2“ - 2 000 км, „Агни-3“ и „Агни-4“ - от 2.5 хиляди до 3,5 хиляди километра. Очаква се \"Агни-5\" с обхват от над 5 хиляди километра да влезе в експлоатация след провежданите тестове. Също така се разработва ракета \"Агни-6\" с обхват до 10 хиляди километра и възможност за стартиране от подводница.  Юлиян Марков", "date": "2018.12.23", "title": "РИА Новости: Индия е извършила опит с балистична ракета"}
{"url": "http://www.focus-news.net/news/2018/12/23/2605110/blagoevgrad-intenziven-e-trafikat-na-izhod-na-granichen-punkt-kulata.html", "text": "Интензивен е трафикът на изход за леки и товарни автомобили на граничен пункт „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. Спокойно се осъществява преминаването през граничен пункт „Илинден“. На българо-македонската граница, трафикът се осъществява нормално. \r\nДенис НИКИФОРОВ", "date": "2018.12.23", "title": "Благоевград: Интензивен е трафикът на изход на граничен пункт „Кулата“"}
{"url": "http://www.focus-news.net/news/2018/12/23/2605109/varna-zapochva-prebroyavane-na-mazhete-i-zhenite-v-silovite-strukturi-v-oblastta.html", "text": "Ръководителите на силовите структури във Варненско ще трябва да изчислят в следващите няколко месеца процентното съотношение на жените и мъжете, работещи в системата на Министерството на вътрешните работи, Митниците и Министерството на отбраната. Това каза за  Радио „Фокус“ – Варна  заместник областният управител на Варна Илиян Карагьозов. Причината за преброяването е приетият през 2016 година Закон за равнопоставеност между жените и мъжете.  \r\nВарна е първата област в страната, инициирала среща на тази тема. Според нормативната уредба, до 2020 година във всички държавни институции трябва да бъде постигнат баланс между служителите от двата пола, обясни Илиян Карагьозов. По думите му процесът ще е труден и бавен. На първо време обаче се очаква службите да изготвят справка с данни за процента на наетите жени и мъже. Проучването ще засегне структурите на Министерството на отбраната, Военноморската болница, Военното окръжие, Щаба на ВМС, Агенция „Митници“, териториалното подразделение на Военния резерв, полицията и пожарната. „Националната политика по равнопоставеност се осъществява чрез механизми, регламентирани от закона. Тя няма да стане от днес за утре. Има и национална стратегия от 2016 до 2020 година“, обясни зам. областният управител на Варна. \r\nДиана СТОЕВА", "date": "2018.12.23", "title": "Варна: Започва преброяване на мъжете и жените в силовите структури в областта"}
{"url": "http://www.focus-news.net/news/2018/12/23/2605106/mvnr-nyama-danni-za-postradali-balgari-pri-tsunamito-v-zondskiya-proliv-v-indoneziya.html", "text": "Няма данни за пострадали българи при цунамито в Зондския пролив в Индонезия. Това съобщиха от пресцентъра на  Министерството на външните работи . По информация на посолството на Република България в Джакарта няма данни за пострадали български граждани в резултат на цунамито, регистрирано на 22 декември в Зондския пролив между островите Ява и Суматра. \r\nБедствието, вероятно причинено от вулканична дейност на Анак Кракатау, е нанесло щети на девет хотела и 480 къщи в района. Най-малко 168 души загинаха, 745 са ранени, а 30 се издирват. \r\nПосолството ни в Джакарта следи обстановката и е на разположение за информация, координация и съдействие, ако е необходимо, на денонощния телефон +62 812 9600 0691. \r\nПътуващите в чужбина български граждани могат по желание да се регистрират в системата на МВнР „Пътувам за…“. Така в случай на нужда ще получават предупреждения и контакти на най-близката българска консулска служба, която ще бъде известена за присъствието им в съответната държава.", "date": "2018.12.23", "title": "МВнР: Няма данни за пострадали българи при цунамито в Зондския пролив в Индонезия"}
{"url": "http://www.focus-news.net/news/2018/12/23/2605112/vesela-dimitrova-dietolog-postnite-hrani-sa-polezni-za-choveshkiya-organizam-zashtoto-go-prechistvat-ot-toksini-i-otrovi.html", "text": "Постните храни са полезни за човешкия организъм, защото го пречистват от токсини и отрови. Това каза пред  Радио „Фокус’’ – Пирин  диетологът Весела Димитрова. По думите ѝ хората трябва да се научат да пият и много вода. По време на коледно-новогодишните празници храната е твърде разнообразна. Диетологът посъветва, ако има месо на трапезата, то да бъде по-крехко, да се избягват колбасите и да се наблегне на чисти филета. По думите ѝ не е препоръчително ястието да бъде сготвено с маргарин. Димитрова посочи, че по време на празниците трябва да се намали консумацията на бял хляб, трябва да се премине предимно на плодове и зеленчуци и да се намалят тестените и захарни изделия. „Хората трябва да се хранят по 3 - 4 пъти на ден обилно, за да не се получава затлъстяване. Едно преяждане е вредно, когато не сме се хранили цял ден и вечерта приемем тройни дози храна’’, посочи още Димитрова.. \r\nЛора КАЛЧЕВА", "date": "2018.12.23", "title": "Весела Димитрова, диетолог: Постните храни са полезни за човешкия организъм, защото го пречистват от токсини и отрови"}
{"url": "http://www.focus-news.net/news/2018/12/23/2605114/sport-mikaela-shifrin-premina-granitsata-ot-50-pobedi-za-svetovnata-kupa.html", "text": "Микаела Шифрин стана осмият алпийски скиор в историята, който преминава границата от 50 победи за Световната купа. Само на 23 години американката се изравни по този показател с легендата Алберто Томба. Носителката на Големия глобус в последните два сезона бе първа на слалома в Куршевел. Така тя постигна седми успех от началото на сезона и 35-и в кариерата си в тази дисциплина. \r\nНа първо място по победи за СК е Ингемар Стен-марк (Шв) с 86. Той е следван от Линдзи Вон (САЩ) с 82, Марсел Хиршер (Ав) с 63, Анемари Мозер-Прьол (Ав) с 62, Френи Шнайдер (Швейц) с 55 и Херман Майер (Ав) с 54. Втора вчера, на 29 стотни от секундата, се нареди Петра Влъхова (Слк). Олимпийската шампионка в слалома от Пьончан 2018 Фрида Хансдотер (Шв) завърши трета. В генералното класиране Шифрин е убедителен лидер с 889 точки. Тя има аванс от 501 пред втората Петра Влъхова, а трета е Ранхилд Мовинкел (Hop) с 367.", "date": "2018.12.23", "title": "Спорт: Микаела Шифрин премина границата от 50 победи за Световната купа"}
{"url": "http://www.focus-news.net/news/2018/12/23/2605113/veliko-tarnovo-koledna-ukrasa-predizvika-pozhar-v-kashta-v-selo-varbovka-nyama-postradali.html", "text": "Коледна украса предизвика пожар в къща в село Върбовка. Сигналът за инцидента е получен малко след 22.30 часа на 22 декември 2018 г. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Огънят е унищожил част от покрива и каратавана в дома. Има и опушени стени, както и изгоряло домашно имущество. Самата сграда е спасена. Данни за пострадали хора няма. Произшествието е ликвидирано от екип на пожарната. \r\nЛуиза ТРАНЧЕВА", "date": "2018.12.23", "title": "Велико Търново: Коледна украса предизвика пожар в къща в село Върбовка, няма пострадали"}
{"url": "http://www.focus-news.net/news/2018/12/23/2605115/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на  Радио „Фокус“  и Предприемачи ГЕРБ, ще ви разкажем за традициите, обичаите, вярванията  в Северозапада в последния ден от Рождественския пост. На този ден християните се подготвят духовно – чрез пост, изповед и молитва да приемат Светото Причастие и така достойно да посрещнат Христовото Рождество. Раждането на младия Бог се свързва с възкръсването на цялата природа и се смята за начало на новата година. Затова на Бъдни вечер се извършват множество ритуали, които трябва да донесат късмет и плодородие в дома. За тези ритуали ни разказва етнографът от Регионалния исторически музей във Видин Сашка Бизеранова.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. В това предаване ще ви представим най-големите туристически обекти в Северозапада, ще говорим за туристите, които привличат и как туризмът променя облика на региона. Над 30 000 туристи годишно привличат експозициите на Регионалния исторически музей във Враца. По темата ще чуем директора на музея Георги Ганецовски.  \r\nПредаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.12.23", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/12/23/2605116/pazardzhik-41-godishen-shofyor-e-blasnal-dva-leki-avtomobila-vav-velingrad-i-e-izbyagal-ot-myastoto-na-intsidenta.html", "text": "41-годишен шофьор е блъснал два леки автомобила във Велинград и е избягал от мястото на инцидента. Това съобщиха от  ОДМВР - Пазарджик . Сигналът за случилото се е получен в полицейското управление рано сутринта на 22 декември 2018 г. Пред къща за гости в курорта било установено, че неизвестен водач е блъснал паркирани „Пежо“ и „Фолксваген“. Вместо да остане на място и да сигнализира органите на реда, той напуснал местопроизшествието. На мястото на сблъсъка е извършен оглед от дежурна група при РУ - Велинград. Проведени са действия по издирване и установяване на извършителя. Няколко часа по-късно се оказало, че това е 41-годишен мъж с инициали А.М. от село Грашево. Спрямо него е образувано полицейско производство.", "date": "2018.12.23", "title": "Пазарджик: 41-годишен шофьор е блъснал два леки автомобила във Велинград и е избягал от мястото на инцидента"}
{"url": "http://www.focus-news.net/news/2018/12/23/2605101/tass-ochakva-se-donald-tramp-i-shindzo-abe-da-provedat-pregovri-po-vreme-na-foruma-v-davos.html", "text": "Американският президент Доналд Тръмп и японският премиер Шинзо Абе могат да проведат преговори в края на януари 2019 г. в рамките на Световния икономически форум в Давос, съобщи японската агенция Kyodo, цитирана от  TACC . \r\nСпоред агенцията в момента се договарят възможности за провеждане на такава среща. Отбелязва се, че основните теми на тези преговори трябва да бъдат икономическите отношения между Япония и Съединените щати, както и положението на Корейския полуостров. \r\nПо-рано прес-секретарът на Белия дом Сара Сандърс обяви, че Тръмп ще вземе участие в Световния икономически форум в Давос. На форума, според Сандърс, американската делегация ще бъде оглавена от финансовия министър Стивън Мнучин. Държавният секретар Майкъл Помпео, министърът на търговията Уилбър Рос, представителят на САЩ за търговски преговори Робърт Лайтизър, министърът на вътрешната сигурност Кирстен Нилсен и дъщерята и зетят на американския президент - съветници на държавния глава Иванка Тръмп и нейният съпруг Джаред Кушнер също ще присъстват в Давос.  Юлиян Марков", "date": "2018.12.23", "title": "ТАСС: Очаква се Доналд Тръмп и Шиндзо Абе да проведат преговри по време на форума в Давос"}
{"url": "http://www.focus-news.net/news/2018/12/23/2605119/d-r-dafina-tachova-lekar-protsedurata-za-smyanata-na-lichniya-lekar-e-maksimalno-oprostena-i-se-izvarshva-samo-s-predstavyane-na-zdravnata-knizhka-na-patsienta.html", "text": "Смяната на личния лекар може да се осъществи два пъти през годината за хората от един здравен район. Процедурата е максимално опростена и се извършва само с представяне на здравната книжка на пациента. Това каза за  Радио „Фокус“ – Пирин  д-р Дафина Тачова, член на Управителния съвет на Български лекарски съюз. По думите ѝ всяка година от 1 до 30 юни и от 1 до 31 декември пациентът има право да смени личния си лекар. „Промяната се осъществява само със здравната книжка. Чрез нея пациентът има възможността да направи презапис и по този начин да си избере нов семеен лекар“, посочи Тачова. Тя допълни, че единственото условие, което е необходимо да изпълни пациентът, е да представи здравната си книжка при новия лекар, като по този начин се избягна контактуването с предишния специалист. „Пациентите не е необходимо да изискват за смяната от него някакви документи. Причината затова е, че много често, за да се реши да направи промяна на общопрактикуващия лекар, съществува възникнал конфликт между лекар и пациент и това е причината цялата процедура да е максимално опростена“, каза специалистът. Тя добави, че за да се регистрира промяната, при новия лекар е необходимо да се въведат единствено данните и номера от синята книжка, след което се разпечатват нужните формуляри, които са само за лекаря и Здравната каса. „Единствено при новородените майката получава формуляр, но изборът на лекар при тях става през цялата година, така че изключваме тази опция”, заяви медикът. Според д-р Дафина Тачова данните от синята книжка са напълно достатъчни, за да се осъществи смяната на общопрактикуващия лекар. \r\n„Не е възможно личният лекар да се откаже от пациента. От много години Съюзът на лекарите поставя този въпрос на преговори с Националната каса, но така и не се взима решение. Това е въпрос, който е много неудобен и неприятен за медиците“, посочи специалистът. Тя допълни, че причината е, че много често пациентите създават конфликти с медиците и оттам се създават негативни емоции. „По този начин тези пациенти нямат за цел да получат медицинска помощ, а търсят конфликта. В тези случаи щеше да е много по-добре ако имаше как лекарят да се откаже от пациента“, заяви д-р Дафина Тачова. Тя каза, че за такъв тип отказ все още няма въведено законодателно и нормативно решение. „Личният лекар може да бъде сменен през декември и юни, както и при промяна на местоживеенето. При смяна на града промяната може да бъде извършена през всеки един месец като се избира специалист в новия град по същата процедура“, допълни д-р Дафина Тачова. \r\nДенис НИКИФОРОВ", "date": "2018.12.23", "title": "Д-р Дафина Тачова, лекар: Процедурата за смяната на личния лекар е максимално опростена и се извършва само с представяне на здравната книжка на пациента"}
{"url": "http://www.focus-news.net/news/2018/12/23/2605118/varna-blizo-8000-leva-sa-sabrani-ot-blagotvoritelni-initsiativi-na-uchenitsi-roditeli-i-uchiteli-ot-su-geo-milev.html", "text": "Близо 8000 лева са събрани от ученици, родители и учители от СУ „Гео Милев” във Варна в подкрепа на второкласника Самуил Георгиев, предаде репортер на  Радио „Фокус“ – Варна . Само за десет дни децата са успели да наберат 7920  лева с различни благотворителни инициативи, в които са се включили и клуб на пенсионера „Трети март“ от район „Младост“, клуб „Огнище“ и клуб „Таланти“ от читалище „Искра-1924“. В средата на декември, по идея на Училищното настоятелство, в учебното заведение беше отворена Коледна работилница за учениците от втори, пети и шести клас. Изработените в нея коледни картички, сувенири и изделия бяха разпродадени на тридневен  коледен базар. Заслуга за бързото събиране на средства за малкия Сами имат и учениците от VII „Б“, „В“, „Д“, „Е“ и „Ж“ клас, децата от II „Г“ клас, петокласниците от „Г“ паралелка и  дванадесетокласниците от „А“ клас.  \r\nС благотворителна  цел, младите актьори от театрално-музикална школа „Отражение” са представили пред родители и ученици постановката „Сън в лятна нощ“ на Уилям  Шекспир. Детски танцов състав „Детелина“ е подготвил фолклорен концерт, в който с музикални изпълнения са се включили и талантливи деца от училището. „Благотворителните инициативи продължиха две седмици и в тях се включиха и хора, които не са пряко свързани с училището. Трогателна е помощта и съпричастността на децата с увреждания от дом в община Троян, които изпратиха изработени от тях керамични предмети, за да помогнат на каузата. С кратко писмо те пожелаха коледните подаръци да бъдат предложени на базара организиран за Сами“, съобщиха от ръководството на СУ „Гео Милев“.  \r\nС благодарност, в края на благотворителната кампания от Училищното настоятелство са връчили благодарствени грамоти на най-активните учители, допринесли със своя труд и отдаденост за реализиране на каузата.  \r\nТова е третата Коледна благотворителна инициатива в училището под наслов „Доброто прави чудеса”. Децата  заедно със своите родители и учители не просто помагат, а се учат да бъдат добри, да даряват – труд, обич, съпричастност. Цялата събрана сума ще бъде преведена в банковата сметка за лечението на Сами. \r\nДиана СТОЕВА", "date": "2018.12.23", "title": "Варна: Близо 8000 лева са събрани от благотворителни инициативи на ученици, родители и учители от СУ „Гео Милев”"}
{"url": "http://www.focus-news.net/news/2018/12/23/2605111/afp-turtsiya-i-izrael-si-razmeniha-ostri-napadki.html", "text": "Турция и Израел си размениха остри нападки, предава  AFP .  \r\nТурция в неделя осъди израелската \"незаконна окупация\" на палестинска територия, след като израелският премиер обвини Турция в \"кланета\" срещу кюрди в нова война на думи между двете страни. \r\nОтношенията между Турция и Израел са напрегнати по многобройни въпроси, включително спорния закон, приет от израелския парламент през юли, който определи страната като национална държава на еврейския народ. \r\nИзраелският лидер Бенямин Нетаняху заяви, че президентът Реджеп Тайип Ердоган \"не трябва да поучава Израел\", след като турският лидер говори пред млади симпатизанти в събота: \"Не бийте врага, който сте свалили на земята, не сте евреи в Израел!“ \r\nНетаняху от своя страна заяви, че Ердоган е \"окупатор на северния Кипър, а армията му убива жени и деца в кюрдски села, в Турция и извън нея\" също в събота. \r\nГоворителят на Ердоган и главен съветник Ибрахим Калън критикува Нетаняху, като каза, че \"трябва да се сложи край на незаконната окупация на палестинските земи и на бруталното потискане на палестинския народ\", вместо да \"моли президента Ердоган да не говори истината\". \r\nКалън добави в социалната мрежа“Туитър“ в неделя: „Обидите към Ердоган или използването на кюрдите като политически залог няма да го спаси от вътрешните проблеми“.  Юлиян Марков", "date": "2018.12.23", "title": "AFP: Турция и Израел си размениха остри нападки"}
{"url": "http://www.focus-news.net/news/2018/12/23/2605121/iliyan-karagyozov-zam-oblasten-upravitel-na-varna-shte-rabotim-za-ravnopostavenost-na-polovete-v-darzhavnite-institutsii.html", "text": "Броят на служителите от двата пола в държавните институции трябва да бъде изравнен. Това коментира в интервю за  Радио „Фокус“ – Варна  зам. областният управител на Варна Илиян Карагьозов. След две срещи на областно ниво, свързани с приетия през 2016 година Закон за равнопоставеност на жените и мъжете, той е възложил преброяване на служителите в системата на силовите структури и в образованието. Според Карагьозов към момента данните сочат, че на територията на цялата страна, във всички силови структури са заети около 15% жени и 85% мъже. По думите му в сферата на образованието полюсът е обърнат. Той уточни, че цифрите са сходни, но в обратна посока – 84% са жените, мъжете са едва 16%, а учителската професия се е феминизирала почти напълно. „За уеднаквяване на цифрите на този етап не можем да говорим. Това е сложен процес и той ще продължи дълго време. Поставихме началото във Варна. Надяваме се този процес да продължи и в цялата страна. Няма лесна професия, но всеки, който желае да работи, независимо дали е мъж или жена, трябва да има равна възможност“, обясни Илиян Карагьозов. По думите му ръководителите на държавни институции в близките месеци ще трябва да съберат информация за структурата по пол и процентното представителство на служителите. \r\nДиана СТОЕВА", "date": "2018.12.23", "title": "Илиян Карагьозов, зам. областен управител на Варна: Ще работим за равнопоставеност на половете в държавните институции"}
{"url": "http://www.focus-news.net/news/2018/12/23/2605122/pregled-na-mezhdunarodnite-novini-do-13-chasa-agentsiya-fokus.html", "text": "Девет души са загинали при пожар в калиева мина в град Соликамск в Пермския край, предава  TACC \r\nСпасители са достигнали до останалите в рудника миньори, но не са намерили оцелели. Близки на загиналите миньори от Башкирия са тръгнали към Соликамск, като губернаторът на Пермския край е разпоредил да им се окаже необходимото съдействие \r\nВ събота, около 10:04 часа в Москва, в рудника на „Уралкалий“ е станало задимяване. Общо 17 души са работели в шахтата: осем от тях са успели да излязат на повърхността и не са пострадали. Девет души са останали в зоната на задимяването - служители на организацията-контрагент, които са жители на Пермския край, Башкирия и Краснодарския край. Оперативният щаб работи на мястото на извънредната ситуация, чиято работа се ръководи от губернатора на Пермския край Максим Решетников. \r\nСпоред представители на „Уралкалий“ задимяването е свързано със строителни  работи в шахтата, като са се запалили монтажна  пяна и строителни отпадъци. Пожарът е възникнал на дълбочина от 340 метра, дълбочината на мината е 500 метра. \r\n*** Гръцката полиция разби затворен кръг за измама с горива, съобщава електронната страница на вестник  Kathimerini . \r\nОт България са се внасяли химикали, с които се подправяло горивото. Групата е разкрита в събота от поделението за борба с финансовите злоупотреби на гръцката полиция. \r\nЧетирима души са задържани с обвинение за притежаване, складиране и трафикиране на петролни продукти без лиценз, както и за нарушаване на митническите правила.   \r\nСпоред полицейски източници, цитирани от Македонската новинарска агенция, базирана в Атина, кръгът е използвал камиони от транспортна компания и месообработващ бизнес в Аспропиргос, югозападна Атика, като фасада за контрабандата на незаконния внос на химикалите от България на два камиона.  \r\nПолицията е конфискувала двата камиона заедно с 35 цистерни, пълни с 1000 литра разтворители.   \r\n*** Цунамито, предизвикано от вулканично изригване е нанесло големи щети в Зондския пролив в Индонезия, предава  AFP . \r\nЦунамито след вулканично изригване причини смъртта на най-малко 168 души. Голямата вълна е поразила бреговете  на Южна Суматра и Западна Ява  в събота вечер без да бъде излъчено предупреждение за приливна вълна  в Зондския пролив. \r\nСтотици сгради са унищожени от вълната, която удари бреговете на Южна Суматра и западния край на Ява около 21:30 (16:30 часа българско време ) в събота след изригването на вулкана Анак Кракатау, известен като \"детето\" на легендарния Кракатау, съобщи говорителлят на Националната  агенция за бедствия на Индонезия Сутопо Първо Нугрохо. \r\nСпасителните екипи претърсват развалините за оцелели, като е потвърдена смъртта на 168 души, 745 са ранен, а 30 души се считат за изчезнали в три региона, каза той. \r\n*** Френският президент Еманюел Макрон заяви, че правителството на страната ще предприеме най-строги мерки срещу лицата, които организираха погроми по време на демонстрациите на \"жълтите жилетки\". Той направи това изявление в събота вечер по телевизионния канал BFM по време на посещението си в Република Чад, предава  TACC \r\n\"Внимателно наблюдавах целия ден за случващото се в страната и министърът на вътрешните работи [Кристоф Кастанер] ме информира за това. Ясно е, че срещу правонарушителите ще бъдат предприети много строги мерки от френското правосъдие\", каза Макрон. \r\n\"Сега Франция трябва да установи ред и хармония. Страната се нуждае от общо съгласие, единство, съвместен напредък към важни колективни цели. Сега е важно да се постигне помирение и да се премахнат разногласията\", каза Макрон. \r\nПрезидентът е от събота на  двудневно посещение в Чад, където посети военната база в Нджамена, на чиято територия се намира главният щаб на френските части, участващи в регионалната антитерористична операция \"Бархан\". Заедно с 1000 военни, той отпразнува приближаването на Коледа - традицията на такива посещения от държавния глава, министъра на отбраната или началника на щаба към войските, участващи във външни операции, съществува от времето на президента Жак Ширак. \r\n*** В неделя Индия проведе още един успешен тест на балистичната ракета \"Агни-4\", която може да носи ядрен заряд, според индийската Организация за изследвания и развитие в областта на отбраната , подчинена на Министерството на отбраната на страната, предава  РИА Новости . \r\nСтартът се състоял рано сутринта в неделя от тестовата площадка Абдул Калам на остров в Бенгалския залив край бреговете на източната част на щата Ориса. Днешният тест на \"Агни-4\" е седми поред, посочват от организацията. \r\n\"Модерно и компактно радиоелектронно оборудване, осигуряващо високо ниво на надеждност и точност, е инсталирано на тази последна ракета\", се казва в съобщението. \r\nДнес Индия има четири вида ракети Агни в експлоатация: „Агни-1“ с обхват от 700 км, „Агни-2“ - 2 000 км, „Агни-3“ и „Агни-4“ - от 2.5 хиляди до 3,5 хиляди километра. Очаква се \"Агни-5\" с обхват от над 5 хиляди километра да влезе в експлоатация след провежданите тестове. Също така се разработва ракета \"Агни-6\" с обхват до 10 хиляди километра и възможност за стартиране от подводница. \r\n*** Бойци от терористичната група \"Ал Кайда\" усвояват техническите средства, които позволяват свалянето на пътнически самолети. Такова предупреждение бе направено от Бен Уолъс, заместник-министър по въпросите на сигурността в британското вътрешно министерство, съобщи   Sunday Times . \r\nДанните на британските разузнавателни служби показват, че терористите са планирали да използват взривни вещества, наподобяващи безпилотни самолети. \"Заплахата за въздухоплаването е реална, „Ал Кайда“ се възражда, те са реорганизирани. Те имат все повече идеи за Европа, те вече са усвоили нови средства и все още се стремят да извършат атаки срещу въздушния транспорт\", каза заместник-министърът. \r\nУолъс отбеляза, че британското правителство е отделило 25 милиона паунда (31,6 милиона долара) за съвместна програма на Министерството на вътрешните работи и на Министерството на транспорта, която има за цел да проучи възможностите за \"осигуряване на по-голяма защита на самолетите\" от действията на терористите. \r\nИзказването на заместник-министъра е във връзка със забелязаните дронове около пистата на летища \"Гетуик\", които причиниха тридневни смущения в работата на второто по големина летище на Острова.", "date": "2018.12.23", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/12/23/2605123/vesela-dimitrova-dietolog-tryabva-da-ogranichim-mazninite-i-solta-v-ezhednevnoto-menyu-po-vreme-na-praznitsite-mozhe-da-nablegnem-na-plodove-i-zelenchutsi.html", "text": "Трябва да ограничим мазнините и солта в ежедневното меню по време на празниците. Това каза за  Радио „Фокус’’ - Пирин  Весела Димитрова, диетолог и специалист по контрол на храните в община Благоевград. „Може да се храним с всичко, но в умерени количества. Може да наблегнем на плодове и зеленчуци, които са налични за сезона. Млечните продукти също трябват да присъстват ежедневно на нашата трапеза. Добре е да се ограничи и пържената храна, тъй като е вредна и тежка за организма”, каза още Димитрова. По думите ѝ за да се предпазим от хранителни натравяния през предстоящите празници, е необходимо да внимаваме със срока за годност за храните, които се закупуват. „Около Коледа в домакинствата се приготвят много сладкиши, препоръчително е да се прави обеззаразяване на яйцата със сода бикарбонат, поясни Димитрова. Необходимо е да се обърне внимание на размразяването на хранителните продукти и температурата, на която се оставят. Месото, което консумираме, е необходимо да бъде проверено от Агенцията по безопасност на храните преди да го поставим на трапезата си\", уточни Димитрова. \r\nЛора КАЛЧЕВА", "date": "2018.12.23", "title": "Весела Димитрова, диетолог: Трябва да ограничим мазнините и солта в ежедневното меню по време на празниците, може да наблегнем на плодове и зеленчуци"}
{"url": "http://www.focus-news.net/news/2018/12/23/2605124/varna-na-blagotvoritelen-kontsert-sa-sabrani-sredstva-za-zakupuvaneto-na-avtomobil-za-neonatologichnoto-otdelenie-v-sbagal-prof-d-r-d-stamatov.html", "text": "Автомобил за нуждите на Неонатологичното отделение към СБАГАЛ „Проф. д-р Д. Стаматов“ във Варна, ще бъде закупен със средства от благотворителен коледен концерт, провел се на 22 декември във Фестивалния и конгресен център. Това съобщиха за  Радио „Фокус“ – Варна  от лечебното заведение. Концертът, преминал под мотото „Заедно за най-малките“, е организиран от Клуб за народни танци „Моряците“. Отделението по Неонатология е с трето ниво на компетентност и обслужва пациенти, както от Варна, така и от целия Североизточен регион. „Искрено благодарим на всички дарители помогнали на кампанията, вярваме, че добротата, човечността и хуманността са живи в сърцата ни, и когато ние българите сме единни, правим велики дела“, каза в своето приветствие Силвия Димова от АГ болницата в града. \r\nДиана СТОЕВА", "date": "2018.12.23", "title": "Варна: На благотворителен концерт са събрани средства за закупуването на автомобил за Неонатологичното отделение в СБАГАЛ „Проф. д-р Д. Стаматов“"}
{"url": "http://www.focus-news.net/news/2018/12/23/2605120/the-sunday-times-al-kayda-usvoyava-tehnicheski-sredstva-za-svalyane-na-patnicheski-samoleti.html", "text": "Бойци от терористичната група \"Ал Кайда\" усвояват техническите средства, които позволяват свалянето на пътнически самолети. Такова предупреждение бе направено от Бен Уолъс, заместник-министър по въпросите на сигурността в британското вътрешно министерство, съобщи   Sunday Times . \r\nДанните на британските разузнавателни служби показват, че терористите са планирали да използват взривни вещества, наподобяващи безпилотни самолети. \"Заплахата за въздухоплаването е реална, „Ал Кайда“ се възражда, те са реорганизирани. Те имат все повече идеи за Европа, те вече са усвоили нови средства и все още се стремят да извършат атаки срещу въздушния транспорт\", каза заместник-министърът. \r\nУолъс отбеляза, че британското правителство е отделило 25 милиона паунда (31,6 милиона долара) за съвместна програма на Министерството на вътрешните работи и на Министерството на транспорта, която има за цел да проучи възможностите за \"осигуряване на по-голяма защита на самолетите\" от действията на терористите. \r\nИзказването на заместник-министъра е във връзка със забелязаните дронове около пистата на летища \"Гетуик\", които причиниха тридневни смущения в работата на второто по големина летище на Острова.  Юлиян Марков", "date": "2018.12.23", "title": "The Sunday Times: ‚Ал Кайда“ усвоява технически средства за сваляне на пътнически самолети"}
{"url": "http://www.focus-news.net/news/2018/12/23/2605129/stela-semerdzhieva-psiholog-chudesa-se-sluchvat-vseki-den-a-ne-samo-po-koleda-neobhodimo-e-samo-da-imame-ochi-da-gi-vidim-i-sartse-da-gi-priemem.html", "text": "Чудеса се случват всеки ден, а не само по Коледа, необходимо е само да имаме очи да ги видим и сърце да ги приемем. Това каза за  Радио „Фокус“ - Бургас  психологът Стела Семерджиева. По думите ѝ за много хора празникът се свързва с коледни базари, скъпи и оригинални подаръци и препълнените трапези. „За много хора Коледа е само това, но колкото истински са тези неща в материалния свят, толкова истински са и нематериалните ценности като вярата, любовта, вниманието и благодарността. Ако едното храни тялото, то другото храни душата. Ако се опитваме да компенсираме липсата на едното с другото, това определено няма да ни направи щастливи. Би могло само да ни заблуди за кратко, че сме щастливи“, каза още психологът. На въпроса стават ли по Коледа чудеса, Семерджиева отговори, че те се случват всеки ден, но за да се случат, е нужно да вярваме в тях. „За да постигнем онова, за което мечтаем, е необходимо да направим и крачка към него, защото всяко пътуване започва с една първа крачка. Защо не направим първата крачка на Коледа? Нека бъдат чудеса!“, заяви специалистът. \r\nДеница ДИМИТРОВА", "date": "2018.12.23", "title": "Стела Семерджиева, психолог: Чудеса се случват всеки ден, а не само по Коледа, необходимо е само да имаме очи да ги видим и сърце да ги приемем"}
{"url": "http://www.focus-news.net/news/2018/12/23/2605125/sport-uefa-obyavi-rekordni-premii-za-uchastnitsite-na-mondial-2020.html", "text": "УЕФА обяви рекордни премии за отборите, които ще участват на Евро 2020. Общият награден фонд на турнира ще бъде 371 милиона евро, съобщи официалният сайт на европейската централа. Националният отбор на България ще играе с Англия, Чехия, Косово и Черна гора за класиране на европейското първенство. \r\nУвеличението е с 23%. Наградният фонд на Евро 2016 във Франция беше 301 милиона евро. По време на груповата фаза тимовете ще взимат допълнително по 1,5 милиона евро за победа и по 750 хиляди за равенство. За участие на осминафиналите премията е 2 милиона евро, на четвъртфиналите - по 3,25 милиона евро, на полуфинал - по 5 милиона евро. Победителят в турнира ще получи 10 милиона евро, а финалистът - 7 милиона евро. \r\nШампионът на Евро 2020 може да заработи 34 милиона евро, ако спечели три победи в своята група. На Евро 2016 тази сума беше 27 милиона евро. \r\nЕвропейското първенство през 2020 година за първи път ще се проведе в 12 различни града на Европа. Това са Санкт Петербург, Амстердам, Баку, Билбао, Будапеща, Букурещ Копенхаген, Дъблин, Глазгоу, Лондон, Мюнхен и Рим. \r\nВенцислав ДРАГОМАНОВ", "date": "2018.12.23", "title": "Спорт: УЕФА обяви рекордни премии за участниците на Мондиал 2020"}
{"url": "http://www.focus-news.net/news/2018/12/23/2605127/varna-zadrastvaniya-sa-se-obrazuvali-okolo-targovskite-tsentrove-v-grada.html", "text": "Задръствания се образуват в районите около търговските центрове в града, предаде репортер на  Радио „Фокус“ – Варна . Натоварен е трафикът в близост до големите магазини за хранителни стоки, както и около пазарите в града. Пред повечето супермаркети в централната част и кварталите паркирането е затруднено, а към подходите се образуват опашки от чакащи автомобили. Колони от автомобили се натрупват и в лентите за ляв завой към двата големи търговски центрове на бул. „Владислав Варненчик“. На места пътните настилки са хлъзгави от натрупаните пясък и прах след обработката срещу заледяванията през последните седмици. \r\nДиана СТОЕВА", "date": "2018.12.23", "title": "Варна: Задръствания са се образували около търговските центрове в града"}
{"url": "http://www.focus-news.net/news/2018/12/23/2605128/fokus-makedoniya-balgarskiyat-prezident-izrazi-nesaglasie-s-novoto-ime-na-makedoniya.html", "text": "Според държавния глава на България Румен Радев действията на правителството в София по отношение на интеграцията на Западните Балкани са прибързани и не са в интерес на страната, отбелязва македонският  „Фокус“. \r\nИзданието цитира Радев, според когото натрупаните в продължение на векове проблема трудно може да бъдат решени в рамките на шест месеца. „Скоростта, с която правителството подписа споразумението за добросъседски отношения с Македония, без да разговаря с Гърция и без вътрешен консенсус, практически беше за слава“, твърди Радев. \r\nТой обясни, че като президент на България не е съгласен с името „Северна Македония\" и посочи, че ако България има по-сериозна позиция, сега българският премиер щеше да бъде номиниран за Нобелова награда за мир заедно със Зоран Заев и Алексис Ципрас. Тереза Герова", "date": "2018.12.23", "title": "„Фокус“ (Македония): Българският президент изрази несъгласие с новото име на Македония"}
{"url": "http://www.focus-news.net/news/2018/12/23/2605126/afp-arestuvanite-za-puskaneto-na-dronove-nad-getuik-sa-osvobodeni-bez-povdignati-obvineniya.html", "text": "Мъжът и жената, арестувани за пускането на дронове над лондонското летище „Гетуик“ в навечерието на Коледа, са освободени без да им бъдат повдигнати обвинения, предава  AFP . \r\n„И двамата  сътрудничиха изцяло на нашите следователи и съм доволен, че вече няма подозрения срещу тях за инцидентите в „Гетуик\", подчерта в изявление началникът на на полицията в Съсекс Джейсън Тингли. \r\nАгенцията припомня, че произшествието от петък доведе до сериозни нарушения в разписанието на полетите от лондонското летище в навечерието на Коледните празници. \r\nПревод и редакция: Тереза Герова", "date": "2018.12.23", "title": "AFP: Арестуваните за пускането на дронове над „Гетуик“ са освободени без повдигнати обвинения"}
{"url": "http://www.focus-news.net/news/2018/12/23/2605134/otets-traycho-stokov-pravoslavni-i-katolitsi-se-stichat-na-liturgiyata-za-rozhdestvo-hristovo-v-tsarkvata-sv-georgi-v-belene.html", "text": "Православни и католици се стичат на литургията за Рождество Христово в църквата „Св. Георги“ в Белене. Това каза отец Трайчо Стойков, предстоятел на църквата „Св. Георги“ в Белене в интервю за  Агенция „Фокус“  по повод отбелязването на Рождество Христово в Белене и за 40-дневните пости.  Отец Трайчо Стойков обърна внимание, че всеки мирянин идва със своята дълбоко интимна надежда, че новата година с раждането на Иисус Христос ще му донесе по-добро бъдеще. „Рождество Христово е всемирно събитие. С раждането на Иисус Христос започва нова епоха. Допреди раждането му е било така наречената по онова време стара епоха, сега е новата. Ние в Белене специално отбелязваме Рождество Христово много тържествено, с шествие около храма, със запалени свещи. Обикновено се стича народът на Белене на литургията. Това е голямо събитие за града. Макар в града две трети от населението да са  католици и една трета са православни, хората идват. Понеже православната традиция е по-пищна и запазила своето предание от първите векове на апостолите досега, това тържество е впечатляващо и за католици, и за православни. Всички се събират и обикалят храма със запалени свещи и песнопения“, поясни свещеникът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.23", "title": "Отец Трайчо Стоков: Православни и католици се стичат на литургията за Рождество Христово в църквата „Св. Георги“ в Белене"}
{"url": "http://www.focus-news.net/news/2018/12/23/2605131/evgeni-koev-istorik-999-neistina-e-legendata-che-v-mestnostta-na-troshanskiya-manastir-kray-veliko-tarnovo-ima-zlatno-sakrovishte.html", "text": "Легендата, че в местността Трошана, където в миналото е имало манастир, има златно съкровище е 99.9% неистина. Това каза в ефира на  Радио „Фокус“ – Велико Търново  историкът Евгени Коев. Според преданието светата обител е построена от болярин, като земята е дарена лично от цар Иван Шишман, който по-късно дава и голямо златно съкровище на създателя на манастира. „В момента от манастира в местността Трошана има само руини и да се пазят там някакви съкровища е 99.9% неистина. Винаги има някаква минимална вероятност евентуално да има нещо, което е ценно, но това ще е не повече от някоя монета от Средновековието, която е изпаднала случайно. Вероятно има и артефакти, които са част от манастира. Но да се твърди, че има някакво съкровище, което се пази и съхранява, е нелепо“, посочи историкът. \r\nСпоред историческите източници Трошанският манастир е съществувал през Средновековието. Вероятно е разрушен по време на завладяването на Търновград от османците или по време на Кърджалийските размирици. „Този манастир е част от „огърлицата“ от средновековни манастири, които са обикаляли града. Някои от тях са съществуващите и днес – „Свето Преображение“, „Света Троица“, Петропавловския манастир, Арбанашкия манастир „Св. Богородица“ и останалите. Трошанския манастир също е бил част от търновската Света гора. Днес той не съществува“, обясни още Евгени Коев. Свидетелството, което потвърждава думите му, е една преписка в Евангелие, което разказва  за манастира „Света Троица“ и е писано именно в Трошанския манастир. \r\nЛуиза ТРАНЧЕВА", "date": "2018.12.23", "title": "Евгени Коев, историк: 99.9% неистина е легендата, че в местността на Трошанския манастир край Велико Търново има златно съкровище"}
{"url": "http://www.focus-news.net/news/2018/12/23/2605133/nikolay-chunchukov-kmet-na-rayon-iztochen-v-plovdiv-s-byudzhet-ot-700-hil-lv-razpolagahme-prez-2018-g-s-tyah-sa-renovirani-6-detski-ploshtadki-i-sa-obnoveni-ulitsi-i-trotoari.html", "text": "През тази година бюджетът, с който разполагахме, беше около 700 хил. лева. Това каза за  Радио „Фокус“ - Пловдив  Николай Чунчуков, кмет на Район „Източен“ в Пловдив. Той обясни, че районното кметство се грижи за подобряването на инфраструктурата и този бюджет е в рамките на нормалния. По думите му желателно е да има и повече средства, но с тези пари са реновирани шест детски площадки с поставянето на допълнителни съоръжения и нова настилка, преасфалтирани са много вътрешноквартални улици, основно ремонтирани и подменени са тротоарни настилки. „Финансиран е и един от важните проекти за тази година - изграждането на пристройка към съществуващата Детска ясла „Веселушка“ на бул. „Източен“, която ще бъде открита през 2019 година. Разплащането за строителството на детската ясла ще бъде през следващата бюджетна година. Пристройката струва близо половин милион. Очаквам аналогичен бюджет за 2019 година, в рамките между 700 хил. и 1 млн. лева, с който през следващата година ще можем да повторим и да направим повече от това, което сме направили през 2018 година“, каза още Чунчуков.  \r\nТой добави, че е изграден изцяло нов паркинг за 160 места на бул. „Източен“ на мястото на метални гаражи, които са премахнати. По думите му в Района е имало 2800 метални гаража, а в момента вече бройката им е под 1000. „На  мястото им в междублоковите пространства ще се изградят паркинги. Настилката ще бъде отремонтирана, ще бъдат разграфени местата там, където е възможно. Ако има желаещи да полазва паркомясто по новата общинска Наредба, могат да подават документи при нас, за да бъдат поставени антипаркинг колчета, за да могат да си осигурят място за паркиране. Там, където сме премахнали гаражите, са оформени новите паркоместа и те са достатъчни, тъй като един гараж заемаше около 2 паркоместа“, каза още Чунчуков. \r\nМария РУСЕВА", "date": "2018.12.23", "title": "Николай Чунчуков, кмет на Район „Източен“ в Пловдив: С бюджет от 700 хил. лв. разполагахме през 2018 г., с тях са реновирани 6 детски площадки и са обновени улици и тротоари"}
{"url": "http://www.focus-news.net/news/2018/12/23/2605135/api-vremenno-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-24-v-posoka-plovdiv-zaradi-patnotransportno-proizshestvie.html", "text": "Временно движението се осъществява в изпреварващата лента по автомагистрала „Тракия“ при км 24 в посока Пловдив заради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.12.23", "title": "АПИ: Временно движението се осъществява в изпреварващата лента по автомагистрала „Тракия“ при км 24 в посока Пловдив заради пътнотранспортно произшествие"}
{"url": "http://www.focus-news.net/news/2018/12/23/2605136/sofiya-politseyski-patrul-s-radar-e-razpolozhen-na-patya-sofiya-dragichevo.html", "text": "Полицейски патрул със софийска регистрация 6200 и радар е разположен на пътя София-Драгичево, предаде репортер на  Агенция „Фокус“ . Полицейският патрул е разположен в посока столицата.", "date": "2018.12.23", "title": "София: Полицейски патрул с радар е разположен на пътя София-Драгичево"}
{"url": "http://www.focus-news.net/news/2018/12/23/2605138/blagoevgrad-sluzhiteli-na-dgs-razlog-razkriha-nezakonna-sech-na-darvesina-v-mestnostta-mrazenitsa.html", "text": "Служители на ДГС „Разлог” разкриха незаконна сеч на дървесина в местността Мразеница. Това каза за  Радио „Фокус“ - Пирин  Снежана Паскалева, връзки с обществеността към Югозападно държавно предприятие. „В нощта на 21 срещу 22 декември е извършено грубо нарушение в държавни горски територии в района на ДГС „Разлог”. При обход в местността Мразеница служители на териториалното поделение на Югозападното държавно предприятие откриват отсечени 66 броя бял борови елитни дървета“, каза още Паскалева. По думите ѝ повалената строителна дървесина в размер над 50 кубически метра не е разкроена и извозена, а е оставена на място. „По всяка вероятност дръзкото посегателство е тенденциозно и умишлено, с цел да се компрометират засилените мерки срещу системните нарушители в района на Разлог. За случая са уведомени органите на МВР, които извършват следствени действия“, каза още Паскалева. \r\nЛора КАЛЧЕВА", "date": "2018.12.23", "title": "Благоевград: Служители на ДГС „Разлог” разкриха незаконна сеч на дървесина в местността Мразеница"}
{"url": "http://www.focus-news.net/news/2018/12/23/2605139/gd-granichna-politsiya-intenziven-e-trafikat-na-vhod-za-leki-avtomobili-na-gkpp-kalotina.html", "text": "Интензивен е трафикът на вход за леки автомобили на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 14.00 часа. Интензивен е трафикът за леки и товарни автомобили на изход на ГКПП „Кулата“. Трафикът е интензивен на изход за товарни автомобили на ГКПП „Капитан Андреево“ и ГКПП „Дунав мост 2“. На българо-македонската трафикът е нормален на всички гранични контролно-пропускателни пунктове.", "date": "2018.12.23", "title": "ГД „Гранична полиция“: Интензивен е трафикът на вход за леки автомобили на ГКПП „Калотина“"}
{"url": "http://www.focus-news.net/news/2018/12/23/2605117/tass-ispanskiyat-premier-ochakva-ureguliraneto-na-krizata-v-kataluniya-da-otneme-godini.html", "text": "Разрешаването на каталунския проблем, свързан с разрастването на сепаратистките настроения в региона, ще отнеме години, заяви премиерът на Испания Педро Санчес в интервю, публикувано в неделя в испанския вестник  Vanguardia , цитиран от  ТАСС . \r\n\"Не можем да постигнем политическо решение на кризата, която Каталония преживява повече от десетилетие, без да създадем среда на доверие и институционална ангажираност\", смята премиерът. Според него диалогът между Мадрид и Барселона \"винаги трябва да се осъществява в рамките на испанската конституция и хартата на Каталуния\". \r\nСанчес отбеляза, че неговото правителство е за \"диалог, споразумение и компромис, които гарантират съвместното съществуване в каталунското общество\". \"Винаги съм казвал, че уреждането на каталунската криза ще продължи с години\", подчерта премиерът. \"Първото нещо, което трябва да се направи, е да се уточни реформата на статута на [Каталуния], която може да бъде изход от кризата\", добави той. \r\nНа 20 декември Санчес проведе втора среща с ръководителя на каталонското правителство Ким Тора. Според резултатите от нея двете страни се ангажираха да положат усилия и да поддържат диалог за решаване на регионалния проблем. Централното правителство и женералитетът на Каталуния се съгласиха, че съществува\"конфликт за бъдещето на Каталуния\".  Юлиян Марков", "date": "2018.12.23", "title": "ТАСС: Испанският премиер очаква урегулирането на кризата в Каталуния да отнеме години"}
{"url": "http://www.focus-news.net/news/2018/12/23/2605140/24-vesti-makedoniya-vav-veles-otkriha-pametnik-na-kemal-atatyurk.html", "text": "Паметник на основателя на модерна Турция Кемал Ататюрк бе издигнат в Парка на приятелството в македонския град Велес, предава скопската електронна медия  „24 Вести“  . \r\nПаметникът е дарение от истанбулската община Адалар, която е побратима с града. Медията подчертава, че поставянето на паметника се случва пет години, след като е било направено дарението. До този момент паметникът е държан в гараж. Какви са причините за това обаче не се пояснява.  \r\nКметът на Велес изрази надежди, че решението за поставянето на паметника ще сплоти турската общност в Македония, но и ще допринесе за привличането на повече туристи в града, особено турци. Тереза Герова", "date": "2018.12.23", "title": "„24 Вести“ (Македония): Във Велес откриха паметник на Кемал Ататюрк"}
{"url": "http://www.focus-news.net/news/2018/12/23/2605141/pazardzhik-natovareno-e-dvizhenieto-po-pat-velingrad-varvara-i-pat-dospat-batak-peshtera.html", "text": "Натоварено е движението по двете планински отсечки Велинград - Варвара и Доспат - Батак - Пещера, предаде репортер на  Радио „Фокус“ – Пазарджик . Пътните настилки са сухи. Повече автомобили се движат в посока курортния град Велинград. В Дефилето има опасност от падащи камъни, като участъците са сигнализирани със съответните пътни знаци. Полицейски патрул е разположен на изхода на Велинград. \r\nРадослава МУРДЖЕВА", "date": "2018.12.23", "title": "Пазарджик: Натоварено е движението по път Велинград - Варвара и път Доспат - Батак - Пещера"}
{"url": "http://www.focus-news.net/news/2018/12/23/2605144/d-r-dafina-tachova-lekar-balgarinat-trudno-vzema-reshenie-za-smyana-na-semeyniya-si-lekar.html", "text": "Българинът трудно взема решение за смяна на семейния си лекар. Това каза за  Радио „Фокус“ – Пирин  д-р Дафина Тачова, член на Управителния съвет на Български лекарски съюз. По думите ѝ през годините практиката показва, че е всеобщо мнението, че бройката новозаписани и отписани пациенти е много близка. „Това най-вероятно се получава така, защото едни и същи хора се отказват от предишния си лекар и търсят нов“, посочи специалистът. „Познавам много хора, които се оплакват от лекаря си, но не вземат решение за смяна, тъй като имат лични съображения“, заяви д-р Дафина Тачова. Тя добави, че от 2000 г. е въведена опция и възможност за временна смяна на семейния лекар. „Процедурата може да се осъществи по всяко време, като се посочва, че става дума за кратък период от време и се отбелязва временна смяна на общопрактикуващия лекар“, каза д-р Дафина Тачова. \r\nПо думите ѝ пациентите рядко се интересуват при какви условия се преглеждат, каква е квалификацията на лекаря, колко специалности има и дали продължава да се преквалифицира. Тя добави, че причините, които карат хората да правят смяна на семейния си лекар, са други. „През годините много от колегите ми са правили сериозни промени в практиката си. Някои от тях са на 12-часов работен ден, съботни и неделни дежурства и нощни телефонни разположения. По този начин си мислехме, че това ще привлече още повече пациенти и ще бъдем предпочитани при следващия преизбор“, посочи д-р Дафина Тачова. Тя допълни, че практиката показва, че хората не се интересуват от тези предимства. „Оказва се, че усилията, които сме полагали свързани с медицинската дейност, не повлия на пациентите“, заяви специалистът. По думите ѝ е необходимо хората да се замислят затова колко е важно да имат пълно доверие на лекаря, който лекува тях и тяхното семейство. „Това доверие е свързано както с неговата квалификация, така и с неговото отношение и неговата чувствителност към проблемите на пациентите“, каза д-р Дафина Тачова. \r\nДенис НИКИФОРОВ", "date": "2018.12.23", "title": "Д-р Дафина Тачова, лекар: Българинът трудно взема решение за смяна на семейния си лекар"}
{"url": "http://www.focus-news.net/news/2018/12/23/2605143/veliko-tarnovo-otpada-abonamentnata-taksa-za-detskite-gradini-v-obshtina-svishtov.html", "text": "Отпада абонаментната такса в детските градини от община Свищов. От 1 януари 2019 г. родителите няма да плащат досегашната сума в размер на 10 лв. Това бе решено от местните парламентаристи на последното им за годината заседание, съобщиха за  Радио „Фокус“ – Велико Търново  от пресцентъра на Община Свищов. \r\nПрез 2017 година Общинският съвет промени Наредбата за определянето и администрирането на местните такси и цени на услуги на територията на община Свищов, като тогава тази административна такса бе запазена. След нововъведенията родителите и настойниците на децата пак трябваше да плащат за ползване на детска градина такса за стойността на храната, включена в базов пакет от услуги, в размер на 2 лева на присъствен ден. Освен тази такса родителите/настойниците заплащаха и абонаментна такса в размер на 10 лева за постоянни разходи. \r\nОт 1 януари 2019 година ще се реализира една от политиките на кмета на Община Свищов Генчо Генчев, в областта на образованието, като родителите/настойниците на децата, ползващи услуга в детските градини няма да заплащат абонаментна такса в размер на 10 лева. Остават само т.нар. разходи за храна. \r\nЦелта на това дълго обсъждано предложение е да осигури равен достъп до качествено предучилищно образование на децата на територията на община Свищов. \r\nЛуиза ТРАНЧЕВА", "date": "2018.12.23", "title": "Велико Търново: Отпада абонаментната такса за детските градини в община Свищов"}
{"url": "http://www.focus-news.net/news/2018/12/23/2605137/tass-zhertvite-na-tsunamito-v-indoneziya-dostignaha-do-222-ma-dushi.html", "text": "Продължава да се увеличава броят на загиналите в резултат на цунамито, което удари Индонезия в събота. По последни данни жертви на стихията са 222-ма души, предава  TACC . \r\nСъгласно разпространените данни, пострадалите са 843-ма души, 28 други са в неизвестност. Сред загиналите няма чужденци, увериха властите.  \r\nПо-рано бе съобщено за 168 жертви и 745 пострадали.  \r\nГолямата вълна връхлетя бреговете на Южна Суматра и Западна Ява в събота вечер, без да бъде издадено предупреждение за гражданите от компетентните органи, следящи ситуацията.  \r\nСтотици сгради са унищожени от вълната, която удари бреговете  около 21:30 (16:30 часа българско време ) в събота след изригването на вулкана Анак Кракатау, известен като „детето\" на легендарния Кракатау. Бедствието е нанесло щети на девет хотела и 480 къщи в района. \r\nСпасителните екипи претърсват развалините за оцелели. Тереза Герова", "date": "2018.12.23", "title": "ТАСС: Жертвите на цунамито в Индонезия достигнаха до 222-ма души"}
{"url": "http://www.focus-news.net/news/2018/12/23/2605145/dzhumhuriet-erdogan-se-yadosa-na-onezi-koito-ne-mu-se-doveryavat-i-ne-go-sledvat-shte-gledate-natam-kadeto-az-posochvam.html", "text": "Генералният председател на Партията на справедливостта и развитието (ПСР) и президент на Турция Реджеп Тайип Ердоган в момента говори на тържествено отриване на група обекти в истанбулския район „Арнавуткьой”, информира вестник  „Джумхуриет” . Пред насъбралите се граждани Ердоган посочи търговски център и ги попита: „Е, как е това?”. Публиката обаче не погледна към посоченото от Ердоган място. Президентът веднага реагира гневно: „Ама вие гледате на друго място!  Ще гледате натам, където аз ви посочвам…”, пише още „Джумхуриет”. Георги Димов", "date": "2018.12.23", "title": "„Джумхуриет”: Ердоган се ядоса на онези, които не му се доверяват и не го следват: Ще гледате натам, където аз посочвам"}
{"url": "http://www.focus-news.net/news/2018/12/23/2605146/varna-regionalnoto-upravlenie-na-obrazovanieto-organizira-konkurs-na-tema-kak-da-napravim-uchilishtniya-dvor-po-privlekatelen.html", "text": "Регионалното управление на образованието организира конкурс на тема „Как да направим училищния двор по-привлекателен“. Това съобщиха за Радио „Фокус“ – Варна от РУО - Варна. Конкурсът предоставя възможност за творческа индивидуална и групова изява на учениците от начален, прогимназиален и гимназиален курс на обучение със съдействието и на родителите. Той ще се проведе в четири етапа. Участниците трябва да представят своите разработки до 26 февруари 2019 година. Жури ще избере и отличи най-добрите проекти. Състезанието ще се проведе в периода от 1 до 15 март 2019 година. Журито ще бъде съставено от представители на местната власт, бизнеса, учители и инспектори от Регионалното управление на образованието. От РУО са предвидили в първия етап, в училищата на територията на областта, да бъдат сформирани екипи от по четирима ученици.  \r\nВсяко учебно заведение може да участва в надпреварата с по един отбор. Децата и младежите ще имат за задача да изготвят скица или макет, с който да представят нагледно реализацията на своята идея. Те трябва да представят систематично действителната форма и мащабно на размерите на двора на съответното училище. Сред основните елементи в презентациите трябва да бъдат посочени идеи за залесяване с подходяща растителност, поставянето на пейки, беседки, техническа инфраструктура и екстериорни елементи, които биха превърнали училищния двор в приобщаваща среда. Едно от изискванията към отборите е към готовите макети и скици да приложат описание за реализация на идеите, заедно с предложения за финансиране. Освен награди в три категории, в конкурса се предвижда да бъдат отличени отбори с Награда на публиката за най-добра скица за красив и привлекателен екстериор за училищния двор, както и за най-успешно приложим проект, най-иновативна идея и най-успешно взаимодействие между ученици и родители. \r\nДиана СТОЕВА", "date": "2018.12.23", "title": "Варна: Регионалното управление на образованието организира конкурс на тема „Как да направим училищния двор по-привлекателен“"}
{"url": "http://www.focus-news.net/news/2018/12/23/2605147/sofiya-vazstanoveno-e-dvizhenieto-po-avtomagistrala-trakiya-pri-km-24-v-posoka-plovdiv.html", "text": "Възстановено е движението по автомагистрала „Тракия“ при км 24 в посока Пловдив. Това съобщиха от пресцентъра на  Агенция „Пътна инфраструктура“ .", "date": "2018.12.23", "title": "София: Възстановено е движението по автомагистрала „Тракия“ при км 24 в посока Пловдив"}
{"url": "http://www.focus-news.net/news/2018/12/23/2605149/sofiya-zadrastvane-se-e-obrazuvalo-ot-km-29-do-km-32-na-avtomagistrala-hemus.html", "text": "Задръстване се е образувало от км 29 до км 32 на автомагистрала „Хемус”, предаде репортер на  Радио „Фокус” - Пирин . Преминаването в участъка отнема около 20 минути. Ремонтни дейности са причината за задръстването.  \r\nНатали СТЕФАНОВА", "date": "2018.12.23", "title": "София: Задръстване се е образувало от км 29 до км 32 на автомагистрала „Хемус”"}
{"url": "http://www.focus-news.net/news/2018/12/23/2605132/faz-hds-i-zeleni-podpisaha-koalitsionno-sporazumenie-za-upravlenie-v-hesen.html", "text": "Християндемократическият съюз (ХДС) и партията „Зелени“ подписаха коалиционно споразумение за управление в провинция Хесен, съобщава германският национален ежедневник  Die Frankfurter Allgemeine Zeitung .  \r\nЦеремонията по подписването на споразумението за съвместно управление се проведе в сутрешните часове на деня в парламента в столицата на провинцията – Висбаден. Документът е с обем от близо 200 страници, подчертават от редакцията.  \r\nНовото правителство в Хесен ще встъпи в длъжност на 18 януари 2019 г.  Тереза Герова", "date": "2018.12.23", "title": "FAZ: ХДС и „Зелени“ подписаха коалиционно споразумение за управление в Хесен"}
{"url": "http://www.focus-news.net/news/2018/12/23/2605150/sport-razsledvat-prezidenta-na-la-liga-za-ukrivane-na-aktivi.html", "text": "Президентът на испанската футболна лига Хавиер Тебас беше призован от съдия да отговори на въпроси, свързани с разследване на предполагаемо укриване на активи. Испанският вестник \"Ел Мундо\" съобщи, че разследването се води още преди Тебас да застане начело на Ла Лига. 56-годишният Тебас е президент на Ла Лига, която управлява първа и втора дивизия на испанския футбол от 2013 година насам. Той е един от най-яростните противници на Пари Сен Жермен и Манчестър Сити заради неправомерното според него финансиране от страна на арабските им собственици, призовавайки УЕФА да ги изхвърли от евротурнирите за нарушаване на финансовия феърплей. \r\nВенцислав ДРАГОМАНОВ", "date": "2018.12.23", "title": "Спорт: Разследват президента на Ла Лига за укриване на активи"}
{"url": "http://www.focus-news.net/news/2018/12/23/2605148/blagoevgrad-politseyski-patrul-e-razpolozhen-na-glaven-pat-e-79-sled-tunel-zheleznitsa-v-posoka-sofiya.html", "text": "Полицейски патрул със софийски регистрационен номер 4366, снабден с радар, е разположен на главен път Е-79 след тунел „Железница“ в посока столицата, предаде репортер на  Агенция „Фокус“ .", "date": "2018.12.23", "title": "Благоевград: Полицейски патрул е разположен на главен път Е-79 след тунел „Железница“ в посока София"}
{"url": "http://www.focus-news.net/news/2018/12/23/2605152/plovdiv-nyakolko-rayona-na-oblastta-sa-bez-piteyna-voda-zaradi-avarii.html", "text": "Няколко района в Пловдив и областта са без питейна вода, съобщиха за  Радио „Фокус“ - Пловдив  от водоснабдителното дружество, обслужващо областта. Заради аварии на водопроводи без питейна вода са живеещите на булевардите „Васил Априлов“, „Шести Септември“, в жк. „Тракия“  бл. 322 и жителите на село Белащица на улиците „Радецки“ и „3-ти Март“. Заради авариен ремонт на сградно водопроводно отклонение без вода са живеещите на ул. „Георги Мамарчев“. Екипи на Дружеството работят по отстраняването на авариите. Не е посочен точен час за възстановяването на водоподаването. \r\nМария РУСЕВА", "date": "2018.12.23", "title": "Пловдив: Няколко района на областта са без питейна вода заради аварии"}
{"url": "http://www.focus-news.net/news/2018/12/23/2605153/evgeni-koev-istorik-golemite-sakrovishta-na-balgariya-sa-starinite-otkriti-tuk-koito-imame-i-ne-izpolzvame.html", "text": "Големите съкровища на България не са златото и среброто, намерени по нашите земи. Те са старините, открити тук, които ние днес имаме, но не използваме. Това каза за  Радио „Фокус“ – Велико Търново  историкът Евгени Коев. Според него това е капиталът ни от миналото, който пази нашата история. „Експонирането и съхраняването на тези паметници, които са запазени до ден днешен, са големите ни съкровища, които могат да се използват в бъдеще“, коментира още историкът. Той уточни, че понякога легендите, свързани с тях, могат да се окажат пагубни. „Още при възстановяването на Българската държава нашите предци са положили своите безценни усилия за събирането на легенди и предания. Голяма част от тях са запазени в томовете на българските народни умотворения. Преданията за такива съкровища в някои случаи не са стари легенди, а са плод на съвременни измислици и въображението на хората. Аз лично съм чувал и са ми споделяли за златния трон на цар Иван Шишман, който бил някъде из пещерите в района на Търново. Чувал съм и за това, че се търси библиотеката на патриарх Евтимий, въпреки че има достатъчно сведения, че тя се е съхранявала в църквата „Св. св. Петър и Павел“ и е унищожена. Има още много такива съвременни измислици, които се доукрасяват от въображението на хората. Тя нямат никаква стойност – нито историческа, нито литературна, към настоящия момент“, посочи Евгени Коев. По думите му това са вредни слухове, които спомагат за разрушаването на малкото старини, които са останали в нашата страна. \r\nЛуиза ТРАНЧЕВА", "date": "2018.12.23", "title": "Евгени Коев, историк: Големите съкровища на България са старините, открити тук, които имаме и не използваме"}
{"url": "http://www.focus-news.net/news/2018/12/23/2605142/ria-novosti-vlastite-na-indoneziya-preduprediha-za-opasnost-ot-novo-tsunami.html", "text": "Властите на Индонезия предупредиха за опасност от ново цунами, което да удари страната, предава  РИА Новости , като се позовава на местни медии. \r\nНа жителите на окръзите Панделанг, Серанг и Южен Лампунг е препоръчано да избягват районите по крайбрежието на Зондския пролив заради опасността от ново цунами. „Серията изригвания на вулкана Кракатау все още продължава, това може да предизвика отново цунами“, цитира агенцията думите на представител на компетентните органи в Индонезия.  \r\nМеждувременно броят на загиналите в резултат на цунамито, което удари Индонезия в събота, продължава да се увеличава. По последни данни жертви на стихията са 222-ма души. \r\nСъгласно разпространените данни, пострадалите са 843-ма души, 28 други са в неизвестност. Сред загиналите няма чужденци, увериха властите.  \r\nГолямата вълна връхлетя бреговете на Южна Суматра и Западна Ява в събота вечер, без да бъде издадено предупреждение за гражданите от компетентните органи, следящи ситуацията.  \r\nСтотици сгради са унищожени от вълната, която удари бреговете  около 21:30 (16:30 часа българско време ) в събота след изригването на вулкана Анак Кракатау, известен като „детето\" на легендарния Кракатау. Бедствието е нанесло щети на девет хотела и 480 къщи в района. \r\nСпасителните екипи претърсват развалините за оцелели. Тереза Герова", "date": "2018.12.23", "title": "РИА Новости: Властите на Индонезия предупредиха за опасност от ново цунами"}
{"url": "http://www.focus-news.net/news/2018/12/23/2605156/faz-politsiyata-v-hamburg-arestuva-predpolagaem-simpatizant-na-islyamska-darzhava.html", "text": "Полицията в северния ханзейски град Хамбург арестува 18-годишен германец, заподозрян в оказване на подкрепа на близкоизточната радикална групировка „Ислямска държава“, съобщава националният ежедневник  Die Frankfurter Allgemeine Zeitung . \r\nЗаподозреният е призовавал в социалните медии за убийства на полицейски служители и вербуването на последователи на групировката. Лицето е предадено на Прокуратурата в Хамбург. Друга информация към момента не се привежда.  Тереза Герова", "date": "2018.12.23", "title": "FAZ: Полицията в Хамбург арестува предполагаем симпатизант на „Ислямска държава“"}
{"url": "http://www.focus-news.net/news/2018/12/23/2605151/usa-today-kak-donald-tramp-i-kongresat-shte-reshat-problema-s-vremennoto-prekratyavane-na-rabotata-na-pravitelstvotoi.html", "text": "Държавният глава на САЩ Доналд Тръмп заяви, че е „напълно готов за много дълго преустановяване на работата на правителството“, но колко време ще бъде необходимо, за да бъде намерен изход от задънената улица и да бъде възобновена работата на държавните органи, зависи по-скоро от това кой ще отстъпи първи, пише Дейвид Фриц в статия за най-тиражирания американски вестник  USA Today . \r\nТръмп и лидерите на Конгреса технически може да сключат споразумение и да възобновят работата на агенциите. Въпреки това ожесточената борба, която бе разпалена след предложението на президента за издигането на стена между Америка и Мексико, може  да попречи на излизането от сложната ситуация във Вашингтон.  \r\nНалице са две сериозни препятствия. Първо, Тръмп и водещите демократи в Сената трябва да постигнат такова споразумение, което да устройва както Камарата на представителите, където мнозинството е на републиканците. След като такова бъде договорено, лидерите може да призоват конгресмените във Вашингтон, да преодолеят процедурната бюрокрация в Сената и да изпратят спорния законопроект на президента за подпис. \r\nПо-долу са дадени някои възможни начини за преодоляване на безизходицата. Бързо постигане на споразумение \r\nОт 14-те случая на прекъсване на работата на правителството, случили се след поемането на власт на Роналд Рейгън, повечето от тях са разрешени в рамките на няколко дни. Засега Тръмп отложи началото на годишното си пътуване до Флорида и се очаква повечето членове на Конгреса да останат във Вашингтон. Ако лидерите може да постигнат съгласие, това споразумение най-вероятно ще трябва да мине през Сената, а след това и през Камарата на представителите. \r\nВ допълнение, Конгресът може бързо да приеме законопроект за финансиране, стига да се изготви по-широко споразумение и да се преодолеят всички процедурни пречки. За държавните служители, които се тревожат за заплатите си, това ще бъде най-добрият сценарий. \r\nВсеки сенатор може да попречи на споразумението, което президентът и повечето други членове на Конгреса подкрепят, в който случай лидерът на мнозинството в Сената Мич Макконъл ще трябва да направи официално предложение за прекратяване на дебата. Ще трябва да мине още ден, преди Сенатът да може да гласува по тази петиция, която трябва да получи най-малко 60 гласа. \r\nТогава Сенатът ще трябва да изчака 30 часа преди гласуването за самия законопроект, въпреки че този срок обикновено се намалява. \r\nАко всичко е направено според правилата, законопроектът ще се върне в Камарата на представителите около Коледа, когато депутатите вече могат да се приберат вкъщи за празниците. \r\nВ случай на такова развитие на събитията ще са необходими няколко дни, за да се разреши ситуацията и да се възобнови работата на правителството, но най-вероятно малко американци ще забележат това. Коледа е официален празник, така че не толкова важно, че държавните служби ще останат затворени на този ден. Тази седмица Тръмп подписа указ, според който по-голямата част от служителите на федералните агенции ще имат почивен ден на Бъдни вечер. Демократите ще изчакат до 3 януари \r\nТръмп е разстроен от факта, че демократите се противопоставят на предложената от него стена, но ще трябва да премине много по-сериозен тест на 3 януари. На този ден демократите ще поемат контрола над Камарата на представителите, което значително ще отслаби позицията на Тръмп в преговорите. \r\nДемократите могат да блокират всяко действие в Сената до началото на януари, когато позициите им ще станат по-силни. Ако бъдат единни, лидерът на малцинството в Сената, Чък Шумер, ще може да устои на предложенията, представени от Тръмп и републиканците от Сената до новата година. С други думи, демократите може просто да изчакат. В този случай, конгресмените ще се приберат вкъщи за коледните празници, а Тръмп ще може да лети до Мар а Лаго. \r\nНо таЗИ стратегия носи със себе си сериозни политически рискове: колкото по-дълго е прекратена работата на правителството, толкова повече ще страдат избирателите. Ако избирателите решат, че едната или другата страна ненужно забавя процеса, това може да повлияе на резултатите от изборите през 2020 г. Кога ще приключи блокадата? \r\nКакто заяви Тръмп, чакането може да продължи дълго, предвид високите залози. По време на предизборната си кампания Тръмп обеща да построи стена на границата с Мексико и консерваторите ще го обвинят, ако не го направи. Демократите са категорично против тази стена - освен това според тях Тръмп е обещал, че Мексико ще плати за нея - и искат да постигнат отстъпки, преди да направят поне една крачка назад. \r\nНай-продължителното спиране на работата на правителството на САЩ е в края на 1995 г. и началото на 1996 г. То продължи 21 дни. През 2013 г. правителството не работи 16 дни. \r\nДемократите могат безкрайно да блокират законопроекта за разходите на Сената, принуждавайки Тръмп да капитулира. Властта на демократите ще се засили на 3 януари. Много е лесно да се види как започна всичко, но е трудно да се каже как ще свърши. Възможно е окончателното решение да бъде определено от резултатите от анкети, които ще покажат кого гласоподаватели обвиняват повече за ситуацията. Тереза Герова", "date": "2018.12.23", "title": "USA Today: Как Доналд Тръмп и Конгресът ще решат проблема с временното прекратяване на работата на правителството?"}
{"url": "http://www.focus-news.net/news/2018/12/23/2605154/blagoevgrad-politseyski-patrul-e-razpolozhen-na-izhoda-na-kresna-v-posoka-kulata.html", "text": "Полицейски патрул с благоевградски регистрационен номер 2905, снабден с радар, е разположен на изхода на Кресна преди включването в магистрала „Струма“ в посока Кулата, предаде репортер на  Агенция „Фокус“ .", "date": "2018.12.23", "title": "Благоевград: Полицейски патрул е разположен на изхода на Кресна в посока Кулата"}
{"url": "http://www.focus-news.net/news/2018/12/23/2605158/krasimir-lalov-prevozvach-izlyazloto-za-kratko-razpredelenie-na-semt-ovete-predizvika-naprezhenie-zashtoto-se-poluchi-taka-che-opredeleni-firmi-monopolizirat-pazara.html", "text": "Излязлото за кратко разпределение на СЕМТ-овете (бел. ред. разпределението на многократни разрешителни за международни превози в Европа) предизвика напрежение в бранша, защото се получи така, че определени фирми монополизират пазара. Това каза зам.-председателят на Национално сдружение на българските превозвачи Красимир Лалов в интервю за  Агенция „Фокус“ . „Нещата, които са във връзка с пакета „Мобилност 1“, са доста затлачени още от самото начало и се предвижда на 10 януари 2019 г. да се потвърди, че няма да имаме болезнен изход. Но напрежението на транспортния бранш в държавата ще се засили още повече, като се има предвид и че в момента назрява още един скандал във връзка с разпределение на ЕКМТ/СЕМТ-овете и валидностите към тях. То излезе в петък, но само за един час беше на сайта на Министерството на транспорта, информационните технологии и съобщенията и беше премахнато, защото се получи недоволство от транспортния бранш. Получи се така, че определени фирми монополизират пазара – нещо, което е недопустимо нито за Европейския съюз, нито са някоя друга нормална държава. Напрежението ескалира и това разпределение беше свалено от сайта на Министерството, но фирмите вече го бяха получили и в момента тече ескалация на напрежението, защото никой нищо не казва. Не се предвижда никаква спешна среща“, каза още Лалов. \r\nТой обясни, че обикновено СЕМТ-овете се раздават в началото на декември, защото има много документи за транспорт между трети държави. „А в момента е 22 декември и официалното разпределение още не е излязло, тъй като беше свалено и беше обяснено, че това е било нещо като експериментално разпределение. А вече няма време, транспортните фирми няма накъде да ходят, като нямат подписани договори. В следствие на което ескалацията на напрежението на това разпределение и сбирката на 10-и в Брюксел просто ще прелее всякаква търпимост на транспортните фирми. Те и без това са изправени до стената и фалитът пред тях просто е предначертан. Така че проблемът е огромен и не ми е ясно защо нямаме никаква реакция от Министерството“, заяви Лалов и посочи, че е опитал безуспешно да се свърже по телефона с министъра на транспорта.  \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.12.23", "title": "Красимир Лалов, превозвач: Излязлото за кратко разпределение на СЕМТ-овете предизвика напрежение, защото се получи така, че определени фирми монополизират пазара"}
{"url": "http://www.focus-news.net/news/2018/12/23/2605130/kathimerini-kipar-otricha-da-e-provezhdano-savmestno-voennomorsko-uchenie-mezhdu-turtsiya-i-sasht.html", "text": "Република Кипър отрече информацията за провеждането на турско-американски съвместни военни учения в неговата Изключителна икономическа зона (ИИЗ), съобщава електронното издание на водещия атински ежедневник  Kathimerini , като припомня, че съответното бе обявено от Министерството на отбраната в Анкара.  \r\nСпоред източници на изданието все пак е имало учения, но те са били на военнослужещи от САЩ и Франция. Турция на свой ред е провела самостоятелно военноморски учения в района. \r\nАмериканска фрегата, която защитава изследователската платформа на Exxon Mobil в Блок 10 в ИИЗ на Кипър, е била задействана в съвместните военноморски учения  Frenc-US, твърдят същите източници на изданието.  \r\nПрипомня се, че Франция получи права за проучване за добив на нефт и газ в съседния Блок 11. . Тереза Герова", "date": "2018.12.23", "title": "Kathimerini: Кипър отрича да е провеждано съвместно военноморско учение между Турция и САЩ"}
{"url": "http://www.focus-news.net/news/2018/12/23/2605157/nikolay-chunchukov-kmet-na-rayon-iztochen-v-plovdiv-nad-200-nezakonni-postroyki-sa-premahnati-v-kv-stolipinovo-prez-tazi-godina.html", "text": "Над 200 незаконни постройки са премахнати в кв. „Столипиново“ през тази година. Това каза за  Радио „Фокус“ - Пловдив  Николай Чунчуков, кмет на Район „Източен“. Той добави, че това са търговски и жилищни обекти. По думите му все още продължава да има незаконни постройки. „Няма как за една година да премахнем всички, които години наред са били изграждани. Разполагаме с двама служителите, които се занимават с незаконното строителство. С този ресурс не е малка бройката, която сме констатирали, както и обектите, които сме премахнали. Още при самото констатиране и връчването на заповедите голяма част от хората сами започват да премахват търговските обекти, което ни улеснява, защото спестяваме средства и няма нужда от ангажиране на полиция. Има не само разбиране, но и усещане в жителите на квартала, че идва вече краят на тези търговски обекти“, каза Чунчуков.  \r\nПо думите му продължава премахването на незаконните обекти по ул. ‚Крайна“. „Започнахме от последната автобусна спирка на улицата. Там се намират 5 блока, които са успоредно един до друг. Изчистили сме пространството между три от тях, като там имаше над 200 незаконни обекта. Съставили сме констативни протоколи и заповеди за премахване на собствениците на обектите около останалите два блока. В началото на следващата година това пространство между петте блока изцяло ще бъде изчистено. Там има жилищни постройки и търговски обекти“, каза още Чунчуков.  \r\nПо думите му и на други места се появяват незаконни обекти, които обаче ще бъдат отстранени. Районното кметство е направило схеми за законно разполагане на обекти за търговия. „Почти всички места вече са заети. Тези хора, които са търгували незаконно, не са заплащали такси, но вече по съответния ред са получили разрешение от нас и заплащат всички необходими такси за ползването на терените. През следващата година имаме намерение да продължим с тези действия, ще изработим и предоставим още няколко такива терена за разполагане на търговски обекти специално в кв. ‚Столипиново“, за да може собствениците, на които премахваме обектите, ако желаят да извършват търговска дейност, да подадат документи, да получат разрешение и да започнат да извършват дейността, както всички останали жители на града“, каза още Чунчуков. \r\nМария РУСЕВА", "date": "2018.12.23", "title": "Николай Чунчуков, кмет на Район „Източен“ в Пловдив: Над 200 незаконни постройки са премахнати в кв. „Столипиново“ през тази година"}
{"url": "http://www.focus-news.net/news/2018/12/23/2605159/shumen-vremenno-e-ogranicheno-e-dvizhenieto-po-pat--2-kaspichan-varna-sled-razklona-za-zaychino-oreshe-v-posoka-varna-poradi-patnotransportno-proizshestvie.html", "text": "Временно е ограничено е движението по път І-2 Каспичан - Варна след разклона за Зайчино ореше в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост по обходен маршрут по автомагистрала „Хемус\".", "date": "2018.12.23", "title": "Шумен: Временно е ограничено е движението по път І-2 Каспичан - Варна след разклона за Зайчино ореше в посока Варна поради пътнотранспортно произшествие"}
{"url": "http://www.focus-news.net/news/2018/12/23/2605160/krasimir-lalov-prevozvach-razlichni-branshovi-organizatsii-gotvyat-zatvaryane-na-granichni-punktove-po-vreme-na-praznitsite-zaradi-lipsata-na-semt-ove.html", "text": "Различни браншови организации готвят затваряне на гранични пунктове по време на празниците заради липсата на СЕМТ-ове . Това каза зам.-председателят на Национално сдружение на българските превозвачи Красимир Лалов в интервю за  Агенция „Фокус“  във връзка с това, че все още не е излязло разпределението на многократните разрешителни (СЕМТ-ове) за международни превози в Европа. „Доколкото успях да разбера, някои колеги са решили да затварят ГКПП „Кулата“, някои – ГКПП „Калотина“, други – ГКПП „Капитан Андреево“, и това са хора от различни браншови организации, които са обединени от това, че СЕМТ-овете за тази година още ги няма и не е ясно при какви условия за разпределени тези валидности и кой е допуснал монопол на пазара. Много от тези неща трябва да се изяснят и затова тези процеси ще бъдат неконтролируеми. И в момента точно това се опитваме да направим – все пак да успеем да разберем къде какво ще се случи, защото по тия светли християнски празници това не е най-доброто. Но за жалост, протестите са спонтанни и се очакват през следващите дни“, обясни Лалов. \r\nТой посочи, че това заедно с пакета „Мобилност 1“ е сред нещата, които разделят Европа на две скорости. „Нашите хотели нямат персонал, нашите транспортни фирми също закъсват за персонал, всякакви други фирми от икономиката – също. Двете скорости на Европа са реално нещо и ако някой не го вижда, просто съжалявам. Ние икономически закъсваме точно заради липса на персонал и ще продължаваме да закъсваме още повече, защото нас ни изпомпват. Всеки, който е бил в чужбина и се е срещал с българските общности там, знае, че те се увеличават нон стоп и то поради две много ясни причини – медицинско обслужване в държавата и обучение. Те казват, че не е толкова заради парите, които получават, а защото са сигурни в тези държави заради социалните придобивки – безплатно здравеопазване и много добро обучение. Това е факт неоспорим и ние просто оставаме без хора, топим се като нация, заяви Лалов и посочи, че точно върху този въпрос трябва да работи много здраво българското правителство. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.12.23", "title": "Красимир Лалов, превозвач: Различни браншови организации готвят затваряне на гранични пунктове по време на празниците заради липсата на СЕМТ-ове"}
{"url": "http://www.focus-news.net/news/2018/12/23/2605162/stela-semerdzhieva-psiholog-praznitsite-sa-povod-da-se-obarnem-kam-sebe-si-i-da-si-napravim-ravnosmetka-za-izminalata-godina.html", "text": "Празниците са повод да се обърнем към себе си и да си направим една равносметка, за да разберем в какво сме успели и в какво не през изминалата година, какви избори сме направили и от какво сме се отказали. Това каза за  Радио „Фокус“ - Бургас  психологът Стела Семерджиева по повод наближаващите коледни и новогодишни празници. По думите ѝ така ще си отговорим на въпросите какво сме казали и какво сме премълчали, какво сме си простили, колко прегръдки сме си позволили и колко не сме посмели. Тя уточни, че с равносметката си за изминалата година хората ще си дадат сметка на кои въпроси ще продължат да търсят отговори и през следващата година и с кои събития са увеличили вярата в себе си.  \r\n„Наред с материалните подаръци за нашите близки и любими хора е важно да не забравяме и подаръците за душата“, заяви психологът. По думите ѝ най-хубаво би било да си осигурим възможност да сме заедно всички. „Бихме могли да си дадем внимание, да отворим сърцата си един за друг, защото често в забързаното ежедневие не ни остава време да за това. Не че бихме могли да върнем пропуснатите моменти, но бихме могли да поговорим с всеки един от нашите близки, с които сме заедно по празниците“, добави специалистът. По думите ѝ е важно да споделяме вълненията, радостите си и препятствията, през които сме минали и въобще истински важните за нас неща. „Можем да си подарим и прегръдка, тя е един истински подарък както за тялото, така и за душата. Да се възползваме от този момент, когато всички физически сме заедно и да преживеем близост с важните хора, които живеят далеч от нас и не се виждаме често“, допълни Семерджиева. Според нея ако позволим и на фантазията ни да се развихри, бихме могли да измислим нещо, с което да се забавляваме всички и да позволим на детето в нас да се развихри. „Вместо да преяждаме и да очакваме някой пасивно да ни забавлява от телевизията, можем да използваме креативността си и да измислим игра, в която да участваме всички и да превърнем празника в незабравимо преживяване“, уточни психологът. \r\nДеница ДИМИТРОВА", "date": "2018.12.23", "title": "Стела Семерджиева, психолог: Празниците са повод да се обърнем към себе си и да си направим равносметка за изминалата година"}
{"url": "http://www.focus-news.net/news/2018/12/23/2605161/rumyana-glavcheva-ekspert-seizmolog-dopisen-chlen-na-bani-seriya-ot-zemetreseniya-se-realizira-v-banatskata-zona-na-sarbiya.html", "text": "Земетресението с магнитуд 4.1 (Европейски сеизмологичен център), съответно 4.2 (Белградска обсерватория), станало днес в неделя в 7:33 сутринта местно време, е в гранична територия между Сърбия и Румъния. Епицентърът на земетресението е в Южнобанатски окръг, Войводина, Сърбия. В епицентралния район е град Вършац (54 369 жители / 2002 г) който е разположен в югоизточния край на Панонската низина, в подножието на Вършачка планина. Това съобщи за Агенция \"Фокус\"  Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) . \r\nТова земетресение се случва след 6 микротруса с магнитуд не по-голям от 2.4, регистрирани през последните близо 16 чáса. Досега то е последвано само от два труса според регистрациите в Сърбия и Румъния; по-силният от тях е с магнитуд 3.7-3.8. Основното земетресение от 7:33 е усетено в епицентъра с интензивност до VI степен по 12-степенната скáла (афтершокът с магнитуд 3.8 – с една степен по-ниска интензивност). Сътресение с тази сила е в състояние да предизвика слаби щети в епицентралния район – селищата Пладнище и Алибунар. Усетено е в столицата Белград (на около 60 км юг-югозападно от епицентъра), в Нови Сад (на 90 км западно) и в крайния запад на Румънски Банат (Тимишоара – 60 км северно, Решица – 90 км източно и др.). \r\nСерията земетресения се реализира в Банатската сеизмична зона, която е разположена между Панонската депресия и Карпатския планински масив. Тази зона е локализирана в граничен район между Румъния и Сърбия, на юг, и Унгария, на север. Там не са отбелязвани земетресения с магнитуд надвишаващ 5.6. Характерно за най-силните земетресения в зоната е реализиране на поне два максимални труса в кратък период от време, всеки от тях последван от собствена афтершокова поредица. \r\nЗеметресение в Сърбия, запомнено от близкото минало, стана в началото на ноември 2010 в района на Кралевац, на 165 км южно от днешната активност. Магнитуд 5.5 повреди около 6 хиляди сгради, от които 138 непоправимо. От труса имаше две човешки жертви и над 100 ранени.", "date": "2018.12.23", "title": "Румяна Главчева, експерт-сеизмолог, дописен член на БАНИ: Серия от земетресения се реализира в Банатската зона на Сърбия"}
{"url": "http://www.focus-news.net/news/2018/12/23/2605165/inzh-emiliya-darakchieva-inspektsiya-po-truda-smolyan-proverki-na-targovskite-obekti-v-pamporovo-se-izvarshvat-ot-nachaloto-na-dekemvri.html", "text": "От началото на месец декември 2018 г. Дирекция „Инспекция по труда“ - Смолян извършва контрол на търговските обекти на територията на зимния курорт Пампорово. Това каза за  Радио „Фокус“ – Смолян  инж. Емилия Даракчиева, директор на Дирекцията. По думите ѝ приоритет при проверките е спазване на законодателните изисквания за възникване и осъществяване на трудовите правоотношения. Сред тях са наличието на сключен и регистриран в НАП писмен трудов договор, заплащането на труда, работното време, както и осигуряване на здраве и безопасност при работа. „Проверките на обектите на зимния курорт се извършват съвместно с Областна дирекция на МВР – Смолян, и други контролни органи\", поясни инж. Даракчиева. \r\nТя отбеляза, че при проверките се контролира и спазването на изискванията за работещите на открито. „При работа на открито работодателят е длъжен да се съобразява с подадените червени и оранжеви кодове за опасни метрологични условия – снеговалеж, дъжд, вятър, ниска температура, мъгла. Да прецени доколко тези неблагоприятни климатични условия могат да застрашат живота и здравето на работниците му и да вземе съответните мерки за минимизиране на рисковете. Такива мерки могат да бъдат промяна на работното време, въвеждане на по-чести почивки, промяна на възлаганата работа с по-безопасна такава, осигуряване на подходящи лични предпазни средства и на помещения с условия за възстановяване на топлинния баланс на организма, топли напитки, осигуряване на наблюдение или средства за комуникация за работещите на открито на изолирани работни места, осигуряване на долекарска и първа медицинска помощ и т.н.“, уточни инж. Даракчиева. Всички тези мерки са описани в Наредба № РД-07-3 за минималните изисквания за микроклимата на работните места, каза още тя. \r\nНели ГЕРГЬОВСКА", "date": "2018.12.23", "title": "Инж. Емилия Даракчиева, „Инспекция по труда“ – Смолян: Проверки на търговските обекти в Пампорово се извършват от началото на декември"}
{"url": "http://www.focus-news.net/news/2018/12/23/2605164/tass-dmitriy-peskov-uveri-putin-ne-se-plashi-ot-nikakvi-vaprosi.html", "text": "Няма такива въпроси, на които държавният глава на Руската федерация Владимир Путин да се страхува да отговори. Това увери говорителят на Кремъл Дмитрий Песков в предаване за телевизионния канал „Россия-1“, предава  TACC .  \r\n„Не, абсолютно няма. Когато даде да му се задават въпроси, той знаеше, че украинският журналист няма да го попита за успехите на руската икономика“, отбеляза Песков, коментирайки Голямата пресконференция, която руският президент даде по-рано тази седмица, и въпросите, зададени на Путин от негови критици. „Именно той им даде думата. Не показва ли това по най-добър начин, че е отворен за всякакви сериозни въпроси и да им отговаря?“, припомни говорителят на Кремъл.  \r\nПесков разкри, че следващата „Пряка линия“ с държавния глава на Русия ще се проведе преди майските празници догодина.  Тереза Герова", "date": "2018.12.23", "title": "ТАСС: Дмитрий Песков увери: Путин не се плаши от никакви въпроси"}
{"url": "http://www.focus-news.net/news/2018/12/23/2605166/the-national-interest-pet-mesta-ot-koito-prez-2019-ta-godina-mozhe-da-zapochne-treta-svetovna-voyna.html", "text": "Светът успява да избегне войни между големите държави от 1945 г. насам, въпреки че САЩ и СССР няколко пъти бяха на път да превърнат Студената война в гореща. След падането на Берлинската стена войната между суперсилите изглежда немислима. Сега, когато мощта на Китай продължава да расте, а Русия решително отхвърля нормите на международното право, перспективата от конфликт отново стана реална, пише Робърт Фарли от Военния колеж на сухопътните войски на САЩ в авторска статия за американското списание   The National Interest . Авторът изрежда пет места, от които според него през следващата година може да пламне Трета световна война.  Южнокитайско море \r\nЮжнокитайско море се оказа в центъра на търговската война между САЩ и Китай. Засега този конфликт е под формата на размяна на сурови изявления, налагане на мита и различни други търговски ограничения. Наскоро САЩ и Канада ескалираха този конфликт, като арестуваха ръководителя на китайската технологична компания Huawei, което провокира Китай да предприеме мерки срещу канадците и американските компании. \r\nДосега САЩ и Китай не са установили ясна връзка между тази търговска война и продължаващите спорове в Южнокитайско море. Въпреки това, тъй като отношенията между двете страни продължават да се влошават, една от тях може да надхвърли словесните заплахи, тарифите и подаването на правни документи. В действителност, ако Китай и САЩ стигнат до заключение, че техните търговски отношения (които са послужили като основа за глобалния икономически растеж през последните две десетилетия) са изложени на сериозен риск или е възникнал допълнителен конфликт, един от тях може да реши да „хвърли ръкавицата“ в Южнокитайско море. Украйна \r\nСветът си спомни Украйна след инцидента в Керченския проток. Независимо от това кой е провокирал този инцидент - Русия или Украйна (очевидно е, че и двете правителства изиграха определена роля в това) – превземането на украинските кораби възобнови напрежението в контекста на кризата, която утихна няколко години. Съобщението на украинското правителство за въвеждането на военно положение показва вероятността от размирици в Украйна. \r\nЗаслужава да се отбележи, че Русия очевидно не се интересува твърде много от нарушаването на статуквото в навечерието на изборите в Украйна, а украинското правителство все още няма възможност значително да промени ситуацията на място. Предстоящите избори вероятно няма да променят първоначалния баланс на силите, но може да внесат елемент на несигурност. Предвид продължаващите напрежения между Русия и САЩ, дори една малка промяна може да застраши несигурния баланс, в резултат на което Източна Европа може да се потопи в хаос. Персийския залив \r\nПродължаващата политическа и военна криза в Близкия изток вече стана обичайно явление. Икономическият натиск върху Иран продължава да нараства, тъй като САЩ продължават да предприемат по-агресивни мерки за ограничаване на търговията. Войната на Саудитска Арабия с Йемен едва ли ще приключи в обозримо бъдеще и въпреки интензивността на войната в Сирия, САЩ и Русия продължават да помагат на своите партньори и поддръжници. \r\nТози конфликт обаче може да се разпали по всяко време с нова сила. Политическите вълнения в Иран може да дестабилизират целия регион, или да подтикнат властите в Техеран към агресивно поведение. Напрежението между кюрди, турци, сирийци и иракчани може по всяко време да прерасне в открит конфликт. В допълнение, непредсказуемият лидер на Саудитска Арабия непрекъснато демонстрира склонността си да поема рискове, въпреки факта, че шепотът за стабилността на кралството става все по-силен. Като се има предвид стратегическото значение на този регион, всяка нестабилност може да доведе до конфликт между САЩ, Русия или дори Китай. Корейският полуостров \r\nНаистина, през последната година напрежението на Корейския полуостров намаля значително, тъй като Ким Чен-ун проявява известна сдържаност по отношение на ядрените и ракетните тестове, а американският президент Доналд Тръмп понижава тона на реториката по отношение на Пхенян. Струва си да се отбележи, че сега вероятността за мира е много по-висока, отколкото във всеки друг момент от средата на 90-те години насам. \r\nВъпреки това остават много опасности. Американският президент постави авторитета си на карта, обявявайки споразумение със Северна Корея, но въпреки това Пхенян продължава да изгражда свои собствени ядрени оръжия и балистични ракети. Съветниците на президента Тръмп са наясно и това фундаментално противоречие е много тревожно за тях. Ако Тръмп се обиди на Ким Чен-ун, ако някой в администрацията се опита да наруши споразумението, ако лидерът на Пхенян се обиди на колегата си във Вашингтон, тогава връзката между двете страни може да бъде скъсана и нещата да се влошат. Освен това Китай и Япония не са напълно съгласни с помирението между Южна Корея и Северна Корея, въпреки че скептицизмът им е продиктуван от различни причини. Така ситуацията със Северна Корея остава много по-опасна, отколкото предполагат оптимистите. Непредсказуемост? \r\nНякога полковник, работещ във Военния колеж на САЩ, каза: „САЩ направи неверни прогнози за всички конфликти, започвайки с Корейската война. Защо мислим, че в случая с Третата световна война всичко ще бъде различно? ” \r\nГолемите сили обикновено изразходват своите дипломатически, военни и политически ресурси за това, което считат за най-сериозните конфликти, с които се сблъскват. На по-маловажните, от тяхна гледна точка, отделят малко внимание, а понякога именно те могат да прераснат в сериозни конфронтации, преди някой изобщо да забележи какво се случва. Опустошителен конфликт може да започне в балтийските държави, в Азербайджан, в Кашмир или дори във Венецуела, но в САЩ, Китай и Русия досега не обръщат внимание на това. Така третата световна война може да започне от най-неочакваното място. Изводите \r\nДали светът стана по-опасен сега, отколкото бе преди година? Може би не, въпреки че влошаването на отношенията между Китай и САЩ не предвещава нищо добро за бъдещето. Потенциалните фокуси може да се променят с времето, но фундаменталната основа на конфликта - упадъкът на американската военна хегемония и международният ред, означава, че близкото бъдеще ще бъде по-опасно от близкото минало. Тереза Герова", "date": "2018.12.23", "title": "The National Interest: Пет места, от които през 2019-та година може да започне Трета световна война"}
{"url": "http://www.focus-news.net/news/2018/12/23/2605170/sport-ludogorets-v-seriya-ot-17-macha-bez-zaguba.html", "text": "Шампионът Лудогорец попадна в „Топ 10“ на тимовете с най-дълги серии без загуба в своите шампионати. Орлите нямат поражение в Първа лига вече 17 поредни мача, като в същата серия се намират още френският гранд Пари Сен Жермен и мексиканският Клуб Америка. С по 19 срещи без загуба са Ливърпул, Ред Бул Залцбург и Раднички Ниш. Друг сръбски тим е лидер в класацията - Цървена звезда не е губил в 36 мача. \r\nВенцислав ДРАГОМАНОВ", "date": "2018.12.23", "title": "Спорт: Лудогорец в серия от 17 мача без загуба"}
{"url": "http://www.focus-news.net/news/2018/12/23/2605163/krasimir-lalov-prevozvach-dvete-godini-prez-koito-tryabvashe-da-dogovaryame-paketa-mobilnost-byaha-prospani.html", "text": "Двете години, през които трябваше да договаряме пакета „Мобилност“, бяха проспани. Това каза зам.-председателят на Национално сдружение на българските превозвачи Красимир Лалов в интервю за  Агенция „Фокус“ . \r\nНа въпрос дали правителството реагира адекватно на проблемите на българските превозвачи, Лалов посочи, че не вижда никаква адекватна реакция. „Явно някои хора не осъзнават какво означава транспортът за тази държава. И онези 17 млрд. лв., които той вкарва в Брутния вътрешен продукт на държавата. Така че явно нещата са опрели до кокал и през тези две години, в които ние трябваше да договаряме пакета „Мобилност“, са били проспани. Защото много държави успяха да договорят условия, които да ги удовлетворяват. А всичко в момента се прави от тези силни икономически държави, защото на тях им трябва работна ръка, а не заради условията, при които работят нашите работници“, заяви Лалов и посочи, че нашите работници работят при най-добрите условия при цяла Европа и с най-добрите камиони.  \r\n„Така че всичко това е поставено извън фокус и се акцентира върху неща, които не са верни – че всичко се прави заради условията на труд и заради това нашите работници да се чувстват нормално, а те досега не са се чувствали ненормално. Изобщо, всичко е изкривено и вместо нашето правителство да удари по масата, в момента ние не виждаме нещо, което да може да принуди силните в икономическо отношение страни да преразгледат своята позиция. Защото не е тайна, че например на Германия й трябват още 65 хиляди шофьори, тъй като само там през тази година се пенсионират толкова и те няма откъде да ги вземат. Да не говорим и за Франция, Белгия и Холандия. Така че нещата опират до друго и всеки човек, който пътува из чужбина – например аз бях преди два дни в Германия, може да каже пред магазините им колко свободни позиции за работа има и колко работници търсят. Германия в момента се нуждае от още 1 милион души работна ръка, която ще бъде изпомпана от нас. И при нас какво ще остане, кой ще плаща данъци? Въобще, проблемът е много по-голям, отколкото някой се опитва да го представи. И е крайно време да се удари по масата и да се каже: „Стига!“. Защото ние всички сме в един Европейски съюз, а не сме донори на някои европейски държави“, заяви Лалов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.12.23", "title": "Красимир Лалов, превозвач: Двете години, през които трябваше да договаряме пакета „Мобилност“, бяха проспани"}
{"url": "http://www.focus-news.net/news/2018/12/23/2605168/vecher-makedoniya-zhelko-yoksimovich-prodade-tivat-na-makedontsite.html", "text": "Двадесетина дни преди новата 2019 година, туристическите агенции продават атрактивни туристически предложения както за квартали в европейските метрополии, така и за отдалечени дестинации, предава вестник  „Вечер“ . \r\nТази година е истински хит за Нова година да бъдеш на площада в Тиват и да се поздравиш с песните на сръбската поп звезда Желко Йоксимович. От туристическа агенция \"Савана\" казват, че през последните няколко години много често се пътува в съседство, където някоя музикална звезда пее на открито. „Вечер“ пише, че опитът от последните години от страна на няколко туристически агенции показва, че македонските граждани пакетират куфарите си за далечните дестинации през януари, за да бъдат намерени на морския бряг на Бали, Тайланд... за което са готови да похарчат повече от 2000 евро на човек. \r\nНова година в далечните Малдиви и Бахами струва от 2000 до 4000 евро на човек, главно поради скъпите самолетни билети, които са най-високи за този период на годината. \r\nСъобщава се, че все пак в списъка тази година  са открити традиционни градове и места от региона като Солун, Атина, Пелопонес, Белград, Нови Сад и салашите във Войводина, Златибор като зимна идилия, Будва, Дубровник, София, Банско, Букурещ или Будапеща.  В по-скъпите предложения интересът е по-голям за Милано, Рим, Истанбул, но също и Анталия и Алания, след това Париж, Барселона, Дубай, Краков и Прага, Братислава, Лондон, Амстердам, Истанбул, Москва, Кот д'Азур, Малта, предава Радио „Фокус“ в рубриката „Балкански туристически часовник“. \r\nВестникът съобщава, че се свързал с няколко туристически агенции, откъдето е информиран, че цените за по-близките големи балкански градове са от 100 до 300 евро. По-ниски са, защото обикновено се пътува с автобус, а за по-далечни дестинации в Европа се използват самолетни пътувания, така че цената е по-висока и достига около 500 евро на човек. Някои от тези договорености включват посрещане на Нова година и галавечерята, а където се заплаща, струва допълнително от 30 до 50 евро. Туристическите служители казват, че най-често гражданите са разделени в избора – те или искат да намерят да им излезе евтино, или се интересуват от по-скъпи и луксозни пътувания. Винаги интересна за средното поколение е офертата за Дубай, където посрещането на Нова година ще струва от 900 до 1500 евро в зависимост от категорията за настаняване. Новогодишна почивка в Тайланд от 11 дни и 9 нощувки македонските агенции предлагат на цена от 1000 евро. Коледа в Израел за 7 нощувки със самолет промоционално струва 999 евро. Тези, които искат и в зимни условия да се наслаждават на сините води на Адриатическо море, се подготвят да заминат за Будва, Тиват или Дубровник. В тези крайбрежни градове има и парти на известни музикални звезди. В някои от офертите за Будва има възможност за посещение и на Острожкия манастир. \r\nСъобщава се, че голяма част от македонците ще отпразнуват Нова година в балканските СПА и ски курорти като Копаоник, Върнячка баня и Сокобаня, както и Банско, Боровец и Сандански. Тези цени варират от 150 до 250 евро на човек. Пет дни в Рим или Париж струват около 380 евро, а в Милано, Прага, Братислава, Виена е малко по-евтино и излиза 280 евро. Новогодишното пътуване за Верона и Венеция се предлага на цена 185 евро. „Пътническата застраховка е задължителна, но туристите трябва да имат предвид, че по време на резервацията е необходим и бакшишът за местния водач и шофьор в размер на 20 евро на човек“, напомнят туристическите служители и добавят, че при пътуване трябва пътниците да се информират дали транзитът на самолета до града е платен или трябва да си го организират сами.  \r\nВ списъка на туристическите агенции бяха намерени македонските хотелски резервации в Охрид, Струга, Пелистер, Попова Шапка, Берово и Маврово. Тези, които предпочитат да бъдат в собствената си страна, в зависимост от това дали се интересуват от две или три нощувки, но и за услуга с по-ниска или по-висока категория, на човек трябва да заделят от 100 до 400 евро. За любителите на виното тази година има интересни оферти от няколко винарни, за които има солиден интерес. Според медията, ако македонците не отидат на едно от тези пътувания и си останат у дома, все пак ще трябва да се подготвят за Нова година, а за това ще им трябват поне 5000 до 7000 денара. \r\nПри липсата на официална статистика \"Вечер\" анализира, че ако официално в страната има близо 500 хиляди домакинства и ако всеки от тях похарчи около 100 евро за храна, напитки и подаръци за семейството, тогава става дума за цифра от 50 милиона, която може да бъде дори по-висока. Тази сума се увеличава, ако се пътува в чужбина или се забавляват в кафене, ресторант или дискотека, а за менюто са платили 1000 или 6000 денара.", "date": "2018.12.23", "title": "„Вечер“ (Македония): Желко Йоксимович продаде Тиват на македонците"}
{"url": "http://www.focus-news.net/news/2018/12/23/2605167/nikolay-chunchukov-kmet-na-rayon-iztochen-v-plovdiv-nyakolko-sa-aktsentite-v-rabotata-prez-sledvashtata-godina.html", "text": "Няколко са акцентите в работата през следващата година. Това каза за  Радио „Фокус“ - Пловдив  Николай Чунчуков, кмет на Район „Източен“. Един от важните такива е предстоящото откриване на пристройката към Детска ясла „Веселушка“. Ще се оформят на места, където е възможно, нови паркинги в междублокови пространства, на местата на премахнатите гаражи. Част от вътрешнокварталните улици, които се нуждаят от основен ремонт, ще бъдат основно преасфалтирани, ще се положат и нови тротоарни настилки. Предстои да се направи ново футболно игрище на ул. „Крайна“. „Още едно футболни игрище сме заложили в близост до ДГ „Чайка“. В НУ „П. Р. Славейков“ сме се заели с проектирането на „зелена стая“. Мисля, че в страната няма подобни „зелени стаи“ за провеждане на занятия на открито“, каза още районният кмет. Ще се подмени осветлението на вътрешноквартални улици с LED осветление. Чунчуков добави още, че районната администрация е работила по 4 проекта през последните четири години. Ще се обърне внимание към кандидатстването по проекти за интеграция на децата от етническите групи, както и към такива за трудно подвижни възрастни и болни хора. \r\nМария РУСЕВА", "date": "2018.12.23", "title": "Николай Чунчуков, кмет на Район „Източен“ в Пловдив: Няколко са акцентите в работата през следващата година"}
{"url": "http://www.focus-news.net/news/2018/12/23/2605169/premierat-boyko-borisov-izprati-saboleznovatelna-telegrama-do-prezidenta-na-indoneziya-dzhoko-uidodo.html", "text": "Министър-председателят Бойко Борисов изпрати съболезнователна телеграма до президента на Република Индонезия Джоко Уидодо, съобщиха от  правителствената информационна служба . “От името на правителството на Република България и от свое име изказвам най-дълбоки съболезнования за многобройните жертви на разрушителното цунами в Зондския пролив, между островите Ява и Суматра”, казва премиерът Борисов в съболезнователния адрес.  \r\n“В този трагичен момент моля, Ваше превъзходителство, да предадете най-искреното ни съчувствие към болката на семействата и близките на загиналите и на приятелския индонезийски народ”, посочва министър-председателят. Той пожела и бързо възстановяване на всички пострадали при природното бедствие.", "date": "2018.12.23", "title": "Премиерът Бойко Борисов изпрати съболезнователна телеграма до президента на Индонезия Джоко Уидодо"}
{"url": "http://www.focus-news.net/news/2018/12/23/2605172/plovdiv-zasileno-e-politseyskoto-prisastvie-v-grada-patnite-nastilki-sa-suhi.html", "text": "Засилено е полицейското присъствие в Пловдив, предаде репортер на  Радио „Фокус“ - Пловдив . Патрули са позиционирани в района на бул. „Санкт Петербург“ и под моста на бул. „Найчо Цанов“. Те проверяват за неправоспособни и употребили алкохол водачи, за спазване на скоростните режими, както и за технически неизправни моторни превозни средства. Пътните настилки в града са сухи. Движението е натоварено в централна градска част.  \r\nОграничено е движението на камиони над 12 тона през прохода Троян - Кърнаре, както и движението на камиони с обща маса над 12 тона по пътя Поповица - Болярци. Срокът е до 2 януари 2019 г. Обходният маршрут е по път Поповица - Садово - Кочево - Болярци. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Повишена е опасността от падащи камъни по направленията Асеновград - Смолян, Юговско ханче - Югово - Лъки - Здравец и Кричим - Стамболийски. \r\nМария РУСЕВА", "date": "2018.12.23", "title": "Пловдив: Засилено е полицейското присъствие в града, пътните настилки са сухи"}
{"url": "http://www.focus-news.net/news/2018/12/23/2605174/burgas-natovaren-e-trafikat-po-avtomagistrala-trakiya-v-posoka-sofiya.html", "text": "Натоварен е трафикът по автомагистрала „Тракия“ особено в посока София. Това съобщи за  Радио „Фокус“ – Бургас  дежурният от Областно пътно управление. В останала час от областта движението също е интензивно. Пътищата са сухи и нормално проходими, видимостта е нормална. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходен маршрут: общинския път Черноморец – Созопол. Срокът е до 31 май 2019 г.  \r\nИнтензивно се осъществява движението по основните бургаски улици и булеварди на Бургас. Натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в жилищен комплекс „Меден Рудник“. По-интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.12.23", "title": "Бургас: Натоварен е трафикът по автомагистрала „Тракия“ в посока София"}
{"url": "http://www.focus-news.net/news/2018/12/23/2605173/beliyat-dom-chastichnoto-preustanovyavane-na-rabotata-na-pravitelstvoto-mozhe-da-prodalzhi-do-nova-godina.html", "text": "Директорът по бюджетните въпроси на Белия дом Мик Мълвани предупреди, че частичното блокиране на правителството може да продължи до Нова година или дори повече, предава  AFP . \r\n„Много е възможно това блокиране да продължи след 28-ия и дори в новия Конгрес\", заяви Мълвани в изявление за американски телевизионен канал, коментирайки безизходицата за финансирането на стената на границата между САЩ и Мексико. \r\nТова е третото частично закриване на правителството през годината, въпреки че Републиканската партия, от която е Тръмп, все още контролира Камарата на представителите и Сената. Демократите ще поемат контрола на 3 януари. Тереза Герова", "date": "2018.12.23", "title": "Белият дом: Частичното преустановяване на работата на правителството може да продължи до Нова година"}
{"url": "http://www.focus-news.net/news/2018/12/23/2605176/blagoevgrad-natovaren-e-trafikat-po-avtomagistrala-struma-i-glaven-pat-e-79-patnite-nastilki-sa-prohodimi-pri-zimni-usloviya.html", "text": "Натоварен е трафикът по автомагистрала „Струма“ и главен път Е-79, няма образували се задръствания, предаде репортер на  Радио „Фокус“ – Пирин . Интензивно е движението в района на пътен възел „Симитли“ и в Кресненското дефиле. До този момент няма регистрирани тежки пътни инциденти. Полицейското присъствие е засилено като на много места са разположени полицейски патрули, които следят за спазване правилата за движение и недопускането на опасни ситуации, които могат да доведат до усложняване на пътната обстановката. Пътищата в региона са проходими при зимни условия. През целия зимен сезон повишена опасност от падащи камъни има в Кресненското дефиле и в района на Предел, затова в тези райони движението трябва да се извършва особено внимателно. Водачите е необходимо да спазват дистанция, както и да съобразяват скоростта си, така че да могат да реагират, ако се случи свличане на скална маса. В областта няма ремонтни дейности. \r\nЛора КАЛЧЕВА", "date": "2018.12.23", "title": "Благоевград: Натоварен е трафикът по автомагистрала „Струма“ и главен път Е-79, пътните настилки са проходими при зимни условия"}
{"url": "http://www.focus-news.net/news/2018/12/23/2605175/afp-emanyuel-makron-razkritikuva-reshenieto-na-sasht-za-izteglyane-ot-siriya-sayuznikat-tryabva-da-bade-nadezhden.html", "text": "Държавният глава на Франция Еманюел Макрон разкритикува решението на президента на САЩ Доналд Тръмп да изтегли американските сили от Сирия, като заяви, че „съюзникът трябва да бъде надежден\", предава  AFP . \r\nГоворейки от столицата на Чад Нджамена, Макрон заяви: „Дълбоко съжалявам за решението\" на Тръмп да изтегли американските войски. Съответното лидерът на Белия дом взе миналата седмица, като обяви, че „Ислямска държава“ в Сирия е победена.  \r\n„Да бъдеш съюзник означава да се бориш с рамо до рамо. Съюзникът трябва да бъде надежден, да се координира с другите си съюзници\", заяви Макрон, добавяйки, че Франция прави точно това в Чад в борбата срещу джихадистките групировки.  \r\nФренският президент отдаде почит на бившия американски министър на отбраната Джеймс Матис, който подаде оставка след решението на Тръмп за Сирия. „Искам тук да отдам почит на генерал Матис... за една година видяхме, че той надежден партньор\", подчерта Макрон на пресконференция с чадския си колега Идрис Деби. Тереза Герова", "date": "2018.12.23", "title": "AFP: Еманюел Макрон разкритикува решението на САЩ за изтегляне от Сирия: Съюзникът трябва да бъде надежден"}
{"url": "http://www.focus-news.net/news/2018/12/23/2605178/sofiya-dvama-dushi-sa-postradali-tezhko-pri-katastrofa-na-okolovrastniya-pat-v-rayona-na-suhodol.html", "text": "Двама души са пострадали тежко след като са се блъснали в дърво на околовръстния път в района на Суходол. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Сигналът за инцидента е получен към 15.12 часа, след 15 мин. две линейки са били на място. Установено е, че има двама тежко пострадали. Единият пострадал е закаран в противошокова зала на УМБАЛ „Н.И.Пирогов“ с политравма и с множество счупвания. Вторият ранен също е откаран в болнично заведение.  \r\nТеодора ПАТРОНОВА", "date": "2018.12.23", "title": "София: Двама души са пострадали тежко при катастрофа на околовръстния път в района на Суходол"}
{"url": "http://www.focus-news.net/news/2018/12/23/2605177/shumen-mazh-i-zhena-sa-postradali-pri-katastrofa-na-izhoda-na-kv-divdyadovo.html", "text": "Мъж и жена са пострадали при катастрофа на изхода на кв. „Дивдядово“. Това съобщиха от  ОДМВР - Шумен . Възрастно семейство с лек автомобил „Рено 19“ е отнело предимството на лек автомобил „Фолксваген“ на кръстовището към село Мараш. Пострадалите мъж и жена от „Рено\"-то са откарани в МБАЛ - Шумен.", "date": "2018.12.23", "title": "Шумен: Мъж и жена са пострадали при катастрофа на изхода на кв. „Дивдядово“"}
{"url": "http://www.focus-news.net/news/2018/12/23/2605179/meta-makedoniya-obshtina-tetovo-razrushi-nezakonnite-turisticheski-bungala-v-shipkovitsa.html", "text": "Неправилно построените туристически бунгала в Шипковица бяха унищожени, след като Общинският инспекторат на Тетово постъпи според решение на Държавната комисия за вземане на решения по втората инстанция в областта на инспекционния надзор и нарушение, предаде македонската агенция  „Мета“ , цитирайки “Порталб”. Държавната комисия отхвърли жалбата на инвеститора – хърватският Томислав Тишка, който построи бунгалата в Шипковица и Джелак. \r\nМедията припомня, че разрешението за строеж е издадено от Общественото предприятие за управление на пасищата, но впоследствие е отменено, след като някои жители реагират и подават жалби в Община Тетово за разрушаването на бунгалата, предава Радио „Фокус“ в рубриката „Балкански туристически часовник“. \r\nАгенцията съобщава, че преди две седмици хърватският инвеститор обясни, че не е получил разрешение от общината, защото вече е получил такова от Общинако предприятие „Пасища”. „Имаме валидно решение от страна на публичното предприятие за управление на пасищата и земята принадлежи на Република Македония и се управлява от предприятието. Ние нямаме прпблеми с жителите на Шипковица, а само с някои от тях“, казва той пред медията. \r\nОт „Порталб“ съобщават, че на 13 декември, когато е потърсен от медията, не е открит за коментар.", "date": "2018.12.23", "title": "„Мета“ (Македония): Община Тетово разруши незаконните туристически бунгала в Шипковица"}
{"url": "http://www.focus-news.net/news/2018/12/23/2605155/mkd-makedoniya-dvadeset-i-dvama-episkopi-ot-severna-gartsiya-osadiha-prespanskoto-sporazumenie.html", "text": "В съвместно изявление 22-ма епископи от Северна Гърция осъдиха Преспанското споразумение между Гърция и Македония, отбелязва скопското електронно издание   МКД . \r\nВ текста се казва, че договорът проправя пътя „за признаване на автокефална (независима) македонска църква - нещо, което няма да реши проблемите, но ще създаде ново напрежение и ще предизвика иредентизъм и враждебност между двете нации\". \r\nЕпископите отправят предупреждение към депутатите в гръцкия парламент, „особено към тези, които идват от (едноименната гръцка област – бел.р.)  Македония и са готови да гласуват за договора\". Църковните лица са категорични, че с подкрепата за Преспанския договор тези народни представители веднъж завинаги ще унищожат репутацията си. \r\nМестните църковни лидери също изразиха подкрепата си за студентските демонстрации, които бяха организирани из цяла Гърция срещу договора за новото име на Македония.  Тереза Герова", "date": "2018.12.23", "title": "МКД (Македония): Двадесет и двама епископи от Северна Гърция осъдиха Преспанското споразумение"}
{"url": "http://www.focus-news.net/news/2018/12/23/2605180/api-dvizhenieto-se-osashtestvyava-v-edna-lenta-po-pat-i-5-veliko-tarnovo-debelets-poradi-patnotransportno-proizshestvie.html", "text": "Движението се осъществява в една лента по път I-5 Велико Търново - Дебелец поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция\".", "date": "2018.12.23", "title": "АПИ: Движението се осъществява в една лента по път I-5 Велико Търново - Дебелец поради пътнотранспортно произшествие"}
{"url": "http://www.focus-news.net/news/2018/12/23/2605182/veliko-tarnovo-katastrofa-mezhdu-tir-i-lek-avtomobil-e-stanala-na-pat-i-5-v-rayona-na-prisovski-zavoi.html", "text": "Катастрофа е станала на път I-5 Велико Търново – Дряново в района на Присовски завои, предаде репортер на  Радио „Фокус“  – Велико Търново . Произшествието е станало около 17.00 часа. По първоначална информация са се сблъскали ТИР и лек автомобил. Данни за тежко пострадали граждани няма. На място на инцидента има полицейски служители, които регулират трафика.", "date": "2018.12.23", "title": "Велико Търново: Катастрофа между ТИР и лек автомобил е станала на път I-5 в района на Присовски завои"}
{"url": "http://www.focus-news.net/news/2018/12/23/2605183/sport-klaudiu-kesheru-v-troykata-na-prestizhna-svetovna-klasatsiya.html", "text": "Нападателят на Лудогорец Клаудиу Кешеру дели третото място на класация на футболистите от цял свят. 32-годишният нападател е сред играчите с най-много изиграни мачове в рамките на последната половин година. Кешеру е участвал в 39 официални срещи. По този показател той дели трето място с двама футболисти от Копенхаген.  \r\nТримата са изпреварени с една среща от Ищван Ковач, който е съотборник на Георги Миланов в унгарския МОЛ Види.  \r\nНа първо място в класацията, направена от популярния сайт „Трансфермаркет“ се намира шотландският национал Калъм Макгрегър. 25-годишният халф има 41 мача за последната половин година. \r\nВенцислав ДРАГОМАНОВ", "date": "2018.12.23", "title": "Спорт: Клаудиу Кешеру в тройката на престижна световна класация"}
{"url": "http://www.focus-news.net/news/2018/12/23/2605181/savka-atanasova-chitalishte-svetlina-selo-izgrev-vse-poveche-mladi-hora-izbirat-da-zhiveyat-za-postoyanno-v-seloto-zaradi-hubavoto-myasto-i-krasivata-priroda.html", "text": "В последните години все повече млади хора избират да живеят за постоянно в село Изгрев край Варна. Някои от тях имат и деца, които ежедневно водят на училище в големия град. Това каза в интервю за  Радио „Фокус“ – Варна  председателят на Читалище „Светлина“ Савка Атанасова. По думите ѝ една от причините да се възроди интересът на младите е, че селото е на много хубаво място, с красива природа и умерен климат. „Не е горещо през лятото, имаме язовир, има гора наблизо и сме на 20 минути път от Варна“, обясни тя. Според нея от около две години много къщи са били купени все от млади семейства. По думите ѝ преди време в Изгрев ходили добротворци да носят на възрастните хора пакети със сухи храни. След като посетили мястото, двама от тях решили да си купят къщи и да се заселят там. „Има млади хора в селото, което е радостно. Колкото повече млади хора има, животът става друг“, отбеляза Савка Атанасова, която освен председател на Читалище „Светлина“ е и управител на голям хотелски комплекс в курорта Златни пясъци. \r\nДиана СТОЕВА", "date": "2018.12.23", "title": "Савка Атанасова, Читалище „Светлина“ - село Изгрев: Все повече млади хора избират да живеят за постоянно в селото заради хубавото място и красивата природа"}
{"url": "http://www.focus-news.net/news/2018/12/23/2605186/api-vremenno-e-ogranicheno-dvizhenieto-pri-km-95-na-am-trakiya-v-posoka-sofiya-poradi-patnotransportno-proizshestvie.html", "text": "Временно е ограничено движението при км 95 в посока София на АМ \"Тракия\" поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки пътната сигнализация и указанията на \"Пътна полиция\" по обходен маршрут: пътен възел \"Цалапица\" - по път III- 8008 - път I-8 Пловдив - Пазарджик – път II-37  Пазарджик  до п.в. Пазарджик, където се включва отново на АМ \"Тракия\".", "date": "2018.12.23", "title": "АПИ: Временно е ограничено движението при км 95 на АМ \"Тракия\" в посока София поради пътнотранспортно произшествие"}
{"url": "http://www.focus-news.net/news/2018/12/23/2605184/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 1° до 13°. Времето над страната е със разкъсана облачност. Слаб до умерен вятър духа в областите Бургас и Кърджали. Дъжд в област София. \r\nПътните настилки са предимно мокри, заснежени, по усойните и планински райони частично заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници: \r\n- На 26.12.2018 г. от 14 до 20 часа; \r\n- На 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч до 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 27.12.2018 г. шофьорите да се движат с повишено внимание в посока Бургас от км 15+030 до км 18+330 поради извършване на довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч.  \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка. Срок  \r\nОбласт Сливен: \r\nШофьорите да се движат с повишено внимание в района на с. Биково от км 254+500 до км 254+750 в посока Бургас поради нарушена предпазна ограда /мантинела/. Участъкът е сигнализиран с пътни знаци и ограничението на скоростта е 110 км/ч до 03.01.2019 г. \r\nОбласт Бургас: \r\nДо 30.12.2018 г. шофьорите да се движат с повишено внимание от км 329+000 до км 330+000 посока София в участъка Карнобат – Хаджиите където се извършва залесяване. Заета е аварийната лента. Участъците са сигнализирани с пътни знаци.  \r\nАМ „Хемус“:  \r\nОбласт София: \r\nДо 31.03.2019 г. в участъка от км 30+260 до км 47+060 /от п.в. „Витинска река“ до п.в. Ботевград/ само в посока София е ограничено движението на МПС над 12 тона поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ – целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 /E-79/ от пътно кръстовище Дунавци до с. Ружинци е ограничено за тежкотоварни МПС с обща маса над 12 тона поради влошени метеорологични условия (снежна покривка и трайни отрицателни температури), които създават предпоставки за обледяване, както и във връзка с изпълнението на авариен ремонт на дилатационна фуга открит тип на съоръжение на път I-1 /E-79/ при км 21+516.  \r\nОбходен маршрут за МПС над 12 тона: \r\n-\tЗа движещите се тежкотоварни МПС по направление гр. Видин – гр. Монтана се определя следния маршрут: \r\nДунав мост 2, І-1 /Е 79/ до п.к. Дунавци, по път РП ІІ-11 до с. Добри дол, път ІІІ-112 (с. Добри дол – с. Тополовец), път ІІІ-114 (с. Тополовец – с. Ружинци), път І-1 /Е 79/ (с. Ружинци – гр. Монтана); \r\n-\tЗа движещите се тежкотоварни МПС по направление гр. Монтана– гр. Видин се определя следния маршрут: \r\nПът І-1 /Е 79/ (гр. Монтана – с. Ружинци – гр. Димово – гр. Видин) \r\nДвижението на МПС в участъка на аварийния ремонт на съоръжение на път I-1 /E-79/ при км 21+516 да се регулира от светофарна уредба. Срок до 12:00 часа на 27.12.2018 г. \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nЗа улеснение на трафика през Владая и повишаване на пътната безопасност до 26.12.2018 г. има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. На 26.12.2018 г. (сряда) през светлата част от денонощието в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.  \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 24.12.2018 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 24.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 28.12.2018 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 28.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 28.12.2018 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 28.12.2018 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 28.12.2018 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 28.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Ограничава се движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290, поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 28.12.2018 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 28.12.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.12.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г.; \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.01.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.01.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 28.02.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.12.23", "title": "Актуална пътна обстановка"}
{"url": "http://www.focus-news.net/news/2018/12/23/2605187/veliko-tarnovo-prez-proletta-shte-prodalzhi-restavratsiyata-na-istoricheskite-sgrafito-pana-v-grada.html", "text": "През пролетта ще продължи реставрацията на историческите сграфито-пана във Велико Търново. Към момента се работи по второто, рисувано от Григор Спиридонов, а реконструктицята на първото – на Марко Караджов, приключи. Това каза пред  Радио „Фокус“ – Велико Търново  ръководителят на екипа, който извършва дейностите Милен Джановски. Паната са общо пет и са създадени в периода 1973-1975 година. Те разказват за възхода на Второто българско царство. „Дейностите ни включват основно изненади, защото състоянието и на паната и на стените, върху които са рисувани, е много лошо. В момента работим по второто, като стената, на която е разположено, има голяма пукнатина, през която се вижда вътре в стаята. Това е много голям конструктивен проблем на къщата. Те са правени върху стари сгради и тези проблеми са чести“, обясни Милен Джановки и посочи, че ремонтът на тази къща вече е започнал, защото тя е купена от нови собственици. Автори на останалите три пана са Благой Иванов, Христо Гелов  и проф. Никола Хаджитанев. Тяхното възстановяване ще започне през 2019 г., когато метеорологичните условия го позволяват. \r\nЛуиза ТРАНЧЕВА", "date": "2018.12.23", "title": "Велико Търново: През пролетта ще продължи реставрацията на историческите сграфито-пана в града"}
{"url": "http://www.focus-news.net/news/2018/12/23/2605188/pregled-na-mezhdunarodnite-novini-do-18-chasa-agentsiya-fokus.html", "text": "Директорът по бюджетните въпроси на Белия дом Мик Мълвани предупреди, че частичното блокиране на правителството може да продължи до Нова година или дори повече, предава  AFP . \r\n„Много е възможно това блокиране да продължи след 28-ия и дори в новия Конгрес\", заяви Мълвани в изявление за американски телевизионен канал, коментирайки безизходицата за финансирането на стената на границата между САЩ и Мексико. \r\nТова е третото частично закриване на правителството през годината, въпреки че Републиканската партия, от която е Тръмп, все още контролира Камарата на представителите и Сената. Демократите ще поемат контрола на 3 януари. \r\n***  Държавният глава на Франция Еманюел Макрон разкритикува решението на президента на САЩ Доналд Тръмп да изтегли американските сили от Сирия, като заяви, че „съюзникът трябва да бъде надежден\", предава  AFP . \r\nГоворейки от столицата на Чад Нджамена, Макрон заяви: „Дълбоко съжалявам за решението\" на Тръмп да изтегли американските войски. Съответното лидерът на Белия дом взе миналата седмица, като обяви, че „Ислямска държава“ в Сирия е победена.  \r\n„Да бъдеш съюзник означава да се бориш с рамо до рамо. Съюзникът трябва да бъде надежден, да се координира с другите си съюзници\", заяви Макрон, добавяйки, че Франция прави точно това в Чад в борбата срещу джихадистките групировки.  \r\nФренският президент отдаде почит на бившия американски министър на отбраната Джеймс Матис, който подаде оставка след решението на Тръмп за Сирия. „Искам тук да отдам почит на генерал Матис... за една година видяхме, че той надежден партньор\", подчерта Макрон на пресконференция с чадския си колега Идрис Деби. \r\n***  Няма такива въпроси, на които държавният глава на Руската федерация Владимир Путин да се страхува да отговори. Това увери говорителят на Кремъл Дмитрий Песков в предаване за телевизионния канал „Россия-1“, предава  TACC .  \r\n„Не, абсолютно няма. Когато даде да му се задават въпроси, той знаеше, че украинският журналист няма да го попита за успехите на руската икономика“, отбеляза Песков, коментирайки Голямата пресконференция, която руският президент даде по-рано тази седмица, и въпросите, зададени на Путин от негови критици. „Именно той им даде думата. Не показва ли това по най-добър начин, че е отворен за всякакви сериозни въпроси и да им отговаря?“, припомни говорителят на Кремъл.  \r\nПесков разкри, че следващата „Пряка линия“ с държавния глава на Русия ще се проведе преди майските празници догодина. \r\n***  Властите на Индонезия предупредиха за опасност от ново цунами, което да удари страната, предава  РИА Новости , като се позовава на местни медии. \r\nНа жителите на окръзите Панделанг, Серанг и Южен Лампунг е препоръчано да избягват районите по крайбрежието на Зондския пролив заради опасността от ново цунами. „Серията изригвания на вулкана Кракатау все още продължава, това може да предизвика отново цунами“, цитира агенцията думите на представител на компетентните органи в Индонезия.  \r\nМеждувременно броят на загиналите в резултат на цунамито, което удари Индонезия в събота, продължава да се увеличава. По последни данни жертви на стихията са 222-ма души. \r\nСъгласно разпространените данни, пострадалите са 843-ма души, 28 други са в неизвестност. Сред загиналите няма чужденци, увериха властите.  \r\nГолямата вълна връхлетя бреговете на Южна Суматра и Западна Ява в събота вечер, без да бъде издадено предупреждение за гражданите от компетентните органи, следящи ситуацията.  \r\nСтотици сгради са унищожени от вълната, която удари бреговете  около 21:30 (16:30 часа българско време ) в събота след изригването на вулкана Анак Кракатау, известен като „детето\" на легендарния Кракатау. Бедствието е нанесло щети на девет хотела и 480 къщи в района. \r\nСпасителните екипи претърсват развалините за оцелели. \r\n***  Република Кипър отрече информацията за провеждането на турско-американски съвместни военни учения в неговата Изключителна икономическа зона (ИИЗ), съобщава електронното издание на водещия атински ежедневник  Kathimerini , като припомня, че съответното бе обявено от Министерството на отбраната в Анкара.  \r\nСпоред източници на изданието все пак е имало учения, но те са били на военнослужещи от САЩ и Франция. Турция на свой ред е провела самостоятелно военноморски учения в района. \r\nАмериканска фрегата, която защитава изследователската платформа на Exxon Mobil в Блок 10 в ИИЗ на Кипър, е била задействана в съвместните военноморски учения  Frenc-US, твърдят същите източници на изданието.  \r\nПрипомня се, че Франция получи права за проучване за добив на нефт и газ в съседния Блок 11. \r\n***  Полицията в северния ханзейски град Хамбург арестува 18-годишен германец, заподозрян в оказване на подкрепа на близкоизточната радикална групировка „Ислямска държава“, съобщава националният ежедневник  Die Frankfurter Allgemeine Zeitung . \r\nЗаподозреният е призовавал в социалните медии за убийства на полицейски служители и вербуването на последователи на групировката. Лицето е предадено на Прокуратурата в Хамбург. Друга информация към момента не се привежда. \r\n***  Християндемократическият съюз (ХДС) и партията „Зелени“ подписаха коалиционно споразумение за управление в провинция Хесен, съобщава германският национален ежедневник  Die Frankfurter Allgemeine Zeitung .  \r\nЦеремонията по подписването на споразумението за съвместно управление се проведе в сутрешните часове на деня в парламента в столицата на провинцията – Висбаден. Документът е с обем от близо 200 страници, подчертават от редакцията.  \r\nНовото правителство в Хесен ще встъпи в длъжност на 18 януари 2019 г. \r\n***", "date": "2018.12.23", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/12/23/2605185/blagoevgrad-zatvoren-e-patyat-ot-sandanski-kam-vklyuchvaneto-za-magistralata-struma-v-posoka-kulata-vaveden-e-obhoden-marshrut-prez-s-damyanitsa.html", "text": "Затворен е старият път от Сандански към включването за магистралата „Струма“ в посока Кулата, въведен е обходен маршрут през с. Дамяница, предаде репортер на  Агенция „Фокус“ .", "date": "2018.12.23", "title": "Благоевград: Затворен е пътят от Сандански към включването за магистралата „Струма“ в посока Кулата, въведен е  обходен маршрут през с. Дамяница"}
{"url": "http://www.focus-news.net/news/2018/12/23/2605189/umbal-nipirogov-v-koma-e-ediniyat-postradal-pri-katastrofata-na-okolovrastniya-pat-kray-suhodol.html", "text": "В кома е единият пострадал при катастрофата на околовръстния път в района на Суходол. Това съобщи за  Агенция „Фокус“  говорителят на УМБАЛ „Н.И.Пирогов“ Мария Пойразова. Вторият пострадал при инцидента също е докаран в лечебното заведение. В момента му се правят подробни прегледи и изследвания.  \r\nТеодора ПАТРОНОВА", "date": "2018.12.23", "title": "УМБАЛ „Н.И.Пирогов“: В кома е единият пострадал при катастрофата на околовръстния път край Суходол"}
{"url": "http://www.focus-news.net/news/2018/12/23/2605193/v-gartsiya-se-nadigna-nova-valna-na-protivopostavyane-na-prespanskoto-sporazumenie-obzor.html", "text": "В Гърция не отслабва гласът на противниците на договора за новото име на Македония, подписан през юни на брега на Преспанското споразумение от министър-председателите на двете страни – Алексис Ципрас и Зоран Заев. Месеци наред опозиционната „Нова демокрация“ на Кириякос Мицотакис, която е и водеща политическа сила в страната според социологическите проучвания, критикува премиера за споразумението. Организирани бяха и десетки протести на граждани, несъгласни с документа, определен от мнозина като „исторически“. Ципрас бе „атакуван“ дори от редиците на собствения си кабинет. Панос Каменос, министър на отбраната и председателя на младшия коалиционен партньор на СИРИЗА – партията „Независими гърци“, заплаши многократно, че ще напусне правителството, ако Договорът от Преспа бъде внесен за гласуване в парламента в Атина. \r\nСлед кратък период на относително затишие по темата, в навечерието на Коледните и Новогодишните празници договорът за новото име на Македония отново стана повод за внасяне на напрежение сред управляващите в Атина. Несъгласието с него изразиха  22-ма митрополита от Северна Гърция  с писмо, изпратено до Вселенския патриарх Вартоломей, до гръцкия президент Прокопис Павлопулос, до премиера Алексис Ципрас, председателя на парламента в Атина Никос Вуцис, архиепископа на гръцката православна църква Йеронимос и до председателите на партиите, представени в законодателния орган на страната.  „Признаването на Преспанския договор от Гръцкия парламент, както и признаването на автокефалната църква в Македония, не само не са основа за мирно съжителство на гръцкия народ и народа на съседната страна, но и ще бъде огнище за насърчаване на иредентизма и враждебността. Тъй като никакво споразумение не може да процъфтява, ако не се основава на истината“ , написаха митрополитите в писмото с обем от шест страници.  \r\nТекстът започва с напомняне, че преди почти година същите представители на Църквата са споделили публично страховете, опасенията си и мислите си за споразумението, което тогава бе в процес на договаряне.  „За съжаление те не се вслушаха в нас“ , пишат митропилите. Затова сега те призовават всички да вземат  „предвид историческата си отговорност и да не се сблъскват с хората и историята\" . „Ние заявяваме, че ще изпълним нашия дълг, подчинени на нашето епископско съзнание и историческата отговорност, която всички ние имаме и чувстваме в този момент, с Божието благословение ще продължим да изразяваме чрез църковния и патриотичен морал нашето пълно несъгласие за всичко, което почерня славната история на Македония, славна и измъчена част от нашето отечество Гърция“ , пишат още митрополитите пишат и добавят, че ще се обявят срещу всичко,  „което дестабилизира региона и отваря врати към иредентизма, който създава условия за твърде много кризи в по-широкия регион ”. \r\nПисмото е подписано от Солунските митрополити, Флорин, Кукуш, Сър, Воден, Козани и др. Пръв подписа си е поставил митрополитът на Солун - Антимос. \r\nНе само представителите на Църквата припомниха за настроенията в страната срещу Преспанското споразумение. В обръщение към гърците от диаспората по повод Коледните и Новогодишните празници и коледни празници,  президентът на Гърция Прокопис Павлопулос  говори за националните въпроси: отношенията с Турция, кипърския въпрос и спора за името, т.е. постигнатия договор с Македония.  \r\nЩо се отнася до отношенията с Македония, Павлопулос повтори позициите, че Гърция няма да приеме произволни тълкувания на Преспанския договор или тълкувания, които „излъчват“ иредентизъм. „Не сме готови за споразумението от Преспа и - разбира се, преди неговата ратификация, да приемаме тълкуванията, които са произволни или излъчват иредентизъм, защото нищо все още не е финализирано“ , подчерта Павлопулос.  \r\nСъгласно думите му, че Гърция „се стреми към приятелски и добросъседски отношения и на практика показва, че подкрепя членството на Македония в НАТО и Европейския съюз\", но обясни, че предпоставка за решаването на въпроса с името трябва да бъде  „в съответствие с историята и международното право, и едва след конституционните промени, съдържащи всички гаранции” . Едва тогава споразумението ще бъде ратифицирано в гръцкия парламент. „Нашата съседна страна трябва да направи необходимите промени в своя правен ред, и най-вече в своята Конституция. И наистина, те поеха това задължение. Съответно очакваме да го изпълнят. Само тогава, когато целият процес е завършен и веднага след като се установи, че конституционните промени съдържат всички гаранции, може да има покана за членство в НАТО, както и всякакво начало на разговори за процеса на присъединяване на Македония към Европейския съюз. Само тогава ще бъде възможно да се финализира споразумението между Гърция и Бивша югославска република Македония и да се стигне до ратификация в гръцкия парламент“ , категоричен бе Павлопулос. Тереза Герова", "date": "2018.12.23", "title": "В Гърция се надигна нова вълна на противопоставяне на Преспанското споразумение (ОБЗОР)"}
{"url": "http://www.focus-news.net/news/2018/12/23/2605192/blagoevgrad-intenziven-e-trafikat-na-vhod-i-izhod-za-leki-i-tovarni-avtomobili-na-granichen-punkt-kulata.html", "text": "Интензивен е трафикът на вход и изход за леки и товарни автомобили на граничен пункт „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. Спокойно се осъществява преминаването през граничен пункт „Илинден - Ексохи“. На българо-македонската граница трафикът също е нормален. \r\nЛора КАЛЧЕВА", "date": "2018.12.23", "title": "Благоевград: Интензивен е трафикът на вход и изход за леки и товарни автомобили на граничен пункт „Кулата“"}
{"url": "http://www.focus-news.net/news/2018/12/23/2605191/veliko-tarnovo-zabraneno-e-preminavaneto-na-tovarni-avtomobili-nad-12-tona-po-patya-mezhdu-selo-lozen-i-grad-polski-trambesh.html", "text": "Не се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно, съобщиха за  Радио „Фокус“ – Велико Търново  от Областното пътно управление в старата столица. Срокът за приключване на ремонтите дейности е 11-и януари, а обходният маршрут е през селата Драганово, Янтра и Поликраище. Условията за пътуване в региона са нормални за сезона. Времето е ясно, без мъгли и намалена видимост. Настилките са частично мокри, в по-усойните места заледени и обработени. Трафикът към този час е спокоен. Забранено е движението на товарни автомобили над 10 тона по път Дебелец – Средни колиби – Елена. Причината е намален габарит на пътното платно, а срокът за организация на движението е 11 януари. Обходният маршрут е през Велико Търново, Лясковски кантон и Миндя. Свлачище ограничи преминаването по път Царски извор – Драганово. Забраната е в сила за участъка от км 0 до км 5 + 500, а укрепването на платното ще продължи до началото на януари 2019 година. Не се допуска преминаване на автомобили над 3.5 тона по пътя между селата Чешма и Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево. \r\nЛуиза ТРАНЧЕВА", "date": "2018.12.23", "title": "Велико Търново: Забранено е преминаването на товарни автомобили над 12 тона по пътя между село Лозен и град Полски Тръмбеш"}
{"url": "http://www.focus-news.net/news/2018/12/23/2605190/kyustendil-ogranicheno-e-dvizhenieto-za-tovarni-avtomobili-nad-35-tona-v-nyakoi-uchastatsi-ot-patya-smolichano-pelatikovo.html", "text": "Движението по третокласен път-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци. Въведен е обходен маршрут през селата Згурово – Неделкова Гращица – Невестино – Друмохар – Ваксево и обратно за срок до 31 март 2019 година. Ремонтни дейности пък се извършват по третокласен път – 107 между Пастра и Рилски манастир от км 27+700 до км 27+750. Там в участък от 50 метра движението се осъществява в една лента поради извършване на аварийно-възстановителни дейности. Участъкът е сигнализиран с пътни знаци до 01 февруари 2019 година. Трафикът по основните пътни артерии в областта е нормално натоварен за празничен почивен ден. \r\nЛора КАЛЧЕВА", "date": "2018.12.23", "title": "Кюстендил: Ограничено е движението за товарни автомобили над 3,5 тона в някои участъци от пътя Смоличано – Пелатиково"}
{"url": "http://www.focus-news.net/news/2018/12/23/2605194/sofiya-zatvornik-e-izbyagal-ot-teritoriyata-na-natsionalna-sledstvena-sluzhba-kadeto-e-polagal-dobrovolen-trud.html", "text": "Затворник е избягал от територията на Национална следствена служба, където е полагал доброволен труд. Това съобщиха за  Агенция „Фокус“  от Министерството на правосъдието. Мъжът е избягал вчера, като днес е бил заловен от служители на МВР. В момента е настанен в корпуса на Софийския затвор. Излежавал е присъда в затворническо общежитие от открит тип в Казичене, където лишените от свобода са на лек режим. Полагал е доброволен труд на територията на Национална следствена служба. От Министерството уточниха, че дейности, включени в подобен вид труд са гладене, пране или раздаване на храна. Бягството ще повлияе на наказанието на мъжа като присъдата му ще бъде удължена. С колко точно ще бъде увеличено наказанието ще стане ясно, след като приключи започналата по случая проверката.  \r\nТеодора ПАТРОНОВА", "date": "2018.12.23", "title": "София: Затворник е избягал от територията на Национална следствена служба, където е полагал доброволен труд"}
{"url": "http://www.focus-news.net/news/2018/12/23/2605199/sport-key-nishikori-i-milan-raonich-shte-igrayat-na-finala-na-demonstrativniya-turnir-v-havai.html", "text": "Кей Нишикори и Милан Раонич ще играят на финала на демонстративния турнир в Хаваи. Японецът надигра Крисчън Харисън с 6:1, 6:2 в двубой, който продължи малко повече от 60 минути. В другата полуфинална среща Милош Раонич се наложи над Райън Харисън с 6:3, 6:4. \r\nДвамата тенисисти използват надпреварата, за да се подготвят по-добре за новия сезон, който стартира след броени дни.", "date": "2018.12.23", "title": "Спорт: Кей Нишикори и Милан Раонич ще играят на финала на демонстративния турнир в Хаваи"}
{"url": "http://www.focus-news.net/news/2018/12/23/2605197/dha-populyarni-turski-aktyori-stanaha-klienti-na-prokuraturata-zaradi-obidi-i-zaplahi-kam-erdogan.html", "text": "Главната републиканска прокуратура в азиатската част на Истанбул започва разследване на популярните турски актьори Метин Акпътар и Мюждат Гезен заради техните думи в едно телевизионно предаване, предава информационната агенция ДХА. В рамките на разследването двамата актьори са извикани в прокуратурата, за да дадат показания и да се защитят. „В излъченото на 21 декември предаване „Народна трибуна” с водещ Угур Дюндар е установено, че въпросните актьори са взели на прицел президента на Република Турция Реджеп Тайип Ердоган с използването на унизителни думи и смъртни заплахи към него. На следващия ден – 22 декември, незабавно е започнало прокурорско разследване съгласно чл. 160 от НК. По този повод Метин Акпътар и Мюждат Гезен са извикани за да дадат показания в прокуратурата.”, се посочва в официалното писмено съобщение по случая, цитирано от ДХА.  Георги Димов", "date": "2018.12.23", "title": "ДХА: Популярни турски актьори станаха клиенти на прокуратурата заради „обиди и заплахи към Ердоган”"}
{"url": "http://www.focus-news.net/news/2018/12/23/2605201/dzhumhuriet-erdogan-tozi-pat-vze-na-mushka-aktyora-metin-akpanar-zaplashva-s-prokurorsko-presledvane.html", "text": "По време на групово откриване на строителни обекти в истанбулския район „Арнавуткьой”, президентът Реджеп Тайип Ердоган посочи като цел за прокурорско преследване популярния турски актьор Метин Акпънар заради негови думи в телевизионно предаване, пише вестник  „Джумхуриет” . „Влиза ли ти в работата да искаш да ме откарат вързан с въже?... Ние сме хора, повярвали в мъченичеството. …  Такива като теб са само жалки подобия на артисти. … Всички те ще си платят за това. …”, заканва се Ердоган, цитиран от „Джумхуриет”.  Георги Димов", "date": "2018.12.23", "title": "„Джумхуриет”: Ердоган този път взе на мушка актьора Метин Акпънар – заплашва с прокурорско преследване"}
{"url": "http://www.focus-news.net/news/2018/12/23/2605195/sport-rishar-gaske-shte-propusne-otkritoto-parvenstvo-na-avstraliya.html", "text": "Ришар Гаске ще пропусне Откритото първенство на Австралия по тенис, което ще се проведе в периода от 14 до 27 януари. Французинът, който завършва годината под номер 26 в световната ранглиста, е получил възпаление на стара травма, съобщиха медиите в страната му. \r\nВ края на октомври френският тенисист получи разтежение на слабините и пропусна финала за „Купа Дейвис”. Гаске вероятно ще се върне на корта за турнира в Монпелие, който ще се проведе от 3 до 10 февруари.", "date": "2018.12.23", "title": "Спорт: Ришар Гаске ще пропусне Откритото първенство на Австралия"}
{"url": "http://www.focus-news.net/news/2018/12/23/2605200/gd-granichna-politsiya-intenziven-na-izhod-za-leki-i-tovarni-avtomobili-e-trafikat-na-gkpp-kapita-andreevo-i-gkpp-lesovo.html", "text": "Интензивен на изход за леки и товарни автомобили е трафикът на ГКПП \"Капита Андреево\" и ГКПП \"Лесово\". Това съобщиха от пресцентъра на  ГД \"Гранична полиция\" . Информацията за трафика на граничните пунктове е към 18.00 часа.  \r\nНа ГКПП \"Калотина\", на границата със Сърбия, трафикът е интензивен на вход за леки автомобили. На българо-гръцката граница на ГКПП \"Кулата\"  трафикът е интанзивен на вход и на изход за леки и товарни автомобили. На границата с Румъния при ГКПП \"Видин-Дунав мост\" трафикът е интензивен на изход за товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.12.23", "title": "ГД \"Гранична полиция\": Интензивен на изход за леки и товарни автомобили е трафикът на ГКПП \"Капита Андреево\" и ГКПП \"Лесово\""}
{"url": "http://www.focus-news.net/news/2018/12/23/2605198/predstoyashti-sabitiya-v-stranata-za-24-dekemvri-agentsiya-fokus.html", "text": "*** \r\nОт 08.00 часа Белоградчишкият епископ Поликарп ще отслужи последователно Утреня, Царски часове и Архиерейска Василиева света Литургия.  \r\n*** \r\nОт 18.00 часа Български патриарх и Софийски митрополит Неофит ще благослови православните християни и българския народ в Патриаршеската катедрала „Св. Александър Невски“. \r\n*** \r\nОт 11.30 часа на централния площад ще започне Празничен концерт на танцова формация „Етноритъм”.  \r\n*** \r\nОт 11.00 часа на пл. „Възраждане“ ще започне празничен концерт на музикантите от Габровския оркестър, дирижирани от маестро Николай Венков.  \r\n*** \r\nОт 15.00 часа в кв. „Калтинец“ детският танцов състав при НЧ „Пробуда-1904“ ще коледуват. \r\n*** \r\nОт 18.00 часа в центъра на селото ще бъде представен обичаят. \r\n*** \r\nОт 11.00 часа на пл. „Свобода“ ще започне концерт на Професионален фолклорен ансамбъл „Добруджа“ - „Ой, Коледо, мой, Коледо“. \r\n*** \r\nВ Регионална библиотека „Дора Габе“ ще бъде представена изложба на библиотечни документи „Коледа – традиции и вярвания“.  \r\n*** \r\nВ Архитектурно-етнографския музей на открито „Старият Добрич” ще бъде показана вкспозицията „Археология на Добруджа“. \r\n*** \r\nВ зала „Възраждане” ще бъде представена експозицията „Икони от Добруджа ХVІІ – ХІХ век”.  \r\n*** \r\nВ Етнографската къща ще бъде показана експозицията „Домът на добруджанеца на границата на две епохи”. \r\n*** \r\nВ музея в Градски парк „Св. Георги” ще бъдат представени експозициите „Природата на Добруджа”, „Пътуване през времето“ – 65 години РИМ – Добрич, Гостуваща изложба на Регионален исторически музей – Шумен. \r\n*** \r\nВ къщата музей с дом-паметник „Йордан Йовков” ще бъдат представени експозициите \r\n„Йордан Йовков – мъдрият мълчаливец на българската литература”, „Дора Габе – дъщеря на равнината”, „Превъплътителката Адриана Будевска“, посветена на 140-годишнина от рождението на Адриана Будевска. \r\n*** \r\nОт 09.00 часа в храм „Св. Марина“ Знеполският епископ Арсений ще отслужи архиерейска света Литургия.  \r\n*** \r\nОт 12.00 часа на открита сцена пред Община Пловдив ще се проведе фолклорна програма на състави към Народно читалище „Гого Мавров – 1930“ Пловдив. \r\n*** \r\nОт 09.30 часа Старозагорският митрополит Киприан ще отслужи Утреня, Царски часове и Вечерня със св. Василиева литургия в Катедрален храм „Св. Николай”.", "date": "2018.12.23", "title": "Предстоящи събития в страната за 24 декември (Агенция „Фокус“)"}
{"url": "http://www.focus-news.net/news/2018/12/23/2605196/api-vazstanoveno-e-dvizhenieto-pri-km-95-v-posoka-sofiya-na-am-trakiya.html", "text": "Възстановено е движението при км 95 в посока София на АМ \"Тракия\". Това съобщиха от пресцентъра на  Агенция \"Пътна ифраструктура\" .", "date": "2018.12.23", "title": "АПИ: Възстановено е движението при км 95 в посока София на АМ \"Тракия\""}
{"url": "http://www.focus-news.net/news/2018/12/23/2605222/veliko-tarnovo-nad-1700-leva-sabraha-uchenitsi-ot-ou-sv-patriarh-evtimiy-na-svoya-koleden-bazar.html", "text": "1782 лева събраха ученици от ОУ „Св. Патриарх Евтимий“ във Велико Търново на своя Коледен базар. Това съобщиха за  Радио „Фокус“ – Велико Търново  от учебното заведение. Всички предложения на базара са били уникални по своята форма и емоционални по съдържание. Голяма част от тях са се сдобили с нови притежатели, останалите ще участват в изложба в началото на лятото догодина, когато се представя дейността на училището през учебната година. Средствата ще бъдат използвани само и единствено за организацията на празненствата по случай 50-годишния юбилей на училището, който е на 18 януари. \r\nМария НЕДЕВА", "date": "2018.12.23", "title": "Велико Търново: Над 1700 лева събраха ученици от ОУ „Св. Патриарх Евтимий“ на своя Коледен базар"}
{"url": "http://www.focus-news.net/news/2018/12/23/2605223/stanislava-popovska-regionalna-sluzhba-po-zaetostta-blagoevgrad-v-byuroto-po-truda-ot-oblastta-sa-registrirani-15-281-bezrabotni-l.html", "text": "В бюрото по труда от Благоевградска област през ноември 2018 година са регистрирани 15 281 безработни лица. Това каза за  Радио „Фокус“ – Пирин  Станислава Поповска, директор на Дирекция \"Регионална служба по заетостта“ – Благоевград. По думите ѝ равнището на регистрираната безработица, изчислено като дял на регистрираните в бюрата по труда безработни лица към икономически активните 151 333 лица установени при Преброяване 2011 година, за областта е 10,1 %. „В сравнение с аналогичния момент през 2017 година се наблюдава намаление с 0.4 процентни пункта, при стойност на показателя през месец ноември 2017 е 10.1 %“, заяви тя. \r\nЛора КАЛЧЕВА", "date": "2018.12.23", "title": "Станислава Поповска, Регионална служба по заетостта – Благоевград: В бюрото по труда от областта са регистрирани 15 281 безработни л"}
{"url": "http://www.focus-news.net/news/2018/12/23/2605219/tass-telata-na-zaginalite-v-minata-v-solikamsk-sa-izneseni-na-povarhnostta.html", "text": "Спасителите изнесоха на повърхността телата на всичките девет миньори, загинали при пожара, избухнал вчера в шахта на „Уралкалий“ в Соликамск, в Пермския край. За това  ТАСС  е получила информация от оперативния щаб,организирал акцията.   \r\n Девет работника се оказаха блокирани под земята в зоната на разразил се пожар. В хода на спасителната операция от изминалото денонощие бяха проведени осем опита спасителите да стигнат до тях. Едновременно се потушаваше и пожарът. Сега той е ликвидиран напълно.  \r\n\"Гасенето на огъня се усложняваше, тъй като той е избухнал във вертикалната минна секция, където подаването на вода е затруднено. Това е част от шахтата, която се строи и е необходимо да има водопровод, но той все още не е създаден. \", са пояснили пред ТАСС от службата за извънредни ситуации.  Ивелина Ватова", "date": "2018.12.23", "title": "ТАСС: Телата на загиналите в мината в Соликамск са изнесени на повърхността"}
{"url": "http://www.focus-news.net/news/2018/12/23/2605218/prof-albena-georgieva-etnolog-v-minaloto-7-ili-9-postni-yastiya-na-badni-vecher-sa-znacheli-mnogo-tay-kato-ezhednevno-selskata-trapeza-e-bila-bedna.html", "text": "В миналото 7 или 9 постни ястия на Бъдни вечер са значели много, тъй като ежедневно селската трапеза е била много бедна. Това каза за  Радио „Фокус“ - Пирин  проф. Албена Георгиева, етнолог от Института за етнология и фолклористика с етнографски музей към Българската академия на науките и преподавател в Югозападен университет „Неофит Рилски“ - Благоевград. Тя уточни, че хората тогава са разполагали само с това, което са произвеждали сами. По думите ѝ е много важно да се представи изобилието в този ден, тъй като това е началото на новия календарен цикъл, което всъщност е едно магическо наричане – да има много ястия на трапезата, тоест трапезата винаги да е пълна, винаги да има хляб и храна за хората, за да продължава животът и за да бъде благополучна самата къща и хората в нея. „Общо взето, числото, когато е чифт, обикновено символизира някакво устойчиво състояние, а когато е тек – символизира развитие и напредък, особено числото 3, което много често се среща в приказки и песни – нещата се извършват 3 пъти, за да са успешни, защото тройката символизира развитие. Единицата – самият човек, той създава условие за начало, развитие и действие, но сам човекът не е пълен и цялостен, той трябва да бъде допълнен от още една единица, за да бъдат двойка. Истинското развитие е, когато вече има трето, когато има дете, когато има движение напред и животът продължава. Четворката е особено устойчива – 4х3=12 – дузината е много устойчиво и важно магическо число“, отбеляза проф. Георгиева. Тя добави, че ястията на трапезата са 7 или 9, като и двете числа са магически, едното е 4+3 – хем устойчивост, хем развитие; а другото е 3х3 – двойно развитие. Етнологът подчерта, че и двете числа се срещат и в кабалистиката, и в библейски събития. \r\nНатали СТЕФАНОВА", "date": "2018.12.23", "title": "Проф. Албена Георгиева, етнолог: В миналото 7 или 9 постни ястия на Бъдни вечер са значели много, тъй като ежедневно селската трапеза е била бедна"}
{"url": "http://www.focus-news.net/news/2018/12/23/2605220/api-vazstanoveno-e-dvizhenieto-po-pat-i-5-veliko-tarnovo-debelets.html", "text": "Възстановено е движението по път I-5 Велико Търново – Дебелец. Това съобщиха от пресцентъра на  Агенция \"Пътна инфраструктура\" .", "date": "2018.12.23", "title": "АПИ: Възстановено е движението по път I-5 Велико Търново – Дебелец"}
{"url": "http://www.focus-news.net/news/2018/12/23/2605221/plovdiv-75-dezhurni-ekipa-na-elektrorazpredelitelnoto-druzhestvo-sa-v-gotovnost-da-reagirat-za-otstranyavane-na-eventualni-avarii.html", "text": "Общо 75 дежурни екипа на електроразпределителното дружество, обслужващо региона, са в готовност да реагират при необходимост за отстраняване на евентуални аварии по време на коледните и новогодишни празнични дни. Това съобщиха за  Радио „Фокус“-Пловдив  от Дружеството. От там уточниха, че има възможност за включване на допълнителен брой сътрудници и техника при извънредни ситуации, както и да активира специален кризисен щаб. Дружеството ще отдели внимание също и на местата, където по празниците се събират повече хора – зимни курорти, туристически центрове, вилни зони и др. Няма да извършва планови ремонти дейности по време на официалните почивни дни. Такива ще бъдат извършвани само в случай на спешна необходимост с цел гарантиране сигурността на доставките. Като част от текущата подготовка за работа през зимата Дружеството е доставило по места техника, инструменти и материали с оглед осигуряване на авариен резерв. В това число влиза и доставка на специализирана механизация – високопроходими автомобили, автовишки, моторни шейни, както и АТВ за труднодостъпните райони. Дежурните екипи поддържат връзка с денонощно функциониращите два специализирани диспечерски центъра на Дружеството за управление на електроразпределителната мрежа. В случай на прекъсване на снабдяването клиентите могат да сигнализират на специализираната денонощна линия за повреди 0700 1 0007. При избиране на тел. 0700 1 0007 клиентите могат да получат информация за вече известни аварии. По този начин не е необходимо клиентът допълнително да се свързва със сътрудник от телефонния център, за да предостави информация за липса на захранване в изброените населени места, тъй като аварията е регистрирана и се работи по нейното отстраняване.", "date": "2018.12.23", "title": "Пловдив: 75 дежурни екипа на електроразпределителното дружество са в готовност да реагират за отстраняване на евентуални аварии"}
{"url": "http://www.focus-news.net/news/2018/12/23/2605228/kyustendil-blizo-60-ot-domakinstvata-v-oblast-kyustendil-imat-dostap-do-internet-v-domovete-si.html", "text": "Близо 60 % от домакинствата в област Кюстендил имат достъп до интернет в домовете си. Това каза пред  Радио „Фокус“ – Кюстендил  Даниела Димитрова, началник на отдел „Статистически изследвания“ към Териториално бюро – Югозапад. Резултатите от проведеното през годината изследване за използването на информационно-комуникационни технологии в домакинствата и от лицата показват, че 59.8% от домакинствата имат достъп до интернет в домовете си, при средно 72.1% за страната. Спрямо предходната година в областта се регистрира спад от 5.8 процентни пункта на домакинствата с достъп до интернет. Данните сочат, че през последните десет години използването на този вид технологии става все по-масово. Относителният дял на домакинствата с достъп до интернет се е увеличил повече от два пъти. През текущата година в област Кюстендил 47.5% от населението на възраст между 16 и 74 навършени години използва интернет всеки ден или поне веднъж седмично. В регулярното използване на интернет от лицата е отбелязано намаление от 4.3 процентни пункта спрямо предходната година. Жените са по-активни при редовното използване на интернет в сравнение с мъжете – съответно 48.1 и 46.9%. Значителни са различията при регулярно използващите интернет по образование, като 86% от лицата с висше образование и 42% от лицата със средно образование използват редовно глобалната мрежа, докато само 26.2% от лицата с основно или по-ниско образование се възползват от възможностите, които тя предоставя. \r\nВенцеслав ИЛЧЕВ", "date": "2018.12.23", "title": "Кюстендил: Близо 60 % от домакинствата в област Кюстендил имат достъп до интернет в домовете си"}
{"url": "http://www.focus-news.net/news/2018/12/23/2605225/36-iyat-kontingent-ot-misiyata-v-afganistan-se-zavarna-v-balgariya.html", "text": "36-ият контингент на Въоръжените сили на Република България, участвал в мисията на НАТО в Афганистан „Решителна подкрепа“, се завърна в България днес, 23 декември 2018 г. Това съобщиха от пресцентъра на  Министерството на отбраната . Самолетът с военнослужещите кацна на летище София малко след 20.00 ч. тази вечер.  \r\nТридесет и шестият български военен контингент включва национален елемент, рота за охрана, екип от съветници и щабни офицери в щаба на мисията на НАТО. В състава му са включени до 160 военнослужещи от Сухопътните войски и 68-ма бригада „Специални сили“. По време на мисията те изпълняваха задачи, свързани основно с организирането на контролно-пропускателния режим на автомобилния и пешеходния трафик на летище Кандахар, както и с обучение, съветване и методическо подпомагане на формирования и военнослужещи от Афганистанската национална армия. Национален командир на контингента е полковник Веселин Василев от Съвместното командване на силите.", "date": "2018.12.23", "title": "36-ият контингент от мисията в Афганистан се завърна в България"}
{"url": "http://www.focus-news.net/news/2018/12/23/2605226/prof-albena-georgieva-etnolog-v-severozapadna-balgariya-parvoto-meso-koeto-chovek-shte-opita-na-koleda-tryabva-da-e-ot-vrabche.html", "text": "С Бъдни вечер се слага краят на Коледния пост. Това каза за  Радио „Фокус“ - Пирин  проф. Албена Георгиева, етнолог от Института за етнология и фолклористика с етнографски музей към Българската академия на науките и преподавател в Югозападен университет „Неофит Рилски“ - Благоевград. Тя обясни, че коледният пост е християнски установена традиция, защото християнството отбелязва в своя календар периодите на пост и всъщност с бъднивечерската трапеза се отговява и започва яденето на месо. „Хубаво е, и това особено в Северозападна България е много видимо - храните да са свързани с бобени култури. Това онези култури, които набъбват и се пълнят в чушки и сърми. Символично те означават пълнота. Макар и постна, трапезата трябва да е изобилна – да има зелник или тиквеник, както и всички плодове на човешкия труд. Задължително трябва да има сол, защото тя е кума на трапезата, тя всъщност дава вкуса на живота и храните. Останалите продукти са различни в различните краища на страната“, допълни проф. Георгиева. По думите ѝ отговяването в различните краища е много интересно, като във Врачанско в Северозападна България то става с врабче - тоест първото месо, което човек трябва да опита на Коледа, особено децата, трябва да е от врабче - уловено и сготвено врабче. Етнологът обясни, че месото на врабчето е съвсем малко, но идеята е да има полет и лекота, всичко да върви лесно и на добре. „След това идва и редът на свинята. Тя е тежко животно, свързано със земята. Тя общо взето не е обредна храна, дори в Библията се смята за мръсна храна, защото свинята е всеядно животно. В древната култура тя е израз на плодовитост, на безразборно полово общуване, но нейната глава се използва като обредна храна в навечерието на Васильовден и това е единствената част от свинското месо, която се кади“, добави още тя. \r\nНатали СТЕФАНОВА", "date": "2018.12.23", "title": "Проф. Албена Георгиева, етнолог: В Северозападна България първото месо, което човек ще опита на Коледа, трябва да е от врабче"}
{"url": "http://www.focus-news.net/news/2018/12/23/2605217/iha-turskata-armiya-uskori-sasredotochavaneto-si-po-granitsata-sas-siriya-i-to-shte-prodalzhi-stapka-po-stapka.html", "text": "Във вечерните часове турските въоръжени сили рязко ускориха своето съсредоточаване към границата със Сирия в провинция Килис, предаде информационната агенция  Ихляс хабер ажансъ (ИХА) . Оттам военните конвои преминаха през околия Елбейли към Сирия при засилени мерки за сигурност. \r\nСъщо така пак тази вечер повече от 50 празни ТИР-ове и средства за превозване на боеприпаси се насочиха към провинция Хатай (на югоизток от Килис, също граничеща със Сирия и достигаща до Средиземно море – бел. на „Фокус”), за да натоварят танкове, гаубици, военни превозни средства и боеприпаси. Беше оповестено, че военното съсредоточаване на турската армия ще продължи „стъпка по стъпка”, посочва още ИХА.  Георги Димов", "date": "2018.12.23", "title": "ИХА: Турската армия ускори съсредоточаването си по границата със Сирия и то ще продължи „стъпка по стъпка”"}
{"url": "http://www.focus-news.net/news/2018/12/23/2605227/newsweek-ostavkata-na-matis-mozhe-da-se-okazhe-nachaloto-na-funktsionalniya-kray-na-prezidentstvoto-na-tramp.html", "text": "Оставката на военния министър генерал Джеймс Матис би могло да се окаже „начало на функционалния край на президентството“ на Доналд Тръмп. Това е предупредил в неделен коментар водещият от NBC News Чък Тод, информира списание  Newsweek . \r\nВ четвъртък Матис обяви, че ще подаде оставка, тъй като не е съгласен с решението на Тръмп да изтегли американските войски от Сирия и Афганистан.  \r\nТова решение на Тръмп предизвика сериозна критика и от републиканците, и от демократите, а също и от американските съюзници. Президентът защити позицията си, като заяви, че „Ислямска държава“ (ИД) е победена, но тази преценка беше широко осмяна както в американския политически спектър и съюзниците на САЩ в ЕВропа, така и сред групите, които все още воюват с ИД в Сирия. Според сведенията Пентагонът е обзет от „общ страх пред неизвестното“, който е плъзнал след оставката на Матис.   \r\nСпоред Тод, републиканските конгресмени приемат Матис като човек, с когото се чувстват по-уютно, когато става дума за външна политика, отколкото с Тръмп.   Ивелина Ватова", "date": "2018.12.23", "title": "Newsweek: Оставката на Матис може да се окаже „началото на функционалния край“ на президентството на Тръмп"}
{"url": "http://www.focus-news.net/news/2018/12/23/2605231/nbc-news-zashto-tsunami-udari-indoneziya-bez-preduprezhdeniei.html", "text": "\"Това не беше обикновено цунами,\" казва пред камерата на  NBC News  Костас Синолакис, директор на Центъра за изследване на цунами към Университета на Южна Калифорния. \"Това беше вулканично цунами.\" \r\nЕкспертите обясняват, че при повечето цунамита има предварителни сеизмични знаци, които позволяват да се направи някакво предупреждение. В случая не е имало такава ситуация.  \r\nЦунамито, което опустоши части от островите Суматра и Ява е причинено от Анак Кракатау, активен вулкан, който изригва от юни месец.  3, 201802:03 \r\nВеднага се появиха две теории за причините: или подводно свлачище, или изхвърляне на разтопена лава. Според експертите по-вероятно е причината да е в свлачището, което се е образувало под водата.   \r\nТъй като вулканът Анак Кракатау е съвсем близо до брега, съботното цунами се е разразило 20-30 минути след някаква вулканична активност, според Синолакис.  \r\nЗа да се проучват внимателно цунамита, Индонезия трябва да отдели приблизително милиард долари за технология и крайбрежна работна сила и пак няма гаранции, че може навреме да се сигнализира за наближаваща опасност. В същото време фактът, че цунамито е предизвикано от вулкан, а не от земетресение, не е единствената причина то да е толкова смъртоносно.   \r\nКогато вълната е заливала сушата на брега е имало концерт на индонезийската поп група Seventeen, които са свирели на един от най-посещаваните плажове.  Загинали са двама членове на групата, а трима други са изчезнали. \r\nНе за първи път Анак Кракатау предизвиква подобни щети на Индонезия. В 1883 година вулканът е съсипал същия регион, когато е изригнал.  И въпреки всичко, според Гегар Прасетя, съосновател на Изследователския център за цунами в Индонезия, сегашната вълна не е от най-големите. През септември загинаха 2 500 души от земетресение и цунами, които се случиха в град Палу, остров Сулавеси, източно от Борнео.    Ивелина Ватова", "date": "2018.12.23", "title": "NBC News: Защо цунами удари Индонезия без предупреждение?"}
{"url": "http://www.focus-news.net/news/2018/12/23/2605224/new-arab-london-erdogan-i-netanyahu-zapochvat-nova-slovesna-voyna.html", "text": "Турският президент Ердоган и премиерът на Израел Нетаняху отново започнаха словесна битка в неделя, съобщава  New Arab , базираната в Лондон англоезична панарабска онлайн медия. \r\nТурският президент Реджеп Тайип Ердоган обвини израелски премиер Бенямин Нетаняху, че е „потисник и тиранин“. Повод за това са твърденията на Нетаняху, че е избил кюрдите. Той е заявил на премиера, че е „тиранин, жесток, и е начело на държавен терор“. Президентът е казал също, че Израел е „окупирал Палестина“ и казал също, че Израел е „окупирал Палестина“ и е извършил „ грехове, престъпления срещу човечеството, кланета“. \r\nПо-късно в неделя Нетаняху е отговорил с обвинения срещу Ердоган, че е „антисемитски диктатор“, който е обсебен от Израел“.   \r\nВ последните месеци Турция и Израел влошиха отношенията си, а след това и напълно замразиха връзките си, когато турски активисти бяха убити от израелски войници, докато през 2010 година пътуваха с флотилия за Газа (хуманитарен конвой от 6 кораба с активисти от „Флотилия на свободата за Газа“ – бел. ред.). \r\nТурция е разгневена и от спорния закон, който израелският парламент прие през юли, определящ страната като нация държава на еврейския народ.   \r\nКъсно в събота в Туитър Нетаняху е заявил на Ердоган, че „не трябва да поучава Израел“, тъй като е „окупатор на северен Кипър, а неговата армия коли жени и деца в кюрдските села вътре в Турция и извън нея“.  \r\nПрез май Анкара нареди на израелския посланик да напусне страната заради убийството на протестиращи по границата с Ивицата Газа.   \r\nЕрдоган се представя като водач на палестинската кауза и  представя Израел като „най-фашистката и расистка държава в света“.  \r\nВъпреки тази реторика, между двете страни съществуват силни икономически връзки и здрави търговски отношения.  Ивелина Ватова", "date": "2018.12.23", "title": "New Arab (Лондон): Ердоган и Нетаняху започват нова словесна война"}
{"url": "http://www.focus-news.net/news/2018/12/23/2605229/tass-peskov-govori-za-kleveta-po-vreme-na-preskonferentsiyata-na-putin.html", "text": "Някои въпроси, които се чуха на голямата пресконференция на президента на Русия Владимир  Путин, фактически бяха оплаквания на граждани, а сред тях имаше и клевета, информира  ТАСС . \r\nЗа това е съобщил прессекретарят на държавния глава Дмитрий Песков в предаването \"Москва.Кремъл.Путин\", излъчвана в неделя по телевизионния канал \"Россия-1\". \r\n\"Тези хора нямат никакво отношение към журналистиката и , за съжаление, със совите изказвания те отнеха времето на онези журналисти, които искаха да зададат совите въпроси на президента“.  \r\nТака, по думите на Песков, се даде гласност на информация, която „не отговаря на действителността“.  \"По същество това може да се нарече клевета\", е казал той и е отбелязал, че „е нужно да се замислим“ за подбора на нови елементи при организацията на пресконференциите. \r\nТой е акцентирал на факта, че в частност се забелязва смесване на различни формати – например пресконференция, предназначена да доведе до знанието на гражданите информация за политиката на президента чрез отговори на въпроси на представителите на медиите, се смесва с формат, при който гражданите директно се обръщат към президента.  Според него засега не е ясно „как да се отграничи тази пресконференция от нежурналистите“. Този проблем предстои да се анализира.   \r\n Песков е добавил също, че  \"както и преди това си остава безпрецедентен формат. В момента нито един от световните лидери, вероятно, не е способен да повтаря в подобен режим този формат на общуване било то с гражданите на страната директно в ефир, или с представителите на медиите \". \r\nЧетиринайсетата голяма пресконференция на Путин се проведе на 20 декември в Центъра за международна търговия в Москва и за нея бяха акредитирани рекорден брой представители на медиите – 1702.   Ивелина Ватова", "date": "2018.12.23", "title": "ТАСС: Песков говори за \"клевета\" по време на пресконференцията на Путин"}
{"url": "http://www.focus-news.net/news/2018/12/23/2605230/unian-shtyahme-da-izgubim-tomosa-tvardi-patriarh-filaret.html", "text": "\"Щяхме да изгубим томоса\", твърди  Филарет и обяснява защо не е претендирал за поста глава на Православната църква на Украйна, съобщава  УНИАН . \r\nНа 15 декември на обединителен събор митрополит Епифаний беше избран за глава на Единната поместна православна църква на Украйна.   \r\nАко патриарх Филарет не беше оттеглил кандидатурата си, Украйна щеше да изгуби томоса.  \r\n«Ако не бях отстъпил, нямаше да стигнем до обединение и нямаше да получим томос за автокефалия на украинската църква. За мен е важно не моето положение, а да имаме в Украйна единна поместна православна църква. Така ще утвърдим и собствената си държавност“. Това патриарх Филарет е заявил в интервю пред Радио „Свобода“.   Ивелина Ватова", "date": "2018.12.23", "title": "УНИАН: \"Щяхме да изгубим томоса\", твърди патриарх Филарет"}
{"url": "http://www.focus-news.net/news/2018/12/23/2605171/krasimir-lalov-prevozvach-mezhdu-600-i-1000-dushi-ot-balgariya-shte-vzemat-uchastie-v-protesta-v-bryuksel-na-10-yanuari-2019-g.html", "text": "Между 600 и 1000 души от България ще вземат участие в протеста в Брюксел на 10 януари 2019 г. Това каза зам.-председателят на Национално сдружение на българските превозвачи Красимир Лалов в интервю за  Агенция „Фокус“ . \r\nЛалов обясни, че са останали малко държави-членки на ЕС, които да са недоволни от пакета „Мобилност“. „Защото останалите успяха да договорят някакви търговски преговори, за да си улеснят позициите. Но на протеста ще има колеги от Латвия, Полша, Естония. Очаква се България да участва с от между 600 до 1000 души на този протест. Тези дни ще се организират мероприятията около него. Така че нещата текат синхронно“, заяви той. Лалов посочи, че най-вероятно вниманието на българските превозвачи ще се раздвои, защото по същото време в България се очаква да има стихийни и неорганизирани процеси, свързани с това, че все още не са излезли многократните разрешителни (СЕМТ-ове) за международни превози в Европа. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.12.23", "title": "Красимир Лалов, превозвач: Между 600 и 1000 души от България ще вземат участие в протеста в Брюксел на 10 януари 2019 г."}
