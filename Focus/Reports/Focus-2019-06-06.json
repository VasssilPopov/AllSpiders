{"url": "http://www.focus-news.net/news/2019/06/06/2667168/afp-meksiko-e-blokiralo-smetki-na-zapodozreni-za-nelegalen-trafik-na-imigranti.html", "text": "Финансовото разузнаване на Мексико е блокирало сметки на лица, за които се смята, че са свързани с организацията на нелегален трафик на имигранти и т.нар. кервани, предаде  AFP .  \r\nОт мексиканското финансово министерство съобщиха, че са блокирани сметките на 26 души, „за тяхната предполагаема роля в трафика на имигранти и незаконна подкрепа за керваните от имигранти“.  \r\nНе се съобщава самоличността на заподозрените.  \r\nОт мексиканското финансово ведомство съобщиха, че са регистрирали „необичайни“ парични трансфери, от различни места в Мексико, към сметки в различни държави.  \r\nОбвиненията ще бъдат представени на федералната прокуратура на страната.   Светлин Божков", "date": "2019.06.06", "title": "AFP: Мексико е блокирало сметки на заподозрени за нелегален трафик на имигранти"}
{"url": "http://www.focus-news.net/news/2019/06/06/2667140/blagoeuvgrad-golemiyat-salon-na-chitalishte-nikola-vaptsarovsabra-roditeli-gosti-i-priyateli-na-godishniya-kontsert-na-detsata-ot-klasovete-po-piano-v-bansko.html", "text": "Големият салон на читалище „Никола Вапцаров“събра родители, гости и приятели на годишния концерт на децата от класовете по пиано с преподаватели Марина Иванова и Христина Кадева. Това съобщиха от пресцентъра на  Община Банско . Малките пианисти представиха творби от различни епохи и композитори и с радост показаха своите умения, труд и талант. Концертът бе вълнуващ финал на творческата година за младите изпълнители и техните преподаватели. Едно признание за нестихващата им любов към музиката и изкуството и пожелание за служен отдих, и прекрасно лято. Секретарят на читалището Димитър Бачев раздаде свидетелства за завършен клас по пиано, а децата, отличили се в национални и международни конкурси, получиха грамоти за високи художествени постижения", "date": "2019.06.06", "title": "Благоевград: Големият салон на читалище „Никола Вапцаров“събра родители, гости и приятели на годишния концерт на децата от класовете по пиано в Банско"}
{"url": "http://www.focus-news.net/news/2019/06/06/2667138/kazanlak-nad-160-sa-daritelite-na-muzeya-na-fotografiyata-ot-balgariya-i-chuzhbina.html", "text": "Още с откриването на Музея на фотография започват и дарителските жестове към него, каза за  Радио „Фокус”  директорът на музея Стефан Папукчиев. Той поясни, че и към момента постъпват дарения - фотографска техника, консумативи и материали, стотици архивни снимки, книги и документи. Сред тях са и фотоапарат от 1880 г., донесен от казанлъчани във Франция, монография на Стоян Ст. Георгиев от 1904 г., оригинали на френския „Илюстрасион“ със снимки на военния фотограф Генчо Стайнов, портрети на казанлъшките розопроизводители от началото на 20-и век, колекция на майстора Димитър Карастоянов, албуми с уникални кадри от строителството на Бузлуджа, архиви на автори, работили за БНТ. \r\nПрез четирите години, в които съществува Музеят на фотографията освен казанлъчаните Александър Иванов и  Кольо  Пейчев, изложби правят доц. Петър Абаджиев, Начо Каменов – Кубето, проф. Цочо Бояджиев с Юри Трейман, Гаро Кашишян, младите майстори Явор Мичев и Христо Свинаров. \r\nВ музея гостуват с изложби и изявени автори от чужбина. Сред тях – най-награждаваният за 2014 г.  фотограф Марко Бертолини, Рикардо Дзиполи, Милиян Неделкович, Пиер-Етиен Же и др. \r\nЗа четири години в музея са открити над 80 изложби, шест от които на открито, стотици експонати, две книжни издания, три издания на Фотопленера „В Долината на розите“ през юни и „Артфест Мултимедия“ в Тракийските празници. Музеят на фотографията в Казанлък е единствен по рода си у нас културен институт. Създаден е от Община Казанлък по идея на Браншовото сдружение на фотографите в града.  \r\nИдеята назрява дълго. Тя се ражда още преди десетина години като мечта на казанлъшкия фотограф-художник Бедрос Азинян, но е приета присърце от местното управление при идването на кмета Галина Стоянова. „Причините са основателни – Казанлък е сред първите български градове, в които фотографията стъпва, идвайки от Западна Европа и Русия. Най-ранните сведения за фотоснимки от града и региона са от края на 60-те години на 19-и век, когато тук пристига да работи отец Хрисант Рашов, запечатал в обектива си и тогавашното настоятелство на читалището на възрожденска Шипка, семейството на Ганчо Павлов Пипалов”, подчерта Стефан Папукчиев.   \r\nНад 160 са дарителите на Музея на фотографията от България и чужбина.  \r\nВече е факт и Първия фотосалон на казанлъшките фотографи, организиран в края на 2018 г. с намерението, да се превърне в традиция. \r\nСлавяна ГАЙДАРОВА", "date": "2019.06.06", "title": "Казанлък: Над 160 са дарителите на Музея на фотографията от България и чужбина"}
{"url": "http://www.focus-news.net/news/2019/06/06/2667143/kazanlak-fotoalbumat-valshebnite-stakla-na-petar-arnaudov-be-daren-na-obshtinska-biblioteka-iskra.html", "text": "Фотоалбумът „Вълшебните стъкла на Петър Арнаудов“ бе дарен на Общинска библиотека \"Искра\" от неговия автор фотограф - художникът Бедрос Азинян, чийто баща е бил чирак на Петър Арнаудов, каза за  Радио „Фокус”  директорът на библиотеката Анна Кожухарова. В съставянето на албума са използвани голям брой стъклени фотографски плаки на Петър Арнаудов от работата му като военен фотограф на 23-ти Пехотен шипченски полк, наследени от бащата на Бедрос Азинян, а също така и плаки, предоставени от наследниците на Петър Арнаудов. \r\nИнициативата по издаването на албума беше подкрепена от Община Казанлък, Исторически музей \"Искра\", Национален парк - музей „Шипка - Бузлуджа“ и Ротари клуб - Казанлък.  \r\nИзданието е посветено на 100-годишнината от края на Първата световна война и се финансира от Министерството на отбраната. \r\nФотографското наследство на Петър Арнаудов е принос в развитието на българската фотография, неговите фотографски плаки са едни от най-ценните източници на информация за военните събития от времето на Балканската, Междусъюзническата и Първата световна войни. \r\nСлавяна ГАЙДАРОВА", "date": "2019.06.06", "title": "Казанлък: Фотоалбумът „Вълшебните стъкла на Петър Арнаудов“ бе дарен на Общинска библиотека \"Искра\""}
{"url": "http://www.focus-news.net/news/2019/06/06/2667144/varna-s-bogata-programa-vav-vetrino-shte-bade-otpraznuvana-40-godishnina-ot-sazdavaneto-na-obshtinata.html", "text": "На 8 и 9 юни в село Ветрино ще се проведат празненствата по случай 40-годишнината от създаването на община Ветрино. Това съобщават от  Общината . Поканени са бившите кметове на общината, областният управител, всички кметове на общините във Варненска област и много други гости. \r\nВ първия ден празникът ще започне в 18.00 часа на лятната сцена във Ветрино с тържествен водосвет и официално откриване. Празничната част ще започне от 19.00 часа с участието на балетна формация „Каприз“, след което жителите и гостите на общината ще бъдат поздравени от народния певец Николай Гурбанов. \r\nОт 19.30 часа празникът ще продължи с концертна програма на домакините от НЧ „Просвета – 1905“ с. Ветрино, а от 20.30 часа участие ще вземат българските поп изпълнители Рафи и Трио Тринити. Първият ден от празненствата по случай 40-годишния юбилея на общината ще завърши със светлинно и огнено шоу, както и празнична заря. \r\nНа 9 юни празникът ще започне в 10.00 часа с оркестър „Каба гайди“ от Родопите, след което ще продължи с концерт на читалищата и детските градини на територията на общината. Програмата предвижда фолклорен празник и с участието на гост изпълнители. От 13.30 часа лятната сцена ще бъде огласена от звуците на необятната българска народна музика с изпълненията на оркестър „Канарите“.", "date": "2019.06.06", "title": "Варна: С богата програма във Ветрино ще бъде отпразнувана 40-годишнина от създаването на Общината"}
{"url": "http://www.focus-news.net/news/2019/06/06/2667139/plovdiv-na-tarzhestvena-tseremoniya-byaha-vracheni-tretite-godishni-nagradi-za-turizam-na-obshtinata-za-izminalata-2018-godina.html", "text": "На тържествена церемония бяха връчени третите Годишни награди за туризъм на Община Пловдив за изминалата 2018 година. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Целта на инициативата е да бъдат откроени и поощрени всички участници в туристическия сектор, които полагат усилия за популяризирането на град Пловдив и утвърждаването му като разпознаваема и предпочитана туристическа дестинация. До 10 април тази година, отдел „Маркетинг и реклама“ към Общински институт „Старинен Пловдив“ набираше кандидатурите в тазгодишните категории за „Нов туристически продукт за 2018 год.“, „Туристическо събитие в Пловдив за 2018 год.“,„Най-добри резултати за хотелиерската индустрия в Пловдив за 2018 год.“,„Ресторант на 2018 год.“,Заведение за бързо обслужване“, „Питейно заведение на 2018 год.“, „Кафе-сладкарница на 2018 год.“ и „Бар на 2018 год.“. След обработка на данните, Експертната комисия към Консултативния съвет по туризъм в Община Пловдив излъчи победителите в съответните категории. \r\nВодещ на церемонията бе Стефан Лозанов. Сред гостите на церемонията бяха председателят на Общинския съвет Савина Петкова, Почетният консул на Федерална република Германия и секретар на Управителен съвет на Съвет по туризъм д-р Мариана Чолакова, зам.-кметът на район „Северен“ – д-р Красимир Асенов, председателят на Съвета по туризъм – Пловдив инж. Любозар Фратев, председателят на Регионална занаятчийска камара – Пловдив Тони Симидчиева, председателят на Сдружението на хотелиерите и ресторантьорите „Тракия” и заместник-председател на Българската хотелиерска и ресторантьорска асоциация Еню Енев, общинските съветници от комисия „Култура, туризъм, евроинтеграция и международни отношения“ Пенчо Малинов и Стефан Послийски, изпълнителният директор на Фондация „Пловдив 2019“ Кирил Велчев, директорът на Общински институт „Старинен Пловдив“ – Йордан Илиев, директорът на Народна библиотека „Иван Вазов“ Димитър Минев и Радослав Бозуков – член на Съвет по туризъм и член на комисия по награждаване.  \r\nВечерта бе официално открита с приветствие към номинираните и гостите от заместник-кмета по култура и туризъм инж.Александър Държиков. Ето и победителите в отделните категории: „Нов туристически продукт в Пловдив за 2018 г.“   \r\n3 място- „Аудиогид България“с продукта Аудиогид за Пловдив \r\n2 място Дефиле „Уикенд в Пловдив“ \r\n1 място -Туристически пакет на ДАН Травел ЕООД „Вкусът на Пловдив” – съвместен проект с Шоколади Гайо, Бирарии Hills и Вила Юстина. „Туристическо събитие в Пловдив за 2018 г .“ \r\n3 място- „Международен фестивал на хляб и сладкиши“ \r\n2 място- фестивалът „Дефиле на младото вино“, \r\n1 място –  Фестивалът „Празници на Стария Град“ под надслов „По трихълмието на времето”, организиран и проведен от Общински институт „Старинен Пловдив“. „Най-добри резултати за хотелиерската индустрия в Пловдив за 2018 г.“ \r\n2 място – Хотел „Империал“, категоризиран 4 звезди, с 54,45%  средна годишна заетост и рейтинг в BOOKING – 8,7. \r\n1 място – Хотел „Холидей Ин“, категоризиран 4 звезди, с 60,04% средна годишна заетост и рейтинг в BOOKING– 9. „Ресторант на 2018 година“ \r\n3 място-  ресторант „МЕМОРИ“. \r\n2 място – класически  ресторант „ТОРРО ГРАНДЕ \r\n1 място – класически ресторант „ОДЕОН“. „Заведение за бързо обслужване“ 2018 година \r\nПобедител- „Мавруда Барбекю Хот Спот“ \r\n„Питейно заведение на 2018 г.“ \r\nПобедител „Винарна Бендида“. КАФЕ-СЛАДКАРНИЦА НА 2018 Г.” \r\n2 място –  Сладкарница „Долче Мела“ \r\n1 място – Кафе-Сладкарница „Долче Фелини“ „БАР И НОЩНО ЗАВЕДЕНИЕ НА 2018 Г.” \r\nПобедител е БАР-КЛУБ „УИСКИ ЛАЙБРЪРИ“ \r\nИзвън Статута, бяха връчени и няколко Специални награди. \r\nСпециалните награди от името на Кмета на Община Пловдив инж. Иван Тотев връчи  заместник -кмета „Култура и туризъм“ на Община Пловдив инж.Александър Държиков. Специалната награда на Община Пловдив за „Принос към културния туризъм за 2018“ получи Народна Библиотека „Иван Вазов“, която през настоящата година чества 140- годишен юбилей. \r\nНаграда за „Изключително партньорство“ получиха: \r\nСъвет по туризъм – Пловдив за партньорство при организацията и провеждането на събития от Годишната програма за развитие на туризма в Пловдив \r\n„Парк И Спа Хотел Марково“  за домакинството на Десетата юбилейна международна среща по туризъм, която се проведе от 21 до 24 ноември 2018 год. \r\n„Хеброс Бус“ АД за партньорство при организацията и провеждането на събития от Годишната програма за развитие на туризма в Пловдив \r\nВинарска изба „Вила Юстина“ за партньорство при организация на събития от Годишната програма за развитие на туризма в Пловдив \r\nВинарска изба „Ничев“ за партньорство при организация на събития от Годишната програма за развитие на туризма в Пловдив", "date": "2019.06.06", "title": "Пловдив: На тържествена церемония бяха връчени третите Годишни награди за туризъм на Общината за изминалата 2018 година"}
{"url": "http://www.focus-news.net/news/2019/06/06/2667142/kyustendil-shiroka-diskusiya-predizvika-temata-za-badeshteto-na-parkinga-pred-obshtinskata-poliklinika-v-grada.html", "text": "Широка дискусия предизвика темата за бъдещето на паркинга пред общинската поликлиника в Кюстендил, предаде репортер на  Радио „Фокус” – Кюстендил . Обществената дискусия се състоя в залата на Възрожденското училище в града. На нея присъстваха общественият посредник за община Кюстендил Васил Иванов, председателят на общинската комисия по безопасност на движението Георги Джоглев, председателят на Института по безопасност на движението Богдан Милчев, Радослав Боюклийски – началник на сектор „Пътна полиция” към Областна дирекция на МВР – Кюстендил, Румен Точев от „Автомобилна администрация” и Валентин Микев от СБА – Кюстендил. Експертите от Института по пътна безопасност представиха два варианта за невралгичното място. Единият вариант беше свързан с поставяне на бариери, отчитане на време за паркиране и заплащане на просрочено време. Другият вариант беше подобен, но само с поставяне на пътни знаци. Целият протокол от общественото обсъждане ще бъде предоставен на Общинската комисия по безопасност на движението, която е органът имащ право да вземе решение по въпроса. \r\nВенцеслав ИЛЧЕВ", "date": "2019.06.06", "title": "Кюстендил: Широка дискусия предизвика темата за бъдещето на паркинга пред общинската поликлиника в града"}
{"url": "http://www.focus-news.net/news/2019/06/06/2667141/the-washington-post-dokato-liderite-na-zapada-sa-v-normandiya-putin-i-si-utvtrdiha-sayuz-za-xxi-vek.html", "text": "Тази седмица западните съюзници се събраха във Великобритания и Франция, за да отбележат най-големия морски десант в историята. Но далеч от Ламанша се проведе друга важна среща, която цели да бетонира нов алианс за този век, пише американското издание  The Washington Post  в материал, представен без редакторска намеса. \r\nЛидерите на страни, като САЩ, Великобритания и Франция се срещнаха в сряда в Портсмут, Англия, на 75-тата годишнина от съюзническия десант в Нормандия по време на Втората световна война. В четвъртък тези лидери отидоха в Нормандия, за да отбележат операцията в окупираната от Нацистите Франция през юни 1944 година. \r\nТам присъстваха представителите на страните от съюза, както и пратеници от Германия. \r\nНо лидерите на Русия и Китай, две страни, които дадоха собствени свидни жертви по време на войната, не присъстваха. \r\nРуският президент Владимир Путин прие китайския си колега Си Дзинпин в Москва в сряда за началото на тридневната му визита в Русия. Мероприятие в сряда отбеляза 70-тата годишнина от установяването на дипломатическите отношения между Москва и Пекин, като и двете страни потвърдиха, че отношенията ми са по-добри от всякога. Путин „е най-добрият и сърдечният ми приятел“, каза Си пред руската агенция ТАСС преди визитата. \r\nДвете международни събирания са в рязък контраст: старото и новото, Изтокът и Западът, демократичното и автократичното. Но тези различия не бяха толкова очевидни. Руският президент за първи път присъства на церемониите за десанта в Нормандия през 2004-та година. Въпреки че Москва не участва директно в инвазията, съветските войски изиграха най-значимата роля в победата над Нацистка Германия, на Източния фронт и платиха смъртоносна цена за това. \r\nПо-късното участие на Путин на честването на десанта през 2014 година беше напрегнато и се случи на фона на опитите на световните лидери да изолират Москва след анексията на Крим. Руският лидер не бе поканен тази година: Французите заявиха, че това е защото са били поканени ръководителите на правителства, а не държавните глави. \r\nМеждувременно, говорител на Министерството на външните работи на Русия тази седмица омаловажи важността на десанта в Нормандия, като заяви, че „той не е решаващ“. \r\nТака Кремъл организира собствена двустранна среща на върха. А неудобният гост в Нормандия тази година не е Путин, а президентът Тръмп. \r\nАко церемонните по повод десанта в Нормандия отбелязват миналото величие на един исторически съюз, Путин и Си се надяваха да подчертаят формирането на един нов алианс. Китайският президент отбеляза, че Путин е най-близкият му чуждестранен колега. Според Кремъл, двамата са се срещали 29 пъти от 2013 година. \r\nТова е нещо ново за двете държави, които бяха в лоши отношения през по-голямата част на XX век, след като различните интерпретации на комунизма на Китай и Съветския съюз доведоха до прекъсване на дипломатическите отношения. \r\nТе са съседи, споделящи граници и регионални интереси в Азия, като и двете страни се отказаха от комунизма на XX век за сметка на съвременния авторитаризъм. \r\nНо най-важното е, че те все повече се противопоставят на САЩ. Русия и Китай са едновременно затънали в икономически конфликти с Америка. Москва е изправена пред бараж от санкции от Вашингтон, докато Пекин е в разгара на икономически увреждащата търговска война. \r\n„Ако Америка приеме, че Русия и Китай са заплаха и реши да се изправи срещу двете страни едновременно, тогава временният съюз между тях става неизбежен“, пише Бруно Макаеш, базиран в Пекин анализатор и автор. \r\nПутин и Си се представят като шампиони на свободната търговия и противници на протекционизма, като и двамата смятат, че експортно ориентираните икономики са застрашени. В Русия китайският президент е почетен гост на международен икономически форум в Санкт Петербург - среща, която посланикът на САЩ бойкотира заради задържането на американски инвестиционен банкер. \r\nДвете страни подписаха споразумение за отказ от американския долар и използване на рублата и юана в двустранната търговия, както и да се даде възможност на китайския телекомуникационен гигант „Хуавей“ да разработи 5G мрежа в Русия – въпреки предупрежденията на САЩ, че продуктите на компанията представляват заплаха за сигурността. \r\nFinancial Times съобщи в сряда, че Путин и Си ще направят редица заявления по време на визитата на китайския лидер, включително такова, което осъжда „хегемонистичното господство на международната система“. \r\nНе е трудно да се досетим каква е тази хегемония. Взаимната враждебност към Вашингтон може би е най-силната връзка между Пекин и Москва. Путин направи съзнателен завой на Изток, след като бе изолиран на Запад след 2014 година. И въпреки че тази нова Студена война остава главно в икономическата сфера, Пентагонът предупреди, че Съединените щати трябва да се подготвят за възможността за конфликт с Китай и Русия. \r\nДокато президентът Тръмп обмисля тези перспективи през седмицата, той трябва да си припомни миналото в Нормандия. Десантът се помни като основно американско предприятие, но реалността е, че това беше международно усилие – британци, канадци, поляци, новозеландци и други участваха във военните действия преди 75 години. \r\nПроучване, проведено през 1945 г., установи, че само 20% от французите вярват, че Съединените щати са допринесли най-много за спечелването на войната, в сравнение с 57%, които смятат, че това е Русия. \r\nТози вид многостранен подход не се вписва добре в риториката на Тръмп за „Америка на първо място“, нито в навика на американския президент да води вербална и икономическа война както срещу враговете, така и срещу съюзниците. Президентският историк Джон Мийчъм заяви пред WP тази седмица, че десантът в Нормандия може да се използва като припомняне, че подходът „Америка срещу света“ няма да проработи. Плажовете в Нормандия, каза Мийчъм, „трябва да бъдат многогодишни напомняния, че не можем да избягаме от историята“. \r\nИ все пак американският президент остава в противоречие с френския президент Емануел Макрон и по-голямата част от Европа по въпросите на политиката от Иран до изменението на климата. \r\nВъпреки политиките на администрацията, Тръмп изглежда продължава да предпочита Путин и други автократи като него. По-късно този месец той ще се срещне с руския президент и премиера на Израел Бенямин Нетаняху в необичайна тристранна среща, като Даниел Шапиро, бивпият посланик в еврейската държава на САЩ, заяви, че Русия може да използва срещата, за да настоява за отмяна на антируските санкции в обмен на подкрепа срещу Иран. \r\nВместо да събира съюзниците си, администрацията на Тръмп рискува да ги отчужди или в най-лошия случай да ги превърне във врагове. В същото време нейните врагове осъзнават, че врагът на техния враг може и да е техен приятел. \r\nПревод и редакция:", "date": "2019.06.06", "title": "The Washington Post: Докато лидерите на Запада са в Нормандия, Путин и Си утвтрдиха съюз за XXI век"}
{"url": "http://www.focus-news.net/news/2019/06/06/2667151/kazanlak-70-godishen-yubiley-otbelyaza-edno-ot-nay-starite-detski-zavedeniya-v-grada-detska-gradina-snezhanka.html", "text": "Със спектакъла „ Бал в двореца“ деца, учители и родители отбелязаха 70 – годишния юбилей на едно от най – старите детски заведения в Казанлък – Детска градина „Снежанка“, предаде кореспондент на  Радио „Фокус” . Градината отваря врати в далечната 1949 година, като първоначално се е помещавала в къща, дарена от собствениците на текстилните фабрики в града братя Стайнови. \r\nПедагогическият екип на детското заведение работи по най – съвременните методи и изисквания за предучилищно образование. „Освен всичко, за нас е важно децата са играят”, каза директорът на градината Надежда Топузлиева. \r\nТя поясни, че през 2017 година детската градина беше изцяло обновена по проект на Община Казанлък Извършен е ремонт на покрива, изолация, подменена е дограмата, извършена е газицикация на детското заведение. С друг проект са подменени играчките в двора на градината. \r\nСлавяна ГАЙДАРОВА", "date": "2019.06.06", "title": "Казанлък: 70- годишен юбилей отбеляза едно от най- старите детски заведения в града- Детска градина „Снежанка“"}
{"url": "http://www.focus-news.net/news/2019/06/06/2667149/rumen-todorov-organizator-na-akordeomaniya-pleven-za-parvi-pat-v-balgariya-se-organizira-akordeonen-festival-koyto-predlaga-mezhdunaroden-konkurs-kontserti-i-tvorcheski-kontakti.html", "text": "За първи път в България се организира акордеонен фестивал, който предлага в едно събитие - конкуренция (международен конкурс), обмяна на опит (акордеонна академия), концерти и творчески контакти. Това каза за  Радио „Фокус“  Румен Тодоров, организатор на международен акордеонен фестивал „Акордеомания“ – Плевен. \"Международен акордеонен фестивал „Акордеомания“ е платформа за оживен творчески и интелектуален обмен между международно признати творци и преподаватели с млади и талантливи музиканти от цял свят, на които ще предложат нови идеи, възможности за творческо израстване и изграждане на контакти за бъдещи професионални кариери\", каза Румен Тодоров. \"Международен акордеонен конкурс „Акордеомания“ включва 13 категории, разпределени в 4 направления. В конкурса за първи път в България ще бъде проведена официална селекция на изпълнители за Trophée Mondial (Световен трофей). Селектираните от журито участници, получават право да се явят на финал Trophée Mondial 2019. Международно жури ще оценява участниците в конкурса. Концерти в рамките на фестивала ще изнесат световно известният руски акордеонист Юрий Шишкин от Ростов на Дон на 6 юни от 19.00 ч. на централна градска пешеходна зона - пл. „Възраждане“, при лошо време концертна зала \"Катя Попова\"; Пламен Димитров и Ангел Чакъров на 7 юни от 19.00 ч. на централна градска пешеходна зона - пл. „Възраждане“, при лошо време концертна зала \"Катя Попова\"). Лауреатите от международен конкурс „Акордеомания” ще свирят на 8 юни 2019 в зала \"Катя Попова\". \r\nВиолета КРЪСТЕВА", "date": "2019.06.06", "title": "Румен Тодоров, организатор на „Акордеомания“ – Плевен: За първи път в България се организира акордеонен фестивал, който предлага международен конкурс, концерти и творчески контакти"}
{"url": "http://www.focus-news.net/news/2019/06/06/2667148/vidin-obyavena-e-parva-stepen-na-gotovnost-zaradi-visoki-vodi-na-reka-dunav.html", "text": "По информация на Изпълнителната агенция „Проучване поддържане на река Дунав“ към 7.45 часа нивото на река Дунав при рейката на Видин е 754 см, поради което се налага обявяване на първа степен на готовност при високи води. Това съобщиха от  Община Видин . Предвид получената информация и във връзка с възложените от Закона за защита при бедствия функции кметът на общината свика Общинския щаб за изпълнение на плана за защита при бедствия за предприемане на превантивни мерки за намаляване на риска от наводнение на територията на общината. Те включват денонощно наблюдение на нивото на реката и хидротехническите съоръжения. Превантивните мерки са свързани с дейността на Общинския щаб за изпълнение на плана за защита при бедствия и се предприемат с цел ограничаване на рисковете, без да са налице предпоставки за възникване на ситуации, застрашаващи населението и инфраструктурата към настоящия момент. По данни на Напоителни системи състоянието на защитните диги във Видин е добро, всички защитни съоръжения по поречието на реката са в изправност. Има готовност за евакуация при необходимост, описани са републиканските и общински пътни участъци, които може да бъдат залети и маршрутите, по които се пренасочва движението. Центърът за спешна медицинска помощ е в готовност за действие при кризисни ситуации Общинският щаб за изпълнение на плана за защита при бедствия ще проследява обстановката и е в повишена готовност за реакция при възникване на извънредни ситуации.", "date": "2019.06.06", "title": "Видин: Обявена е първа степен на готовност заради високи води на река Дунав"}
{"url": "http://www.focus-news.net/news/2019/06/06/2667147/radio-svobodna-evropa-makedoniya-posolstvoto-na-sasht-reagira-sled-kato-dachich-napisa-kosovo-e-sarbiya-na-100-dolarova-banknota.html", "text": "„Вместо да унищожава банкнота с лика на един голям американски учен и държавник – Бенджамин Франклин, министърът (на външните работи на Сърбия Ивица) Дачич би могъл да помисли за неговите думи: „Бъди във война с пороците си и в мир със своите съседи“, се казва в отговор на посолството на САЩ в Белград за  Радио „Свободна Европа“ . \r\nАмериканското дипломатическо представителство реагира на действията на Дачич, който се включи в интернет предизвикателството „Косово е Сърбия“, като написа на 100-долара банкнота – Косово е Сърбия. \r\nВ изявление пред белградския всекидневник „Блиц” сръбският министър оправда действията си със следните думи: „Това е нашата държавна политика, аз постоянно го казвам, така че защо да не го напиша“. \r\nПрезидентът на Косово Хашим Тачи заяви, че онлайн кампанията „Косово е Сърбия“, в която участва сръбският министър, е маловажна.  \r\nПревод и редакция:", "date": "2019.06.06", "title": "Радио „Свободна Европа“ (Македония): Посолството на САЩ реагира, след като Дачич написа „Косово е Сърбия“ на 100-доларова банкнота"}
{"url": "http://www.focus-news.net/news/2019/06/06/2666875/pernik-vazstanoveno-e-dvizhenieto-pri-km-38-na-am-struma-v-posoka-blagoevgrad.html", "text": "Възстановено е движението при км 38 на АМ \"Струма\" в посока Благоевград. Това съобщиха от пресцентъра на  Агенция \"Пътна инфраструктура\" .", "date": "2019.06.06", "title": "Перник: Възстановено е движението при км 38 на АМ \"Струма\" в посока Благоевград"}
{"url": "http://www.focus-news.net/news/2019/06/06/2667152/borislav-borisov-obshtina-lom-nivoto-na-reka-dunav-e-766-sm-ima-opasnost-ot-povishavane.html", "text": "Нивото на река Дунав в момента е 766 сантиметра. Това съобщи за  Агенция \"Фокус\"  експертът от Комисия по устройство на територията, местно развитие, инвестиции и транспорт към Община Лом Борислав Борисов. Той обясни, че се изпълнява Общинският план за действие при наводнение. \"Има опасност за повишаване на нивото на река Дунав, защото се изпуска доста вода от хидровъзела „Железни врати\"\", обърна внимание Борислав Борисов. Той обяви, че на този етап всички необходими мерки са взети, а дигите са в изправност.", "date": "2019.06.06", "title": "Борислав Борисов, Община Лом: Нивото на река Дунав е 766 см, има опасност от повишаване"}
{"url": "http://www.focus-news.net/news/2019/06/06/2666750/pregled-na-osnovnite-temi-v-ruskiya-pechat-agentsiya-fokus.html", "text": "Паралел със света на Оруел, газовите доставки за Приднестровието, зависимостта на САЩ  от Русия и Китай за снабдяване с редки метали и уран и евроаталнтическата позиция на новия украински президент Зеленски са сред темите на руския печат. \r\n***  На 8 юни 1949 г. британското издателство Secker & Warburg публикува първото издание на романа, на който е писано да се превърне в една от най-популярните книги на XX век, преведена на почти всички езици на света и продадена в десетки милиони копия. През 2017 г. тя отново влезе в списъка с бестселъри на САЩ, след като съветникът на президента Тръмп направи напълно оруелско (както мнозина забелязаха) в своето „двусмислие” изявление: „Вие го наричате фалшиви твърдения, но в действителност това са алтернативни факти”. Самите термини обаче, измислени от Джордж Оруел за Великобритания през 1984 г. (по-точно, Писта 1, една от провинциите на Океания), отдавна са влезли в езика - и не само на английски. Почти всеки, който е прочел повече от три книги в живота си знае „Големият брат те гледа“, „мислепрестъпление“, „новоез“, „свободата е робство“. И, уви, фантастичните детайли на света \"1984\" стават все повече и повече реалност - за тяхната реализация дори не бе нужна трета световна война или тотално обедняване на масите, нито военна тоталитарна система. Предсказанията на Оруел се сбъднаха - почти всички. И, изглежда, ще продължат да се сбъдват. Руското издание  „Известия“  размишлява за значението на великия роман. Материалът е представен без редакторска намеса. Случи се не в тази система \r\nПървият половин век след публикацията на антиутопията на Оруел тя бе възприемана като зла сатира на комунистическите режими – не на последно място заради биографията на самия автор, разочаровал се от своите болшевистки симпатии след гражданската война в Испания и признал си открито своето желание да предпази света от възможно тоталитарно бъдеще. „Не съм убеден, че общество от този вид ще възникне със сигурност, но съм убеден (отчитайки, разбира се, че моята книга е сатира), че нещо от този род е възможно. Убеден съм също, че тоталитарната идея живее в съзнанието на интелектуалците навсякъде и се опитах да проследя идеята до нейния логичен завършек“, каза писателят в свое предсмъртно интервю. \r\nТоталитаризмът в своята комунистическа издънка падна безславно в края на 80-те години. Всъщност неговият несъзнателен гробокопач дойде на власт в СССР само година след датата, посочена в заглавието на романа (избрана, както се смята, просто чрез размяна на последните две цифри на 1948 – годината, в която Оруел е писал своята книга). Завърши и Студената война – между другото, още един термин, измислен от Оруел (той го използва в статията „Ти и атомна бомба“, публикувана в Tribune през октомври 1945-та година) и влязъл в политическия лексикон на целия свят. Но Големият брат и всички съпътстващи го институции на тотален надзор внезапно се възродиха през XXI век – макар и в „кадифена“, но в не по-малко оскърбителна за човека форма. \r\nДобре известно е, че Оруел, описвайки нравите на Министерството на истината (ангажирано в обществото в „1984“ в непрекъсната фалшификация на миналото в полза на сегашните постановки на партията Ангсоц), се основава на собствения му трудов опит по време на Втората световна война - първо в отдела за цензура на британското министерство на информацията, след това в Източната служба на Би Би Си. \r\nПисателят никога не е бил в СССР – всъщност, в „1984“ няма сатира конкретно срещу съветския строй, въпреки детайлите като мустаците на по-големия брат и доста прозрачния намек към Троцки (Бронщайн) под формата на полумитичния враг на народа № 1 Емануел Голдщайн. Оруел не се страхуваше толкова от съветските партийни шефове - по онова време беше очевидно, че „обкома и обкомовците“ едва ли ще успеят да „разпалят световен пожар“, а от западните интелектуалци-технократи (които той отделя от интелигенцията в оригиналния смисъл на думата). Интелектуалците-технократи не разочароваха - развитието на технологиите през последното десетилетие на ХХ век доведе до появата на информационното общество, каквото го виждаме днес. И, уви, то напомня твърде малко на розовите мечти на фантастите-оптимисти от миналия век. Наблюдавайте себе си \r\nГолемят брат се децентрализира, загуби персонифицирана форма – нито е мустакати мъж с горящ поглед, нито дори анекдотичния „другар-майор“, който по мнението на мнозина седя някъде по средата от сървъра на „ВКонтакте“ до твоя домашен Wi-Fi-рутер. Но „телевизионните екрани“, излъчващи пропаганда и следващи потребителите, сега са в джоба на всеки, с изключение на това, че следи предпочитанията и внимателно подхранва следващата партида „инфо“ не всемогъщата държава, а транснационалните корпорации. Които, както се случи, почти всички са базирани в „бастиона на демокрацията“ от другата страна на Атлантика. \r\nНо дори отказал се от смартфона, жителят на съвременния повече или по-малко голям град гарантирано е лишен от лично пространство, няколко пъти на ден попада в полезрението на камерите за видеонаблюдение (в Лондон са повече от 600 хиляди – по една на 14 жителя; средно на ден всеки лондончанин е фиксиран около 300 пъти). Разбира се, всичко това се прави изключително за сигурността на спазващите законите граждани – в края на краищата, невидимият враг не спи. Впрочем, както смята кметът на британската столица Садик Хан, „терористичните атаки са неизбежна част от съвременния мегаполис“. Или, както казва оруеловският другар О‘Брайън, „това ще бъде свят на терора - точно толкова, колкото и свят на празненствата“. \r\nДори и прословутите фалшиви новини, бичът на сегашната инфосфера, бяха предвидени от Оруел. Идеалният член на партията другар Огилви, изобретен от Министерството на истината („другарят Огилви никога не е съществувал в настоящето и сега съществува в миналото - и веднага след като следите на фалшифицирането са изтрити, то ще бъде толкова автентично и неопровержимо, колкото Карл Велики и Юлий Цезар”) е пряк предшественик на вече леко позабравените „момичета с червени дантели“ и фалшиви иракски снимки. \r\nДнес обаче нечестните новини все по-често се използват не за политически цели, а за чисто търговски цели, в преследване на приходите от трафик и реклама - новият старши брат е доста марксист, смята, че съществото определя съзнанието, а печалбите подкрепят почти всяка идеология. \r\nДнес обаче фалшивите новини все по-често се използват не за политически цели, а за чисто търговски цели, в преследване на приходите от трафик и реклама - новият Голям брат, напълно по марксистки, смята, че битието определя съзнанието, а печалбите подкрепят почти всяка идеология. \r\nПреди 20 години и на най-суровите разобличители на нравите на постиндустриалното общество им се струваше, че в бъдеще нас ни очаква по-скоро „смелият нов свят“ на Хъксли, основан на принуда да се подчиняваме чрез плътски удоволствия. Но и тук последната дума беше за Оруел. Вместо безвредните „соми“ – смъртоносни синтетични наркотици (в „1984“ това е химическият джин „Победа“, но разликата не е голяма), вместо радостта от любовта – „трансджендъри“, „полиаморност“, „небинарност“ и тук идва опасността да се окажеш на нара, за това, което някога се е смятало за невинен флирт. Но едновременно с това – изобилие от порнография в интернет, ориентирана към съвременните „пролове“. „Порнхъбове“ и различни нюанси на сивото от света „1984“ – „специалният подотдел – на новоеза се казва проносек, - пускащ най-последните порно филми“. \r\nПри това, разбира се, съвременният Голям брат декларира – но засега още не съвсем разбираемо за „проловете“ – стремеж към свобода, мир и наука. Но, както и при Оруел, свободата се превръща в робско покорство на принципите на „толерантния“ свят – „хуманитарни бомбардировки“, а науката – в последователно унищожение на традициите на образованието. \r\nРазбира се, има и разлики между света „1984“ и този, в който живеем ние. Оруеловият Голям брат строи общество на основата на омразата и страха – и, както справедливо отбелязва протагонистът на романа Уинстън Смит, такава цивилизация е нежизнеспособна. Днешният либерален Старши брат е избрал друга стратегия: опитва се да приучи съвременният социум на Запада на много хлъзгава „любов“ – търпимост на границата на безразличието. \r\nВпрочем, резултатите се получават същите, каквито са и при Оруел: „Ние прекъснахме връзката между родител и дете, между мъж и жена, между един човек и друг. Никой вече не вярва на жена си, детето или приятеля. И скоро няма да има жени и приятели. Ще вземем новородените от майката, както вземаме яйцата изпод кокошката. Ще изкореним сексуалния нагон. Възпроизвеждането ще бъде годишна формалност, като подновяване на картата за храна. Ще анулираме оргазма. Нашите невролози вече търсят средства. Няма да има друга лоялност освен партийната лоялност. Няма да има друга любов освен любовта на Големия брат. Няма да има друг смях, освен триумфиращият смях над победения враг. Няма да има изкуство, литература, наука. Когато станем всемогъщи, ще се справим без наука. Няма да има разлика между уродливото и прекрасното“. \r\nПочти всички тези пророчества са се сбъднали – родените през новия век вече отказват секс и продължаване на рода, разграничението между грозно и красиво е старателно изтрито във всички сфери, от мода до личното здраве, партийната лоялност към либерално-политическия идеал постепенно замества и прагматичните, и етичните принципи.  До пълния триумф остана съвсем малко. \r\nВярно е, че в очакваната формула на другар О‘Брайън (Ако ви е нужен образ на бъдещето, представете си ботуш, тъпчещ лицето на човека – вечно“), изглежда, грубият войнишки ботуш е заменен от изящна хипстърска обувчица. Но ще стане ли от това по-леко на хората е голям въпрос. \r\n*** Кишинев очаква, че ако остане без газ в случай на прекратяване на украинския транзит, Тираспол ще стане по-сговорчив. Такъв извод може да се направи от думите на молдовския президент Игор Додон, че невъзможността за получаване на безплатен газ от Руската федерация ще промени ситуацията в Приднестровието радикално. Въпреки че, както бе отбелязано от източника на вестника в приднестровското правителство, Тираспол ще може да използва реверсни  доставки от ЕС през Украйна, пише руският вестник  “Независимая газета“ . \r\nКакво ще се случи с Приднестровието, ако украинската газова тръба остане празна от нова година? В продължение на 25 години непризнатата република получава безплатен газ от Руската федерация. „Газпром“ отхвърли схемата за преструктуриране на дълга от 6,5 милиарда евро, предложена от Молдова, като повечето от този дълг е натрупан от непризнатата Приднестровска република. \r\nСпоред експерти, Русия едва ли разчита на връщането на по-голямата част от тези пари, и затова иска да запази поне своето влияние върху Кишинев. Независимо от това, законно дългът е за руско-молдовската газоразпределителна компания МолдоваГаз, която доставя природен газ на Молдова и Приднестровието. \r\nПрезидентът на Република Молдова (РМ) Игор Додон заяви, че Молдова няма да плати за газа, който Русия е доставила на Приднестровието. \r\n„Дългът на приднестровския регион за газ е много сериозен проблем. Ние никога няма да плащаме за този газ. Потребителите от десния бряг на Днестър редовно плащат за газ, а това е дългът на левия бряг ”, каза Додон, който говори по един от националните телевизионни канали. Президентът на Република Молдова отбеляза, че е обсъдил този въпрос със заместник министър-председателя на Руската федерация Дмитрий Козак по време на неотдавнашното му посещение в Кишинев. Додон припомни, че от 2020 г. е възможно да се спре транзита на газ през Украйна, а именно чрез украинския тръбопровод, той влиза в Приднестровието и Молдова. \r\nМолдовските власти \"ще се опитат да разрешат този въпрос чрез други източници\", увери президентът на Република Молдова. „А Приднестровието вече няма да може да получава руски газ безплатно. И ситуацията в региона ще се промени радикално. Тя променя всичко за Приднестровието ”, цитира Додон молдовския филиал на агенция Интерфакс. \r\nТой припомни също, че споразумението с руския \"Газпром\" за доставките на газ за Република Молдова изтича на 1 януари и \"правителството не мисли как да подпише ново споразумение\". „Знам, че министърът на икономиката Кирил Габурич е написал писмо до „Газпром“. Но никой не води преговори. И има въпроси - и за тарифите, и за условията на доставка, и т.н. Проблемът с газа е бомба, която може да експлодира, което е много опасно за нас, добавя Додон. \r\n*** Русия и Китай могат да поставят САЩ на колене, лишавайки ги от критични суровини, пише руският вестник  “Взгляд“ \r\nСъединените щати признаха критична зависимост от редица вносни природни ресурси и заплашиха да предприемат безпрецедентни мерки, за да не останат без тях. Основните източници на спорове са редкоземните метали от Китай, уранът и титанът от Русия. С един удар  Пекин и Москва могат да поставят американската индустрия на колене. \r\nСъединените щати ще предприемат \"безпрецедентни мерки\", за да осигурят снабдяването със стратегически и най-важни видове минерали, каза американският министър на търговията Уилбър Рос във връзка с публикуването от неговото министерството  на междуведомствен доклад за доставката на стратегически минерали, представен на президента. \r\n„Стратегическите минерали често не се вземат предвид, но съвременният живот без тях би бил невъзможен. Въз основа на препоръките, изложени в този доклад, федералното правителство ще предприеме безпрецедентни мерки, за да гарантира, че Съединените щати няма да бъдат отрязани от тези стратегически полезни изкопаеми - каза Рос. \r\n„Малко вероятно е САЩ да могат бързо да премахнат зависимостта си от доставките на тези суровини от други страни. Отнема много време и ресурси ”, казва Ярослав Кабаков от Finam Investment Company. САЩ обаче могат да предприемат стъпки за намаляване на тази зависимост. По-специално, да се увеличи или създаде ново производство в собствената  страна, да се намерят нови доставчици. Възможно е режимът на строги икономии на тези ресурси да бъде въведен и тяхното събиране и рециклиране да бъде организирано (особено за редкоземните метали), не изключва Кабаков. \r\nЗависимостта на САЩ от вноса на уран, титан и редкоземни елементи е впечатляваща. Става дума за зависимост от доставки от Русия и Китай, с които Вашингтон води  икономически войни (чрез санкции и налагане на мита). \r\nТака Вашингтон получава редкоземни метали главно от Китай, който ежегодно произвежда около 105 хиляди тона редкоземни метали, а това е около 81% от световното производство. Забраната или ограничаването на доставката на редкоземни метали от Китай ще причини непоправим удар за целия американски технологичен сектор. \r\n„Пекин осигурява 90% от доставките на редкоземни метали и именно китайците определят цените за тях. Китай доминира сега и ще доминира на пазара на редкоземни метали поне още няколко десетилетия, каза за вестника  Александър Топорков, директор на компанията TDM96, която продава китайски редкоземни метали в Русия. \r\nРедкоземни метали се съдържат във всеки телефон, във всяка кола, във всеки самолет. Така високоговорителите на телефоните работят с неодимови магнити, високото съдържание на редкоземни метали се открива в батериите, а покритието на самолетите се базира на циркониево-итриеви прахове. Турбините и хеликоптерните лопати също са покрити с това съединение, за да се повиши износоустойчивостта и да се ограничи стареенето и влиянието на температурата. В допълнение, разработването на високоякостни бутални системи на двигатели (руски и американски) с добавяне на различни сплави на редкоземни метали към алуминий - скандий, ербий, итрий - е в ход. \r\n„Всички продукти на Илон Мъск, както автомобилни, така и космически, съдържат огромно количество редкоземни съединения. Американската корпорация Molycorp, която извлича редкоземни метали, не може да задоволи всички нужди дори на компаниите на Мъск, да не говорим за всички останали, работещи в областта на високите технологии. А именно, те са основните консуматори на редкоземни метали ”, казва Топорков. \r\nВ ръцете на Русия има поне две оръжия срещу Съединените щати в областта на минералите - уран и титан. \r\nСАЩ са най-големият потребител на уран, тъй като в Америка има 99 ядрени реактора. В същото време само 11% от урана, доставен за реактори в американските атомни електроцентрали през 2017 г., е произведен в САЩ, а останалите 89% от урана е доставен от други страни, включително от Русия. Според производителите на уран в САЩ през 2018 г. делът на закупения уран в Русия, Казахстан и Узбекистан е около 40% от потреблението в САЩ, докато делът на местните производители е само 5%. Останалите 55% са от други страни, включително Канада. \r\nРусия също е важен доставчик на титан за американската индустрия. За титан Съединените щати зависят от Москва от съветски времена. Имаше дори слухове, че заради падането на вноса на титан от СССР в края на 70-те години на миналия век, американците дори е трябвало да използват алуминий вместо титан за F-16, когато това е било възможно по принцип. Основните потребители на титан са, разбира се, производителите на самолети. В един самолет делът на  части и възли от титанови сплави може да достигне до 45 тона. В същото време, „Боинг“ ежегодно пуска 700-800 самолета. Потреблението на титан нараства в такава екзотична област като производството на бухалки за голф. Титанът е незаменим и в медицината. \r\nРуската корпорация VSMPO-Avisma произвежда една трета от световния титан за авиационната индустрия и изнася 70% от своите продукти. Компанията осигурява до 40% от нуждите на „Боинг“, до 60% от нуждите на „Еърбъс“  и до 100% от нуждите на „Ембраер“. Например, повечето от титановите продукти за най-новия „Боинг“ 787 са проектирани и произведени в Русия. Сред клиентите на VSMPO-Avisma са Rolls-Royce, Safran, Pratt & Whitney и много други компании. \r\nТова означава, че Русия може със собствено решение да остави Съединените щати без ядрена енергия, да потопи страната в тъмнина и да унищожи цялата авиационна индустрия на САЩ. Китай може да погребе цялата високотехнологична американска индустрия. \r\nНо нито Русия, нито Китай бързат да използват тези козове. И това е лесно да се обясни. Втората страна ще пострада в този случай не по-малко от първата. \r\n*** Президентът на Украйна Владимир Зеленски заяви в Брюксел, че европейската интеграция ще обезпечи на страната не само гаранция на независимостта и благосъстоянието на украинците, но и ще нанесе мощен удар по руския авторитаризъм, предава електронното издание на вестник  „Московский комсомолец“ . \r\n„Украйна в ЕС – това е смърт за руския имперски проект“, отбеляза украинският държавен глава, като добави, че това ще донесе демократични промени и в самата Русия и в другите страни на постсъветското пространство. \r\nЗаявлението на Зеленски бе направено по време на срещата му с председателя на Европейския съвет Доналд Туск и бе цитирано от неговата пресслужба в „Туитър“.", "date": "2019.06.06", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/06/06/2667150/montana-vavedena-e-vtora-stepen-na-nablyudenie-na-reka-dunav-pri-lom-zaradi-visoki-vodi.html", "text": "Със заповед на кмета Пенка Пенкова е въведена втора степен „Денонощно наблюдение“ на река Дунав от Общинския план за защита при бедствия и аварии. Това съобщиха от  Община Лом . Денонощното наблюдение на реката се извършва на пет поста, разположени на дигите в района на селата Орсоя, Станево-Долни Цибър, и в района на ломското пристанище. Засега няма опасност водата да навлезе в града, няма и наводнени участъци. Прогнозите обаче са нивото на Дунав да продължи да се покачва през близките дни и ако се наложи, ще бъде въведена трета степен „Опасност от преливане“, при ниво на река Дунав от 850 см и в района на жп-линията на пристанището ще се изгради защитен земен насип. \r\nПрез пролетта на 2006 г. Дунав достигна рекордните 985 см при Лом. Реката заля крайбрежната зона, под водата останаха митницата, два хотела, жилищни и административни сгради, а пристанището преустанови работа за повече от месец. Централната градска част на Лом бе спасена от наводнение благодарение на спешно изградените четири насипни диги в района на пристанището, откъдето водата би могла да нахлуе в центъра на града. През 2010 г. Дунав отново преля, нивото стигна 870 см и наводни част от Дунавския парк и пристанищния комплекс, но реката се укроти и не се стигна до заплаха от наводнение на града. За укрепване на свлачищната крайречна градска зона и възстановяване на българска територия, през декември 2008 г. започна изграждането на 800-метрова кейова стена в участъка от митницата до „Морска администрация“,  която окончателно бе завършена през лятото на 2011 г.", "date": "2019.06.06", "title": "Монтана: Въведена е втора степен на наблюдение на река Дунав при Лом заради високи води"}
{"url": "http://www.focus-news.net/news/2019/06/06/2666778/denyat-6-yuni-v-svetovnata-istoriya.html", "text": "На тази дата през 1242 г. в Париж са изгорени 24 вагона с еврейски талмудски ръкописни книги заедно с още други 200 равински ръкописа. През лятото на 1239 г. римският Папа нарежда да бъдат конфискувани и изгорени всички свещени еврейски текстове, от обожествения Талмуд до езотеричните писания на Кабала. \r\nПрез 1391 г. в еврейския квартал на Севиля юдериа (juderia) е извършено клане на 5000 евреи. Мястото е било запалено от всички страни. Освен жертвите били продадени в робство жени и деца на мюсюлманите. Повечето от двадесет и трите синагоги в Севиля са разрушени или превърнати в църкви.  \r\n1664 г. - градът Ню Амстердам, основан от холандски колониалисти, е преименуван на Ню Йорк Сити. \r\n1683 г. - в английския град Оксфорд е открит първият обществен музей в света.  \r\nПрез 1809 г. Швеция обявява независимостта си, като е установена конституционна монархия чрез приемането на нова конституция, постановени са гражданските права и свободи на шведите. По-късно през 1983 г. 6 юни е обявен за Ден на Швеция. \r\nПрез 1912 г. изригва вулканът Новарупта в Аляска. По време на това най-голямо за XX век изригване в атмосферата е изхвърлено огромно количество пепел, а киселинни дъждове се изливат в диаметър над 600 км. През 70-те години американски астронавти използват околностите на вулкана при тренировки за бъдещите си полети до Луната. \r\n1944 г. - по време на Втората световна война (1939-1945 г.) съюзническите войски дебаркират в Нормандия в рамките на операцията “Овърлорд”, известна като “Денят Д” (D-day). \r\nПрез 1949 г. в Лондон в тираж 25 000 излиза от печат романът на Джордж Оруел “1984”, който по-късно е преведен на 60 езика. Трите лозунга на тоталитарната държава според Оруел са: “Войната е мир, свободата – робство, незнанието – сила”. \r\nПрез 1971 г. “Съюз 11” е изстрелян от космодрума Байконур в централен Казахстан. \r\nПрез 1985 г. в Бразилия са ексхумирани останките на човека, смятан за нацисткия престъпник доктор Йозеф Менгеле. \r\nНа 6 юни са родени: Генерал Александър Пушкин, Анте Ковачич, славистът Вячеслав Шчепкин, последната руска императрица Александра Феодоровна. \r\n2015 г. \r\nИндия и Бангладеш си разменят анклави с обща площ 98 кв. км. \r\n2014 г. \r\nВ Южен Китай буря взима 20 жертни \r\n2013 г. \r\nПрезидентът на Русия Владимир Путин и жена му Людмила Путина обявяват официално намерение за развод. \r\n2012 г. \r\nЗапочва последното за 21-ви век преминаване на Венера пред диска на Слънцето. Първото за този век е било на 8 юни 2004 г. Предната двойка пасажи са били през 1874 и 1882 г., \r\n2011 г. \r\nНа парламентарните избори в Република Македония ВМРО-ДПМНЕ печели 375566 гласа, СДСМ 312149 гласа, албанската партия Демократичен съюз за интеграция - 97151, Демократичната партия на албанците 51268, Народната демократична партия 25723, ВМРО-НП 24341, Нова демокрация 16679, Обединени за Македония 14471, Либерално-демократическата партия 13511, Достойнство 7546 гласа. \r\nВ Русия с президентски указ 6 юни (рождения ден на Александър Пушкин) е обявен за „Ден на руския език“. ООН чества дните на шесте официални езика, които официално се ползват от организацията - английски (23 април), арабски (18 декември), испански (12 октомври), китайски (20 април), руски (6 юни) и френски (20 март). \r\n2006 г. \r\nПисателката Зади Смит печели британската литературна награда “Оранж”. Тя печели наградата с романа си “За красотата”. Писателката получава и парична премия в размер на 30 000 лири. Смит е номинирана за “Оранж” и през 2001 и 2003 година. \r\nУчените от Харвардския университет заявяват, че са започнали подготовка по клонирането на човешки ембриони, с цел получаване на стволови клетки. Експериментът е финансиран от частни инвеститори, за да се избегне закона за ограничаване на клонирането. “Нашата крайна цел е създаването на ембрионални стволови клетки от тъканта на пациентите, притежаващи генетични дефекти и връщането на здравите клетки в организма на пациента”, заявява Джордж Бейли, един от участниците в експеримента. През 2001 година президентът на САЩ Джордж Буш подписва закон, забраняващ клонирането, финансирано със средства от бюджета. \r\nГръцката терористична организация “Революционна борба” поема отговорността за атентата срещу бившия министър на обществения ред и настоящ министър на културата на Гърция Георгиос Вулгаракис. Бомбеният атентат срещу Вулгаракис е извършен на 30 май 2006 г., когато пред дома на бившия министър на обществения ред и настоящ министър на културата Вулгаракис избухва взривен механизъм. Взривът е бил поставен върху багажника на велосипед, разположен между два автомобила, на разстояние около 150 метра от къщата на Вулгаракис в атинския квартал Ексархия - точно по маршрута, по който министърът и семейството му всеки ден минава. Взривът избухва в 7:42ч, няколко минути преди Вулгаракис да тръгне за работа и две минути, след като съпругата му и най-малкото от четирите им деца минали оттам. \r\n1993 г.  \r\nМонголия провежда своите първи преки президентски избори. \r\n1985 г. \r\nВ Бразилия са ексхумирани останките на човека, смятан за нацисткия престъпник доктор Йозеф Менгеле. \r\nЙозеф Менгеле е роден на 16 март 1911 г. в Гюнцбург Бавария. Син е на основателя на фабриката \"Карл Менгеле & Синове\", изработваща селскостопанска техника, и съпругата му госпожа Валбурга (моминско име Хупфауер). \r\nПрез 1944 г. Менгеле става водещият лекар на женския лагер в Аушвиц. В началото на годината започва работа по проекта \"Цвят на очите\". \"Подходящи\" за проекта затворници биват убивани и различни проби от органите им се изпращат в Берлин за по-нататъшни изследвания. През месеците юли-август циганският лагер в комплекса е ликвидиран по архитектни съображения. Менгеле поема организирането и селектирането на затворниците. Под негово ръководство са обгазени 3000 души, 1400 работоспособни затворници са прехвърлени в концентрационния лагер Бухенвалд. \r\nНа 17 януари 1945 г., десет дни преди Аушвиц да бъде освободен от Червената армия, Менгеле напуска лагера. По-голямата част от документацията си той взима със себе си, за да се хабилитира за изследванията си върху близнаците. Останалата част от документите му са унищожени от SS. През февруари Менгеле си намира работно място като лекар при един от бившите си колеги. Юни месец е арестуван от американски войници под името Фриц Холман, но след няколко дни успява да избяга. Самоличността му не е разкрита. През лятото след разследването на останките от Аушвиц от Червената армия и съветските власти става ясно, че Менгеле е отговорен за изследователски проекти, ползващи живи хора за опитен материал. От 30 октомври той работи под друго име като ратай в селскостопански двор в Манголдинг при Розенхайм. 1946-1947 в рамките на Нюрнбергския процес се състои и Лекарският такъв. Менгеле задочно е осъден на доживотен затвор. Издирването му не е започнато. През 1948 г. той се завръща в Гюнцбург, където се захваща с възстановяването на бащината си фирма. През 1949 г. с паспорт от Интернационалния комитет на червения кръст на името на Хелмут Грегор успява да се добере до Генуа, а от там и до Буенос Айрес. \r\nПрез 1954 г. се развежда с останалата в Европа съпруга. През 1958 г. в Монтевидео (Уругвай) се оженва за вдовицата на брат си Карл, която през 1956 г. го е последвала в Южна Америка. Менгеле се чувства сигурен във военните диктатури на континента и се подвизава под истинското си име. Но през 1959 г. заради интернационалното издирване на нацистки престъпници е принуден да напусне Аржентина и да се засели в Парагвай. Получава и парагвайско гражданство. \r\nПрез лятото на 1960 г. изчезва от преследвачите си някъде близо до Сао Пауло (Бразилия). През 1979 г. на 7 февруари Йозеф Менгеле умира вероятно при нещастен случай (удавяне) в Бертигоа край Сао Пауло. Под името Волфганг Герхард е погребан в Ембу (Бразилия). Семейството му успява да запази смъртта му в тайна. \r\nПрез 1982 г. заповедта за задържането на Менгеле от ФРГ е подновена. За информация за Менгеле е обявена награда от 5000 долара (увеличена от Центъра по документация в Хайфа на 50000), а за залавянето му се дават десет милиона марки. Израелската тайна служба Мосад също продължава диренето му. В началото на 1985 г. именно тя намира гроба на Менгеле. Следва ексхумация и съдебна експертиза на скелета и зъбите за потвърждаване на самоличността. В Йерусалим на т. нар. \"Трибунал Менгеле\" официално е обявена смъртта му. \r\n1982 г. \r\nЗапочва Ливанската война, като военни части под командването на израелския министър на отбраната Ариел Шарон нахлуват в Южен Ливан за да спрат нападенията от страна на палестинските партизани и успяват да достигнат до столицата Бейрут. \r\n1980 г. \r\nАмериканските ядрени сили са вдигнати по тревога за втори път в рамките на една седмица поради компютърна грешка, предупреждаваща за съветско нападение. \r\n1971 г. \r\nВ ефира на CBS се излъчва последното издание на “Шоуто на Ед Съливан” – най-дълго излъчваната телевизионна развлекателна програма (27 години). \r\n“Съюз 11” е изстрелян от космодрума Байконур в централен Казахстан \r\n“Съюз 11” е вторият опит и първото успешно посещение на първата космическа станция “Салют 1”. Космонавтите Владислав Волков, Георги Доброволски и Виктор Пацайев, остават 22 дни на борда и поставят световен рекорд по престой в космоса. На единадесетият ден от техния престой на “Салют 1” избухва пожар. На 30 юни 1971 г. след нормално навлизане в атмосферата на капсулата “Съюз 11” спасителният екип отваря капсулата и открива мъртвия екипаж, който по всяка вероятност се е задушил в следствие на отворен вентил. Тримата космонавти са погребани в Кремълската стена на Червения площад в Москва. \r\n1954 г. \r\nОбразувана е международната телевизионна мрежа “Eurovision”, в която влизат Белгия, Великобритания, Холандия, Дания, Италия, Франция и Швейцария. Първото обръщение към телевизионните зрители произнася римокатолическия папа. \r\n1952 г. \r\nВ Пловдив, при \"закрити врати\" се гледа делото на католическия свещеник Йосиф Тончев, обвинен в \"шпионаж\" и в \"подривна дейност\" - \"образуване на нелегална организация\". Той получава смъртна присъда и е екзекутиран на 25 януари 1953 г. \r\n1949 г. \r\nВ Лондон в тираж 25 000 излиза от печат романът на Джордж Оруел “1984”, който по-късно е преведен на 60 езика. Трите лозунга на тоталитарната държава според Оруел са: “Войната е мир, свободата – робство, незнанието – сила”. \r\nДжордж Оруел е английски писател. Той работи в колониалната полиция в Индия. Взема участие в Гражданската война в Испания. Умира от туберкулоза. Основното му произведение е романът - антиутопия \"1984\" (1948 г.). Много от темите в романа обаче са маркирани още във \"Фермата (Приказка за животни)\" (1945 г.) - една алегория на сталинизма. Публикува пътни бележки, очерци, публицистика. \r\n1944 г. \r\nПо време на Втората световна война (1939-1945 г.) съюзническите войски дебаркират в Нормандия в рамките на операцията “Овърлорд”, известна като “Денят Д” (D-day). Тя е най голямата десантна операция в световната история. Дебаркирането на силите на западния бряг във Франция на 6 юни 1944 г. слага началото на тяхното настъпление във вътрешността на окупираната от нацистите Европа. Американски войски слизат на западните брегове, а британски и канадски – на източните. Генерал Айзенхауер е върховен главнокомандващ силите на съюзниците, като прякото командване на бойното поле е прехвърлено на генерал Монтгомъри. Тежките сражения в Нормандия продължават един месец. Скоро дебаркиралата съюзническа армия достига 1.5 млн. души. Американските войски превземат пристанището на Шербур на 27 юни, а канадските и британските влизат в Кан на 9 юли. По този начин те дават възможност на танковете да пробият германските укрепления. Париж е освободен на 25 август, Брюксел на 2 септември, а германската граница отпреди войната е пресечена до Аахен на 12 септември. \r\n1933 г. \r\nВ Ню Джърси, САЩ, е открито първото авто-кино с размери на екрана 12х15 м и вместимост 400 коли. \r\n1925 г. \r\nУолтър Перси Крайслер основава корпорацията Крайслер. \r\nChrysler Group LLC е американски автомобилен производител със седалище в Обърн Хилс, щата Мичиган, Съединените американски щати. Той е сред т.нар. „Голяма тройка“ американски производители на автомобили. \r\nКорпорацията произвежда и продава автомобили в целия свят под марките Chrysler, Dodge, Jeep, Ram, а също произвежда автомобили, продавани под марката Fiat в Северна Америка. Други големи подразделения на Chrysler са Mopar (автомобилни части и аксесоари) и SRT (доработка и производство на спортни автомобили). През 2011 г. Chrysler Group е 12-ят по големина автомобилен производител в света и 7-ят с „Фиат“. \r\n1924 г. \r\nИзвестният инженер и бизнесмен Уолтър Крайслер основава автомобилния концерн “Крайслер” и пуска първия автомобил с тази марка, който е с шестцилиндров двигател. \r\n1912 г. \r\nИзригва вулканът Новарупта в Аляска. По време на това най-голямо за XX век изригване в атмосферата е изхвърлено огромно количество пепел, а киселинни дъждове се изливат в диаметър над 600 км. През 70-те години американски астронавти използват околностите на вулкана при тренировки за бъдещите си полети до Луната. \r\n1882 г. \r\nХенри Уили патентова електрическата ютия. \r\n1853 г.  \r\nОснован е град Аламида, щата Калифорния, САЩ. \r\n1809 г. \r\nШвеция обявява независимостта си, като е установена конституционна монархия чрез приемането на нова конституция, постановени са гражданските права и свободи на шведите. По-късно през 1983 г. 6 юни е обявен за Ден на Швеция. \r\n1664 г. \r\nГрадът Ню Амстердам, основан от холандски колониалисти, е преименуван на Ню Йорк Сити. Старото име на града произхожда от име на крепост от XVII век. Градът получава общински права през 1653 г. Селището е разположено на стратегическо място в южния край на остров Манхатън, чието име произхожда от индианско племе, наречено Манахата. Ню Амстердам се развива като най-голямото холандско колониално селище в провинцията Нова Холандия до август 1664 г., когато попада в ръцете на англичаните. \r\n1654 г. \r\nСлед 22-годишно управление кралицата на Швеция Кристина се отрича от престола и дегизирана с мъжки дрехи напуска страната. \r\n1523 г. \r\nВ Швеция за крал е коронясан Густав Първи, като царува до 1560 г. Той въвежда Лутеранизма в страната като национална религия, също така наследствената царска власт и създава постоянна армия и флот. До тогава Швеция е управлявана от датски монарси. \r\n1391 г. \r\nВ еврейския квартал на Севиля юдериа (juderia) е извършено клане на 5000 евреи. Мястото е било запалено от всички страни. Освен жертвите били продадени в робство жени и деца на мюсюлманите. Повечето от двадесет и трите синагоги в Севиля са разрушени или превърнати в църкви. \r\n1242 г. \r\nВ Париж са изгорени еврейски талмудски ръкописни книги заедно с още други 200 равински ръкописа. През лятото на 1239 г. римският Папа нарежда да бъдат конфискувани и изгорени всички свещени еврейски текстове, от обожествения Талмуд до езотеричните писания на Кабала. На тази дата са родени: \r\n1944 г. \r\nРоден е Филип Шарп – американски генетик. \r\nЗавършва химия и математика в Барбървил през 1966 г. и става доктор по химия в Илинойския университет през 1969 г. Специализант и изследовател в лабораторията “Коулд Спринг Харбър” в Ню Йорк от 1969 до1974 г.  \r\nПрез 1974 г. става доцент, 1979 г. професор, заместник –директор и от 1982 – 1991 г. е директор на Центъра за проучване на рака в Масачусетския технологичен институт. Изучава строежа на гените и механизмите за предаване на наследствената информация. През 1977 г. открива, че някои гени имат прекъснат строеж. Доказва (заедно с Р. Робъртс) неизвестен дотогава генетичен процес - генно снаждане (сливане на генни сегменти), който предхожда предаването на генетична информация. Това откритие променя възгледите за еволюция на организмите; открива възможности в диагностиката и лечението на наследствените и раковите заболявания. Получава Нобелова награда за медицина през 1993 г. \r\n1932 г. \r\nРоден е Дейвид Скот – американски астронавт, полковник от Военно Въздушните Сили. \r\nПрез 1962 г. завършва Военната академия на САЩ в Уест Пойнт, Масачусетския технологичен институт. Завършва още училище за летци изпитатели и подготовка на пилоти за аерокосмични изследвания. От 1963 г. е в групата на астронавтите към НАСА. На 16 март 1966 г., заедно с Н. Армстронг, лети като втори пилот на космическия кораб “Джемини-8”. Продължителността на полета е 10 ч и 16 мин. От 3 до 13 март 1969 г., заедно с Дж. Макдивит и Р. Швейкарт лети на космическия кораб “Аполо-9” като пилот на основния блок. Корабът извършва 151 обиколки около Земята за 241 ч и 1 мин, изминавайки 6,6 млн. км. Извършва трети полет в Космоса от 26 юли до 7 август 1971 г. заедно с Дж. Ървин и А. Уордън като командир на космическия кораб “Аполо-15”. Лунната капсула със Скот и Ървин каца на Луната в района на източната граница на Морето на дъждовете на 31 юли 1971 г. Престоят им на Луната е 66 ч и 55 минути. \r\n1924 г. \r\nРоден е Васил Акьов - български литературен критик, автор на романи, повести и киносценарии. \r\nНякои от най-известните му книги са: \"Република на смъртните\" (повест, 1966 г.), \"И дойде денят\" (роман, 1967 г.), \"Светове\" (критика, 1968 г.), \"Джокерите\" (роман, 1977 г.). Автор е на сценариите: \"Птици и хрътки\" (1969 г.), \"И дойде денят\" (1973 г.), \"Тигърчето\" (1973 г.), \"Пантемей\" (1978 г.), \"Къщата\" (1979 г.). \r\n1903 г. \r\nРоден е арменският композитор на класическа музика Арам Хачатурян. Творческото оформяне на Хачатурян като композитор става в Московската консерватория. Първата му творба – „Трио за кларинет, цигулка и пиано” (1932) и Първа симфония (1934) – веднага установяват забележителния мелодически талант на Хачатурян. Неговото влечение към естественото и артистично съчетание на източните народни мелодии и ритми с традиционните европейски форми предизвиква възхищение.  \r\nСред значимите творби на Хачатурян са: \r\nинструментални концерти – клавирен (1936), цигулков (1940), виолончелов (1963); \r\nВтора симфония (1943); \r\nДва тематично свързани балета – „Щастие” (1939) и „Гаяне” (1942); \r\nБалет „Спартак” (1954); \r\n„Поема за Сталин за хор и оркестър” (1938); \r\nМузика за филми и театрални спектакли. \r\n1901 г. \r\nРоден е Сукарно – президент на Индонезия от 1945 до 1967 г. \r\nПрез 1925 г. завършва Бандунгския технологичен институт. Един от организаторите на “Бандунгския изследователски клуб”, който подготвя създаването на Националната партия на Индонезия през1927 г. През декември 1929 г. е арестуван от холандските колониални власти. След излизането си на свобода през 1932 г. влиза в партията “Индонезия” (основана през 1931 г.) и е избран за неин председател. През 1938 г. отново е арестуван, заточен на остров Флорес. През 1938 г. е преместен в Южна Суматра, където остава до японското нашествие в Индонезия през 1942 г. Сукарно формулира идеите на така наречения мархаенизъм (индонезийски вариант на дребнобуржоазен социализъм). По време на японската окупация от 1942 до 1945 г. поддържа външна лоялност към окупационните власти, като запазва връзките си с националните-патриотичните нелегални организации. На 17 август 1945 г. провъзгласява независимостта на Индонезия. Един от инициаторите за Бандунгската конференция (1955 г.) на страните от Азия и Африка. В края на 50-те години въвежда нова форма на управление – така наречената “управляема демокрация”, която засилва личната власт на президента. През 1963 г. сесията на Временния нар. консултативен конгрес му дава титлата “велик вожд на революцията” и го назначава за пожизнен президент. След събитията от 30 септември 1965 г., в резултат на които на власт идват военните, влиянието на Сукарно в политическия живот на страната отслабва. На 20 февруари 1967 г. е отстранен от власт и отстъпва президентския пост на генерал Сухарто. \r\n1875 г. \r\nРоден е Томас Ман - един от най-големите съвременни германски писатели, брат на Х. Ман и баща на Клаус Ман. Слуша лекции в Мюнхенския университет по история, политикономия и литература. Живее известно време в Рим. Става известен с романа “Буденброкови” ( 1901 г.). Автор е на новелите “Тристан” (1903 г.), “Тонио Крьогер” (1903 г.), “Смърт във Венеция”, автобиографичната скица “Пред огледалото” и други. След Първата световна война издава романа “Вълшебната планина” (1924 г.), а през 1933-1943 г. издава историческа тетралогия на библейска тема “Йосиф и неговите братя”. \r\nЕмигрира от Германия в Швейцария, а през 1938 г. – в САЩ. През 1948 г. публикува “Доктор Фаустус”. Посещава Германия през 1949 г. Получава Нобелова награда за литература за 1929 г. \r\n1872 г. \r\nРодена е Александра Феодоровна - последната руска императрица, съпруга на император Николай II (от 14.11.1894 г.). Дъщеря на хесен-дармщатския херцог Людовик IV. От брака си с Николай имат 5 деца: Олга (1895 г.), Анастасия (1897 г.), Татяна (1899 г.), Мария (1901 г.), Алексей (1904 г.). Отличава се с дълбоко суеверие, твърда привързаност към неограничено самодържавие и консерватизъм във вътрешната политика. Арестувана на 2 март 1917 г., изпратена в Тоболск и след това в Екатеринбург, където е разстреляна заедно с цялото си семейство. \r\n1863 г. \r\nРоден е Вячеслав Николаевич Шчепкин - руски учен славист, езиковед, палеограф. Внук на актьора М. С. Шчепкин. Ученик на Ф. Ф. Фортунатов. Завършва Московския университет през1885 г. От 1907 г. е професор в Московския университет. От 1887 г. работи в Историческия музей в Москва, където създава системата на научни каталози в Отдела за ръкописни и старопечатни книги. Магистърската му дисертация “Разсъждения за езика на Савината книга” (1898-1899 г.) е капитално изследване върху фонетиката на старославянския език .  \r\nАвтор е на съчиненията “Въведение в славянознанието” (1914 г.), “Учебник по руска палеография” (1918 г.), изследвания за Новгродската иконописна школа и много други. \r\n1854 г. \r\nРоден е Анте Ковачич - хърватски писател. Автор е на стихове, фейлетони, повести и романи. Най-известен е автобиографичният му роман “В регистратурата” (1888 г.). \r\n1833 г. \r\nРоден е Александър Александрович Пушкин – руски офицер, генерал от кавалерията (1898 г.). Син на А. С. Пушкин. Завършва Пажеския корпус в Санкт Петербург през 1851 г. Участва в Кримската война от 1853 до1856 г. От 1870 г. е командир на 13-ти Нарвски хусарски полк, с който участва в Руско-турската война от 1877 до1878 г. Полкът е в състава на Източният отряд и действа в района на Елена и Котел. След войната служи в армията като командир на дивизия и корпус, командващ военен окръг и губернатор на Северен Кавказ. Умира на 6 юни 1914 г. \r\n1799 г.  \r\nРоден е руският писател - поет, драматург и белетрист Александър Пушкин. Още приживе той си създава репутацията на най-значимия руски национален поет, а по-късни изследователи го определят като основоположник на съвременния руски литературен език. Творбите на Пушкин са писани под влиянието на сатирата на Волтер, поезията на Байрон и трагедиите на Шекспир. Много от неговите произведения са считани от критиците за шедьоври. Самият Пушкин предпочита романа „Евгени Онегин“, който пише в продължение на няколко години. Той е един от малкото поети или писатели, които болшевиките не забраняват, когато идват на власт, може би отчасти това се дължи се на факта, че самият Пушкин е бунтар и е в конфликт с правителството поради политическите си убеждения. Дори кръщават Царское село на него. \r\nТворчеството на А.С. Пушкин дава основа за много музикални произведения, например оперите на Чайковски „Евгени Онегин“ (1879 г.) или „Борис Годунов“ на Мусоргски (1874 г.). Много от творбите му са екранизирани. \r\nМножество градове по света имат паметници на поета. Най-много те са в Русия, като Москва и Санкт Петербург имат по няколко. \r\n1606 г. \r\nРоден е Пиер Корней - френски писател, представител на трагедията от епохата на класицизма. \r\n1599 г. \r\nРоден е испанският художник Диего Веласкес. Възпитан е в религиозен дух, получава добра начална подготовка в областта на езиците и философията. Още в ранна възраст обаче той проявава дарби в рисуването и в продължение на една година учи при основоположника на Севилската школа Франсиско де Ерера. \r\nСлед упорита работа се появяват знаменитите картини “Венера в огледалото”– 1651 година и “Менините” (Las Meniñas)– 1656 година. Връх в изкуството му е творбата “Тъкачките”, последвана от прекрасни портрети на втората жена на Филип IV Испански – кралица Мариана Австрийска, на инфанта Маргарита и сестра ѝ Мария-Тереза – бъдеща жена на френския крал и картината “Меркурий и Аргус” с митологичен сюжет. Най-известни портрети: дона Хуан Матеос (1632), генерала Оливарес (1633), конният портрет на крал Филип IV (1635), папа Иннокентий X (1648). \r\nПортретите от късния период в творчеството на Веласкес в голяма степен са проникнати от артистизъм и психологическа  На тази дата умират: \r\n1991 г. \r\nУмира Стен Гетц - американски тенор саксофонист. \r\nПо време на Втората световна война Гетц има възможността да свири в най-популярните за времето си оркестри, сред които бигбенда на Д. Дорси (1945 г.) и бигбенда на Б. Гудман (1945-1946 г.). Звукозаписният си дебют прави през 1946 г., но става популярен, когато започва да свири с Уди Хърман (1947-1949 г.). През 50-те години на ХХ век. Гетц работи с музиканти като Хорас Силвър и Джими Рейни, посещава Европа, а заедно с Джони Смит създават незабравимия хит \"Moonlight in Vermont\". От 1958 г. до 1960 г. живее в Европа, а след завръщането си в САЩ записва албума \"Focus\". През февруари 1962 г. излиза албумът \"Jazz Samba\" с Ч. Паркър - това слага началото на \"ерата на босановата\".  \r\nПрез 1963 г. Гетц записва няколко албума в стил \"босанова\" с оркестрите на Л. Бонфа и Л. Алмейда; най-значителен в творчеството му и в историята на \"босановата\" изобщо е \"Getz/Gilberto\", записан заедно с Аструд Жобим и Жоао Жилберто. \r\nПрез следващите години той остава верен на босановата, но прави и различни експерименти, допринесли за развитието на фюжъна. Свири с Г. Бъртън, Б. Евънс, Ч. Кърия и други. В края на живота си Гетц отново се връща към чисто акустичното звучене. Последният му запис е \"People Time\" (1991 г.) - брилянтен дует с К. Барън. \r\n1968 г. \r\nУмира Робърт Френсис Кенеди – американски политик. Роден е на 20 ноември 1925 г. в Бостън и е брат на Джон Кенеди. \r\nРобърт Кенеди завършва право и от 1957 г. заема отговорни длъжности в държавния апарат на САЩ. През 1961 г. е министър на правосъдието в кабинета на брат си. Известно време, до 1964 г., е на този пост и в кабинета на Линдън Джонсън. \r\nОт 1965 г. Робърт Кенеди е сенатор от щата Ню Йорк. Той е един от лидерите на либералното крило на Демократическата партия и открито се обявява против виетнамската политика на правителството на Джонсън. \r\nПрез 1968 г. Робърт Кенеди се кандидатира за поста президент на САЩ от Демократическата партия. В разгарана на предизборната борба, на 6 юни 1968 г. той е убит в Лос Анджелис. През май 1969 г. палестинецът Сирхан Сирхан е признат от съда за виновен и осъден на смърт за убийството на Робърт Кенеди. В последствие присъдата е заменена с доживотен затвор. \r\n1961 г. \r\nУмира Карл Густав Юнг - швейцарски психолог и културолог, основател на аналитичната психология. Започва научната си дейност в Цюрих под ръководството на Е. Блойлер. От 1906 г. преминава на позициите на психоанализата и става най-близък съратник на Фройд и популяризатор на неговото учение. \r\n1948 г. \r\nУмира Луис Жан Люмиер – френски химик и индустриалец. \r\nРаботи в ателието на баща си, който е фотограф, и със сътрудничеството на брат си Огюст предприема опити, които водят до подобрение във фотографското изкуство. През 1895 г. създава в собствената си фабрика в Лион първия кинематограф. Открива и способ за трицветно фотографиране. Във Франция е учредена ежегодна премия \"Л. Люмиер\" за документален филм. \r\n1946 г. \r\nУмира Герхард Йохан Роберт Хауптман - германски драматург и писател. Става известен с драмата си “Преди изгрев слънце” (1889 г.).  \r\nАвтор е на драмите “Празникът на мира” (1890 г.), “Самотни хора” (1891 г.), “Тъкачите” (1892 г.), “Възнесението на Ханеле Матерн” и “Потъналата камбана” (1896 г.), “Флориан Хайер” (1896 г., историческа драма), “Боброва шуба” (1893 г., сатирична комедия), “Роза Бернд” (1903 г.), “Преди залез слънце” (1932 г.), “Потъналата камбана” (символистична драма приказка).  \r\nНегови романи са: “Емануел Квинт” (1910 г.), “Еретикът от Соана” (1918 г.), “Приключение от моята младост” (1937 г., автобиографичен) и други. \r\nПолучава Нобелова награда за литература за 1912 г. \r\n1916 г. \r\nУмира Юан Ши Кай - китайски политик и военен деец. Губернатор на Шандун и Джили. Той потушава Ихътуанското въстание (1899-1901 г.). Реорганизира китайската армия по европейски образец. Покровителстван от императрица Тан Хи. Оглавява войските на Севера по време на Синхайската революция и води военни действия срещу революционния Юг. От 13 февруари 1912 г. е президент на Китайската република. \r\n1861 г. \r\nУмира Камило Бенсо Кавур – италиански държавник, общественик и дипломат на Пиемонт (Сардинското кралство) и Италия от епохата на обединяването £. Идеолог и лидер на буржоазното дворянство и умерено-либералната монархическа буржоазия. През 1829 г. завършва Военната академия в Торино. Заедно с Ч. Балбо основава вестник “Рисорджименто”, орган на умереното либерално движение. По време на Революцията (1848-1849 г.) е депутат в парламента. Министър на земеделието и търговията (1850-1852 г.), министър на финансите (1851-1852 г.) и министър-председател на Пиемонт (1852-1861 г.). Вътрешната политика на Кавур е насочена към буржоазни преобразования в икономическата и политическата структура на Пиемонт. Политиката на Кавур помага за разширяване на либерално-буржоазния слой. Негова крайна цел е обединението на Италия под егидата на Савойската династия. Чрез ловки дипломатически маневри успява да предизвика Австрия да воюва с Пиемонт през 1859 г. По време на войната прави опит да освободи Ломбардия и Венеция с помощта на Франция, но сепаратисткият договор между Франция и Австрия попречва на плановете му. Благодарение на енергичните действия на Кавур и с помощта на армията на Гарибалди, всички италиански земи се обединяват и през 1861 г. е провъзгласено Италианското кралство, а Кавур става първият министър-председател на Италия. \r\n1818 г. \r\nУмира Ян Хенрих Домбровски- полски генерал. Прикрива отстъплението на армията на Наполеон I през р. Березина. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.06.06", "title": "Денят 6 юни в световната история"}
{"url": "http://www.focus-news.net/news/2019/06/06/2666738/predstoyashti-sabitiya-v-stranata-za-6-yuni-agentsiya-fokus.html", "text": "*** \r\nОт 9.00 часа ще започне заседанието на Народното събрание.  \r\n*** \r\nОт 9.00 часа в зала \"Триадица\" на Гранд хотел \"София“ ще се проведе международна кръгла маса на тема \"Международна обстановка и сътрудничество в акваториите на Черно, Средиземно и Балтийско море – правни, икономически и екологични аспекти\". \r\n*** \r\nОт 9.30 часа на жп прелеза на ул. „Йосиф Щросмайер“ НКЖИ ще отбележи Международния ден за безопасно преминаване през железопътните прелези. Деца на служители на железниците ще раздават на шофьорите листовки със Закона за движение по пътищата, Раздел XІІ – Железопътен прелез, и балони с надпис „Спри! Живей!“. \r\n*** \r\nОт 9.30 часа в патриаршеската катедрала „Св. Александър Невски“ ще бъде отслужена Архиерейска св. Литургия“ на Възнесение Господне. Тя ще бъде оглавена от Негово Преосвещенство Мелнишкият епископ Герасим. \r\n*** \r\nОт 9.30 часа XVI състав на Специализирания наказателен съд ще гледа делото за образуване и ръководене на организирана престъпна група срещу Тодор С., Владимир Р., Илия Е., Ангел А., Величко Х. и Албена Е.  \r\n*** \r\nОт 10.00 часа в сградата на КЕВР (бул. „Княз Ал. Дондуков“ 8-10, ет. 4) ще се проведе обществено обсъждане на проект на решение за определяне на преференциални цени на електрическата енергия, произведена от възобновяеми източници, актуализация на преференциални цени на електрическата енергия, произведена от биомаса и определяне на премии на производителите на електрическа енергия от възобновяеми източници с обща инсталирана мощност 1 MW и над 1 MW. \r\n*** \r\nОт 10.00 часа в Галерия Credo Bonum ще бъде представен новият етап от кампанията „Силата е в теб\", организиран от Посолството на САЩ в България. \r\n*** \r\nОт 10.00 часа XII състав на Специализирания наказателен съд ще гледа делото за образуване и ръководене на организирана престъпна група срещу Младен М., Мария Т., Полина Т., Ценка Г., Николай Н., Красимир Ч., Пламен Ч., Валентина Е., Петър П. и Колю М.  \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В.  \r\n*** \r\nОт 10.00 часа VІ състав на Специализирания наказателен съд ще гледа делото за образуване и ръководене на организирана престъпна група срещу Ален Д. и Ибраим Л.   \r\n*** \r\nОт 10.30 часа XVIII състав на Специализирания наказателен съд ще заседава по делото за подкуп с цел упражняване на влияние срещу Димитър А., Владимир Ч. и Методи П.  \r\n*** \r\nОт 10.30 часа в залата на 5 етаж в МОН ще се проведе пресконференция, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием.  \r\n*** \r\nОт 11.00 часа в пресклуба на БТА ще бъдат представени резултатите от трансграничния проект „Увеличаване на туристическите информационни услуги в трансграничния регион“ между България и Сърбия. \r\n*** \r\nОт 11.00 часа пред централния вход на Столична библиотека документална изложба „Моето училище в моята София“ ще представи историята на най-старите училища в София. \r\n*** \r\nОт 11.00 часа XVI състав на Специализирания наказателен съд ще гледа делото за образуване и ръководене на организирана престъпна група срещу Крум К., Мирослав Е. и Свилен Г.  \r\n*** \r\nОт 11.30 часа в Аулата на Аджибадем Сити Клиник Болница Токуда“ ще се проведе обучителен модул от поредицата Училища по персонализирана медицина за широк набор от специалисти. \r\n*** \r\nОт 12.00 часа в Сентръл Парк Хотел ще се проведе пресконференция на тема „Съвременни методи за лечение и диагностика на рак на простатата“.  \r\n*** \r\nОт 13.00 часа ІІІ състав на Специализирания наказателен съд ще гледа делото за длъжностно присвояване в особено големи размери, представляващо особено тежък случай срещу Румен В. \r\n*** \r\nОт 13.00 до 17.00 часа в Аулата на Националния център по обществено здраве ще се проведе Международна среща за обучение и подкрепа на пациенти с остри порфирии. \r\n*** \r\nОт 13.30 часа XVIII състав на Специализирания наказателен съд ще заседава по делото за тероризъм срещу Кевин Б.  \r\n*** \r\nВ 16.00 часа в Централно фоайе на НИМ ще се открие фотографската изложба „Здравей, името ми е Тирана”. \r\n*** \r\nОт 18.00 часа в Централния военен клуб ще бъде обсъдена темата „Архитектурен модернизъм“. \r\n*** \r\nОт 19.00 часа в галерия „Сердика“ ще бъде открита изложба „Новите лица на Женския пазар“ на студентите по програма „Фотография“ на Нов български университет.    \r\n*** \r\nОт 19.00 часа Арт сдружение „Арлекин\" при НЧ „Св.Св.Кирил и Методий-1924\" ще играе постановката \"Не всеки крадец е мошеник\" от Дарио Фо режисура и сценография Василка Йорданова. \r\n*** \r\nВ 8.00 часа с литургия в храм „Възнесение Господне” ще започнат честванията за празника на града – Спасовден. В 10.30 часа за четиринадесета поредна година ще бъде открит Регионалният тракийски фолклорен събор „Спасовден”. В 18.00 часа ще се проведе атрактивен спортен турнир, а в 19.00 часа местните таланти ще изнесат концерт. \r\n*** \r\nОт 17.30 часа в спортна зала \"Никола Станчев“ ще се проведе обществено обсъждане на идейния проект на Общината за изграждане на зелен амфитеатър със сцена в район \"Меден рудник\". \r\n*** \r\nОт 11.00 часа в спортна зала „Скаптопара“ – Благоевград ще се проведе заключително мероприятие по Национална програма „Работа на полицията в училищата“ под надслов „Ваканция здравей! Да играем безопасно“. \r\n*** \r\nОт 10.00 часа в Пленарна зала на Общината ще бъде открита Международна конференция по електрически машини, задвижвания и енергийни системи (ЕЛМА). В рамките на конференцията ще се проведе и работна среща на фирми от българската електропромишленост. \r\n*** \r\nОт 14.00 часа в залата на Областния информационен център-Варна, ще се проведе награждаване на победителите в ученическия онлайн конкурс „Имам бизнес идея!“. \r\n*** \r\nОт 18.30 часа в Арт салона на Радио Варна ще бъде представен документалния филм „Силви Вартан“ на Георги Тошев. Той гостува по покана на фестивала „Откритие“, за да разкаже на публиката за работата си върху филма и за срещата си със световната звезда. \r\n*** \r\nОт 10.30 часа в патриаршеската църква на крепостта Царевец ще бъде отслужена Света литургия по случай Възнесение Господне. Ще я води Негово високопреосвещенство великотърновския митрополит Григорий.  \r\n*** \r\nОт 11.00 часа в пресклуба на БТА ще се проведе пресконференция за 16-о издание на детския ромски фестивал „Отворено сърце“. \r\n*** \r\nОт 9.00 часа Негово високопреосвещенство Врачанският митрополит Григорий ще оглави Архиерейска света Литургия за храмовия празник на църквата „Възнесение Господне“. \r\n*** \r\nОт 13.30 часа народният представител от ГЕРБ Станислав Попов ще даде пресконференция по повод действията по премахването на серовъглерода от територията на града. Брифингът ще се състои пред входа на предприятие „Камибо“ ООД-ТП „Хименерго“. \r\n*** \r\nОт 11.00 часа в Драматичен театър при НЧ „Напредък-1869\" ще се играе постановката  \r\n„Зех та, Радке, зех та!\"от Сава Доброплодни. \r\n*** \r\nОт 18.00 часа в градски парк „Свети Георги“ поредицата джаз концерти продължава с „Лятно настроение“. \r\n*** \r\nОт 19.00 часа в Концертна зала на Младежкия център ще се играе спектакълът „Четири стаи“ на клуб „Театър“. \r\n*** \r\nОт 11.00 часа в читалище „Братство” ще бъде открита изложба по повод 150 години от създаването на културната институция.  \r\n*** \r\nОт 16.00 ч. на площада пред Общинския театър и на пешеходната алея по бул. „България“ ще се състои статичен показ на техника, въоръжение и оборудване на Сухопътните войски като част от кампанията „Бъди войник“. \r\n*** \r\nОт 17.00 часа в Музеен комплекс „Свети Георги” ще бъде открита изложбата „Неврокопска Света митрополия”.  \r\n*** \r\nОт 17.30 часа в залата на Възрожденското училище ще се проведе среща- дискусия за пътната безопасност. Дискусията е организирана по инициатива обществения посредник за общината Васил Иванов.  \r\n*** \r\nОт 18.00 часа в Художествена галерия „Владимир Димитров - Майстора“ се открива фотографска изложба „Усещане за ангели“ на Детелина Тихолова.  \r\n*** \r\nОт 9.00 часа Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“. \r\n*** \r\nОт 18.00 часа в ГХГ „Дечко Стоев“ ще бъде открита изложба, отразяваща един от най-важните етапи в съвременното българско изкуство- импресионизмът.  \r\n*** \r\nОт 8.30 часа в Медицински университет се открива Национална конференция по хирургия. \r\n*** \r\nОт 9.30 часа в пресклуба на БТА ще се проведе пресконференция на журито на Международния акордеонен фестивал „Акордеомания“. \r\n*** \r\nОт 9.00 часа Митрополит Николай ще оглави Архиерейска света Литургия в храм „Св. Възнесение Господне”. \r\n*** \r\nОт 9.00 часа в зала 10 Окръжният съд ще заседава по делото срещу Георги Ч., обвинен за държане с цел разпространение високорискови наркотични вещества. \r\n*** \r\nОт 9.30 часа в зала №10 Районният съд ще гледа делото срещу Абдулах Т, Левент М. и Мюслюм Й., обвинени в причиняване на имотна вреда в размер на общо 86 526 лв. на „Казино Диамант“ ООД. \r\n*** \r\nВ 11.00 часа в заседателната зала на Община Пловдив заместник-кметът Георги Титюков ще посрещне пловдивските спортисти от националния обор по аеробика, които на последното европейско първенство в Баку се върнаха със сребърни медали в категория \"Групи\".  \r\n*** \r\nОт 11.00 часа, в СКЛАД, ул.\"Екзарх Йосиф\" 16 ще се проведе пресконференция на предстоящия фестивал \"Пловдив - Древен и вечен\". В пресконференцията ще вземат участие представители на организаторите на фестивала - Сдружение „Заедно за личностно развитие“ - Пловдив, „Сдружение за възстановяване и съхранение на българските традиции - Авитохол” – Варна, Сдружение “Дукс Антика” – Свищов.  \r\n*** \r\nОт 11.30 часа, в СКЛАД ще се състои пресконференция по повод предстояща премиера на спектакъла „Концертът“ на театралния дует Петър Тодоров (режисьор) и Десислава Минчева (актриса). На представянето ще се включи и директорът на Държавен куклен театър, Пловдив - Виктор Бойчев. \r\n*** \r\nОт 13.30 часа в зала №11 Районният съд ще гледа делото срещу Милена Б., обвинена, че като собственик на лаборатория е получила недължими суми на обща стойност 11 154.77 лева без правно основание. \r\n*** \r\nОт 15.00 часа в зала 308 на Община Разград ще се проведе пресконференция по повод Историческия фестивал „Античният Абритус“. \r\n*** \r\nОт 9.30 часа Негово Високопреподобие архимандрит Висарион ще отслужи празничната св. божествена Литургия в параклиса „Св. Спас“ в местността „Забатско“ над квартал „Долно Райково“. \r\n*** \r\nОт 11.00 часа в РБ „Захарий Княжески“ ще се проведе Осмият международен фестивал „Джаз форум Стара Загора“. \r\n*** \r\nОт 11.00 часа на ПС „Марица-изток” на Старозагорските минерални бани ще бъде открита XХIХ Международна научна конференция на Съюза на учените в Стара Загора.  \r\n*** \r\nОт 15.00 часа в пресклуба на БТА ще се проведе пресконференция за представянето на Инициатива Единение. \r\n*** \r\nОт 19.00 часа на сцената на Държавна опера - Стара Загора ще се състои концерт под надслов „Заедно можем“. \r\n*** \r\nОт 19.00 часа в зала „Сливен“ ще се играе шедьовърът на Имре Калман „Теменужката от Монмартър” в изпълнение на Музикално-драматичен театър „К. Кисимов“ – Велико Търново. \r\n*** \r\nОт 17.00 часа в ТТ „Христо Гърбов\" при Сдружение „Камбана\" ще се играе „Бае Славе\" - моноспектакъл по романа „Чамкория\" от Милен Русков. \r\n*** \r\nОт 10.00 часа в хотел „Замъка“ ще се състои пресконференция с журито за цигулари в Международния конкурс „Панчо Владигеров“. \r\n*** \r\nВ 11.00 часа в залата на РУ- Шумен директорът на ОДМВР- Шумен ст. комисар Ялчън Расим ще даде информация за инициатива на областната дирекция „Заедно можем да спрем телефонните измами“.  \r\n*** \r\nОт 13.45 часа в Националния пресклуб на БТА ще се състои пресконференция на председателя на ПП АБВ Румен Петков. Основна тема – отчитане на изборните резултати на „Коалиция за България“.  \r\n*** \r\nОт 17.00 часа в  Художествена галерия „Елена Карамихайлова“ ще бъде открита годишната изложба на Центъра за подкрепа на личностното развитие- Обединен детски комплекс.", "date": "2019.06.06", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2019/06/06/2666739/pregled-na-osnovnite-temi-v-svetovniya-pechat-agentsiya-fokus.html", "text": "Програмата на САЩ за освобождаване на страните от Източна Европа от зависимостта от руско оръжие, кризата във Венецуела, споровете за човешкото влияние в промяната на климата между САЩ и Европа и непосредствените заплахи пред израелската държава са сред темите на световния печат. \r\n***  Когато Съветският съюз се разпадна, много бивши членове на Организацията на Варшавския договор създадоха свои собствени въоръжени сили въз основа на останалото съветско военно оборудване. По време на размразяването по време на Студената война много от тези страни инвестираха в руска военна техника, която често беше по-евтина от американските. Но след инвазията на Русия на територията на Украйна през 2014 г. тези страни се опитаха да прекъснат връзките си с руските доставчици на военно оборудване и да се обърнат към Запада. Въпреки това, предвид ограничените бюджети за отбрана, се оказа, че това е по-лесно да се каже, отколкото да се направи, пише американското електронно издание  Defence News  в материал, представен без редакторска намеса. \r\nЗа да реши този проблем, миналата година американският Държавен департамент започна без да вдига много шум нова програма, наречена Европейска програма за стимулиране на рекапитализацията (ERIP), нов инструмент, разработен от Европейското командване на САЩ за ускоряване на процеса на отказ на съюзническите държави от руската военна техника. Предполага се, че тази програма ще засегне Албания, Босна и Херцеговина, Хърватия, Гърция, Северна Македония и Словакия. \r\nВъпреки че изпълнението на тази програма току-що започна, служителите в Държавния департамент са толкова уверени в успеха на ERIP, че през следващите няколко седмици те очакват решение за разширяване на тази програма. Това ще позволи на съюзническите държави да получат нови субсидии от САЩ, което от своя страна ще определи закупуването на висококачествено американско военно оборудване от тези страни. \r\n„Има смисъл“, казва Дъглас Бари от Международния институт за стратегически изследвания. „Това позволява едновременно постигане на две цели: премахване на оборудването от съветската епоха от списъка на страните от НАТО и осигуряване на предимството на американската индустрия“. \r\nТази програма позволява на Съединените щати да постигнат две цели едновременно. Първо, това ще помогне да се освободят шест държави от руската военна техника наведнъж, което е от полза от няколко гледни точки: това ще позволи един от източниците на доход за Русия да бъде отрязан, да се осигури оперативна съвместимост с други страни от НАТО, както и да се повиши сигурността, като се премахне необходимостта от присъствие на руските военни изпълнители в базите на НАТО. \r\nТази програма обаче служи и за изпълнение на ключовия приоритет на администрацията на Тръмп, която е да увеличи продажбите на американска военна техника в други страни. Въпреки че субсидиите в рамките на ERIP може да са еднократни, тези средства ще бъдат достатъчни за закупуване на специфични системи. Ако купуват четири американски хеликоптера със средства, получени по програмата ERIP, в бъдеще най-вероятно ще продължат да купуват хеликоптери от САЩ и вече няма да търсят други доставчици. \r\nПървият транш от програмата ERIP е над 190 милиона долара. Въпреки че Държавният департамент отказа да каже точно коя военна техника се обмисля, експерти от Международния институт за стратегически изследвания в Лондон обясниха пред Defense News какви са възможните варианти. \r\n- Албания - 30 милиона долара за хеликоптери. Не е ясно обаче кои руски хеликоптери в Албания ще бъдат заменени от американски. \r\n- Босна - 30,7 милиона долара за хеликоптери. Сега Босна има серия от руски хеликоптери, включително малък парк от средни транспортни хеликоптери Ми-8 и многоцелеви хеликоптери Ми-8МТВ. \r\n- Хърватия - 25 милиона долара за бойни машини на пехотата. Хърватия има около 100 БМП М-80, които са произведени в Югославия по време на Студената война. \r\n- Гърция - 25 милиона за бойни машини на пехотата. Понастоящем Гърция има почти 400 БМП-1, произведени в Съветския съюз. \r\n- Северна Македония - 30 млн. долара за бойни машини на пехотата. На разположение на тази страна, която наскоро промени името си, има малък брой съветски БМП-2. \r\n- Словакия - 50 милиона долара за хеликоптери. Словакия разполага със 17 руски многоцелеви хеликоптера Ми-17. Основни принципи на програмата ERIP \r\nПрограмата ERIP се базира на три основни идеи. Първата е, че финансирането по тази програма не е поетапен план за много години, а по-скоро еднократно целенасочено вливане на пари, което ще позволи на страната партньор да предостави 20% от първоначалния размер на бойните средства, които страната в крайна сметка ще получи от САЩ. Това означава, че парите ще бъдат изразходвани за закупуване на различни системи едновременно с необходимите възможности за обучение и поддръжка. \r\nВтората е обещанието на дадена страна да се въздържа от закупуване на руска военна техника в бъдеще. Повечето от страните, които се считат за кандидати за участие в програмата за ERIP, вече са го направили. На тези страни обаче не се забранява да купуват резервни части, необходими за поддръжката на руското оборудване. \r\n„Ние разбираме, че нашите партньори имат руско военно оборудване и ние не се опитваме да ги заклелщим в ъгъла“, казва един служител на Държавния департамент, който се съгласява да разговаря с Defense News при условие за анонимност. „Ако те трябва да купят някои резервни части, произведени в Русия, ние ще разберем. Това военно оборудване играе важна роля и ние не се опитваме да ограничим техния потенциал“. \r\nТретата е условието страната, която получава пари от програмата ERIP, да инвестира приблизително същата сума в закупуването на оборудване. Служителят на Държавния департамент, споменат по-горе, обясни: „Ние им казваме, че за нас е нужно и вие да направите жертви“. \r\n„Например, ние купуваме два планера на самолет и вие купувате два планера на самолет. Или купувате четири планера на самолета, а ние плащаме за подготовката, или за модернизацията, или за осигуряване на защитени комуникации“. \r\nТова изискване предполага постоянно взаимодействие между представители на американската страна и шестте държави, така че съответните министерства да разберат какви  средства ще са им нужни и след това служителите на министерството на отбраната се обръщат към своите правителства и да се договарят за разпределянето на необходимите средства. Според официалния представител на САЩ все още се работи в тази посока и само две от шестте изброени по-горе страни официално са кандидатствали за участие в програмата ERIP. \r\n„Ние променяме леко тези отношения и осъзнаваме това“, казва той. „Ако Министерството на отбраната на страните не може да получи това, ако те не могат да отговарят за своите собствени покупки, ако те не могат да влагат тези средства, тогава извинете, без да се обиждаме, но ние ще преразпределим средствата така, че те да отидат в друга държава“. \r\nВъпреки това, изискването за разпределяне на средства в обем, сравним с размера на субсидиите, получени по програмата ERIP, предизвиква безпокойство в Бари и Джим Таунсенд, бивш заместник-заместник-министър на отбраната по европейските въпроси, който сега работи в Центъра за нова американска сигурност. \r\nСпоред Таунсенд, ако тези шест държави трябва да заемат пари, за да изпълнят изискването по програмата за ERIP, това може да създаде дългова спирала за най-бедните страни или да създаде ситуация, при която страната не може да заема парите, от които се нуждае в бъдеще. „Това означава ли, че бедните страни като Албания нямат никакъв шанс и че само богатите страни могат да се възползват от тази програма? Мисля, че това ще бъде проблем“. \r\nИ двамата анализатори предупредиха, че програмите за модернизация трябва да бъдат съгласувани с националните приоритети на отделните членки на НАТО. По-нататъшно разширяване \r\nВъпреки че първият кръг на програмата ERIP все още не е приключил, служителите не чакат, докато първите шест държави подадат официални заявления и изработят всички подробности, и вече гледат към бъдещето. \r\nОколо края на юни или началото на юли, Министерството на отбраната ще реши дали ще има втори кръг на ERIP. Ако бъде взето такова решение, длъжностните лица ще започнат да разглеждат нови проекти в края на текущата финансова година. \r\nВ този случай в списъка ще бъдат добавени нови страни. Първоначалният списък се оказа почти изцяло от членове на НАТО - Босна е единствената страна там, която не е част от Алианса, а Северна Македония вече е в процес на присъединяване към него, - по думите на споменатия по-горе чиновник, в рамките на тази програма няма да бъдат отдавани предпочитания на страните-членки на Нато. \r\nСпоред Бари Полша и Унгария може да влязат в списъка на страните, които ще бъдат включени във втория кръг на програмата ERIP. Там може да се окажат Словакия и Чешката република. Според Таунсенд би било логично балтийските страни да бъдат включени, въпреки че Естония, която няма съветска военна техника, не отговаря напълно на условията на програмата. \r\nЛатвия е изразила интерес, но има една резерва. Тази страна вече реши да закупи хеликоптери Black Hawk, с които да замени  малкото си Ми-17 до средата на следващото десетилетие. Ако Латвия получи средства по програмата ERIP, тя ще помогне за ускоряване на процеса, като позволи на страната да изразходва освободените средства за модернизиране или закупуване на друго военно оборудване. Не е ясно обаче дали Държавният департамент ще иска да подкрепи изпълнението на вече взетите решения за придобиване на военно оборудване. \r\nАко европейският проект донесе плодове, Държавният департамент може да се опита да разшири тази програма извън Европа – вероятно, за да възпрепятства прилагането на китайските инициативи в Африка и Азия. Въпреки това, все още тези решения не са взети. \r\n„Мисля, че това е нещо добро и се надявам, че изпълнението на програмата ще продължи и Конгресът ще разбере, че това е разумно изразходване на парите на данъкоплатците, защото принуждава съюзниците да положат повече усилия”, каза Таунсенд. \r\n***  На американският президент Доналд Тръмп много му се искаше да се похвали с това, че Москва е отзовала своите военни от Венецуела, но по-късно се изясни, че той или някой в неговата администрация, просто е измислил всичко, пише електронното издание на списание  The American Conservative . \r\n„Във вторник, 4 юни, Кремъл съобщи, че не знае откъде президентът на САЩ Доналд Тръмп е взел информацията, че Москва е отзовала от Венецуела голяма част от своите военни специалисти, които, както твърдят представители на Кремъл, продължават да работят там“. \r\n„В понеделник, 3 юни, Тръмп написа в „Туитър“, че Русия е информирала американските власти за изтеглянето „на голяма част от своите хора“ от Венецуела, където Москва поддържа тесни военни и икономически връзки с режима на президента Николас Мадуро“. \r\nПолитиката на Тръмп за Венецуела е напълно непоследователна и Москва вече отхвърли искането му да изтегли всички руски военни от тази страна. Никой не е изненадан, че Тръмп се опитва да използва всякакви промени в ситуацията в негова полза, но в този случай изглежда, че той просто е изобретил всичко от нулата, така че политиката му да не изглежда толкова неефективна. Въпреки че не е постигнал никакви значителни резултати, с които да може да се похвали, сега му остана само да измисля победи. „Туитът“ на Тръмп и досега стои в лентата му: „Русия информира американските власти за изтеглянето на по-голямата част от своите хора от Венецуела“. \r\nТвърдението, че „Русия го е информирала“ за това, което не е вярно, звучи още по-глупаво, защото руското правителство бързо обяви, че не може да информира Тръмп за това, което не се е случило. Сега, когато Русия опроверга изявлението на Тръмп, президентът стана още по-смешен от обикновено. \r\nСамият този епизод не е особено значителен, но доказва колко лесно Тръмп може да бъде убеден в реалността на събития, които не са се случили, и с каква готовност вярва в каквито и да било истории, независимо колко неоснователни, ако те утешават самолюбието му или осъществяват целите му. В резултат на това Тръмп може лесно да бъде манипулиран и това го прави изключително удобна цел за дезинформация. Така естеството на решенията на президента зависи изцяло от позициите на неговите съветници, които контролират това, което той вижда и чува. \r\n***  Миналата седмица в Харвард Ярд имаше пламенни аплодисменти, когато говорителят на дипломирането на випуска, канцлерът Ангела Меркел от Германия, обеща да „направи всичко възможно, за да гарантира, че Германия, моята страна, ще постигне целта за климатична неутралност през 2050 г.“ \r\nАко Меркел наистина е сериозна в това, нейната първа стъпка трябва да бъде поправянето на грешката, направена от нейното правителство през март 2011 година, когато то обяви края на ядрената енергия в Германия до 2022 година, пише американското издание  The Washington Post  в материал, представен без редакторска намеса. \r\nПоследвалият енергиен преход, великият план на Меркел за пост-ядрено бъдеще, доминиран от вятъра и слънчевата енергия, постигна сравнително малко, по отношение на намалените въглеродни емисии, въпреки че струваше 160 милиарда евро през последните пет години. \r\nВ неотдавнашен доклад на германската федерална сметна палата се казва, че „огромните усилия и значителната тежест върху гражданите и икономиката“ са „в рязък контраст с получените слаби ползи“. \r\nБиха ли аплодирали харвардци това, ако бяха наясно с този факт? Не само, че страната на Меркел няма да успее да постигне целта си за 2020 година за намаляване на емисиите с 40% в сравнение с 1990 година, но дори общите емисии остават непроменени за първите шест години на Energiewende - преди да спаднат с 4% през 2018 г., главно защото по-топлото време намалява нуждата от отопление. Германците плащат най-високите цени за електроенергия в Европа. \r\nСъщността на проблема: Преди това Германия разчиташе на 17 ядрени реактора за около 25% от електричеството си. Сега тя получава около 12% от седем, като е изключила 10 реактора с много години на експлоатация останали в тях. Тъй като възобновяемите енергийни източници, като вятъра и слънчевата енергия, все още не могат да компенсират загубената атомна енергия, Германия трябваше да я замени в краткосрочен план с нови инсталации, които работят с – предполагате правилно - въглища. \r\nТук има глобален урок. При всичките си рискове ядрената енергетика остава основен източник на базова електроенергия с ниски емисии на въглерод, което представлява 18% от общото електроснабдяване на индустриалния свят и 10% за света, като цяло. \r\nВ доклад от миналата година на Международната агенция по енергетика се казва: „Без ядрени инвестиции, постигането на устойчива енергийна система ще бъде много по-трудно“. Всъщност в доклада се казва, че постигането на целите на споразумението от Париж 2016 г. изисква „увеличаване на ядрената енергия“. \r\nКато член на Организацията за икономическо сътрудничество и развитие, към която принадлежи и германското правителство, МАЕ не стига до там да критикува Германия директно, но нанасянето на косвен удар по Energiewende на Меркел е очевидно. \r\nВъпросът не е в това, че Германия задължително е сбъркала да преследва чиста енергия или че Energiewende е обречена на провал. Просто Германия може да постигне своите въглеродни цели много по-бързо, като запази ядрената енергия.  \r\nСамата Меркел признаваше това. През 2010 г., в изпълнение на обещанието си от успешната предизборна кампания през 2009 г., тя обърна предишната политика на коалиционното правителство на социалдемократите и Зелените и прокара закон за удължаване на живота на атомните електроцентрали в Германия със средно 12 години. „Спешно трябва да удължим живота на нашите централи“. \r\nВ този случай това икономически и екологично решение беше политически непопулярно. Макар и това да е нацията, която ни даде рентгенови лъчи и квантова механика, а ядрените й централи имат перфектна безопасност - и която избра физик, Меркел - една от културните особености на Германия е фобия от ядрената енергия. \r\nКогато цунамито разруши японската атомна електроцентрала Фукушима през 2011 г., германските антиядрени настроения нараснаха, а политическата смелост на Меркел се изпари и тя се отметна. \r\nИзведнъж ядрената енергия, която преди това наричаше „мост“ към възобновяемото бъдеще, трябваше да си отиде, въпреки малката вероятност от авария, подобна на тази във Фукушима и в много различни геоложки и технологични обстоятелства в Германия. \r\nНай-легитимната загриженост, свързана с ядрената енергия - изхвърлянето на отпадъци - не става много по-лесна за разрешаване в резултат на ускореното премахване. И сега има рискове и разходи за извеждане от експлоатация на толкова много реактори наведнъж. \r\nГерманска правителствена комисия неотдавна обяви, че целта е до 2038 г. да се премахне въглищната енергия, включително и новите инсталации. При липса на въглища и ядрена енергия за подсигуряване в случаи на безветрените и мрачни дни, Германия осъществява внос на природен газ от Русия, което създава геополитически риск – тоест, зависимост от президента Владимир Путин. \r\nМеждувременно въглеродните емисии на глава от населението във Франция, която генерира три четвърти от електроенергията си от ядрен разпад, са приблизително половината от тези в Германия. \r\nСъс сигурност Франция планира да намали зависимостта си от ядрена енергия до 2035 г., но до 50% от електроенергията, а не до нула. Дори Япония - действителната жертва на Фукушима - планира да запази частично ядрената си енергетика. \r\nВ цитата на Харвард от докторската степен на Меркел нейната анти-ядрена политика се нарича „разумна и популярна“, което, за съжаление, е точно само във втората си част, но е дълбоко погрешно в първата. \r\nПо-скоро, както се посочва в доклада на МАЕ, Energiewende на Меркел е пример за това как да не управляваме икономическите и екологичните компромиси, предупредителна история, чиито уроци трябва да се вземат предвид в САЩ. \r\n*** Дори ако Иран напусне ядрената сделка за 2015 г., страната може да не успее да създаде атомна бомба, заяви началникът на израелското военното разузнаване генерал-майор Тамир Хейман в сряда, цитиран от израелското англоезично издание  The Jerusalem Post . \r\nГоворейки в Израелския център за наследство и възпоменание в Тел Авив, Хайман отказа да уточни дали провалът ще се дължи на решението на Иран да се движи бавно към бомба, за да намали риска от глобална намеса; научен провал; или предварителен удар. \r\n\"Иран е под безпрецедентен натиск от всяка посока чрез санкциите на САЩ\", каза Хейман, отбелязвайки, че Ислямската република е извършила рисковани слабо ефективни атаки в региона, както и е отправила заплахи за ускоряване на ядреното си обогатяване. \r\nЩо се отнася до ролята на Русия в региона, Хейман каза, че тя е навлязла силово в региона, създавайки търкания” и след това „се представя като решение на търканията” и единствената страна, с която всички други страни са готови да разговарят. \r\nХейман каза, че ролята на Русия ще продължи да бъде особено важна в Сирия. \r\nПреминавайки към ливанската арена, шефът на военното разузнаване каза, че неотдавнашното посещение на държавния секретар на САЩ Майк Помпео в Бейрут, където той заплаши „Хизбула“, може да промени статута на групировката в Ливан, след като от години ливанското правителство пренебрегва отрицателното въздействие на групировката в региона. \r\nНещо повече, Хейман отхвърли коментарите на лидера на „Хизбула“ Хасан Насрала, който наскоро заплаши Израел с нови, по-мощни и по-точни ракети. \r\nХейман каза, че израелското разузнаване знае за всички способности на „Хизбула“, \"може би дори по-добре от Насрала\", добавяйки, че някои от оръжията, с които Насрала заплашва Израел, дори не работят.", "date": "2019.06.06", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/06/06/2666742/sport-chelsi-i-real-madrid-se-dogovoriha-za-azar.html", "text": "Футбол: Трансферът на Еден Азар от Челси в Реал Мадрид става все по-сигурен след последните информации, че двата клуба са се споразумели за цената на играча.  The Guardian  обяви, че испанският гранд се е съгласил да плати 88.5 милиона паунда (100 милиона евро), за да получи белгийския национал в редиците си. 28-годишният Азар отдавна е трансферна цел на Реал, но имаше още една година от контракта си с Челси. По-рано в сряда испански медии обявиха, че трансферът на Еден Азар е въпрос на часове.", "date": "2019.06.06", "title": "Спорт: Челси и Реал Мадрид се договориха за Азар"}
{"url": "http://www.focus-news.net/news/2019/06/06/2666740/sport-portugaliya-pobedi-shveytsariya-s-31-s-hettrik-na-ronaldo.html", "text": "Футбол: Португалия победи Швейцария  с 3:1 с хеттрик на Роналдо във финалния турнир на Лигата на нациите, който се провежда в Португалия. Португалската „седмица“ вкара голове в 25-ата, 88-ата и 90-ата минута,  а за Швейцария точен бе Родригес в 57-ата минута от дузпа. Утре играят Холандия и Англия, като победителят ще спори с Португалия за първото място, а загубилия с Швейцария за третото.", "date": "2019.06.06", "title": "Спорт: Португалия победи Швейцария  с 3:1 с хеттрик на Роналдо"}
{"url": "http://www.focus-news.net/news/2019/06/06/2666744/afp-rumanskiyat-prezident-poiska-pravitelstvoto-da-se-otkazhe-ot-sadebnata-reforma.html", "text": "Румънският президент Клаус Йоханис призова управляващото ляво правителство да отстъпи от противоречиви съдебни реформи, които предизвикаха силни критики и заплахи от санкции от Брюксел, предава  AFP . \r\nПризивът на Йоханис дойде, след като правителството беше победено на референдум по въпроса, проведен заедно с европейските избори. \r\nПрезидентът, който е с дясноцентристки убеждения и често се сблъсква с правителството, свика референдум през май, в който избирателите решително отхвърлиха реформите, които бяха започнати от управляващите социалдемократи, откакто те дойдоха на власт през 2016 година. \r\nКритиците - включително ЕС - заявиха, че реформите ще отслабят върховенството на закона и борбата с корупцията. \r\nВ сряда Йоханис призова правителството да \"спази препоръките на Венецианската комисия и тези на Европейския съюз\", което би означавало значителна промяна на плановете. \r\nЙоханис заяви, че иска преразглеждането на реформите да стане част от \"национален пакт\" между румънските политически партии, за да се гарантира, че резултатите от майския референдум ще бъдат приложени.  Юлиян Марков", "date": "2019.06.06", "title": "АFP: Румънският президент поиска правителството да се откаже от съдебната реформа"}
{"url": "http://www.focus-news.net/news/2019/06/06/2666745/tass-pri-vzriv-na-letishte-rozuel-v-nyu-meksiko-sa-postradali-12-dushi.html", "text": "Най-малко 12 души бяха ранени при експлозия в сряда на летището в град Розуел в щата Ню Мексико, двама от тях са хоспитализирани. Както е посочено в публикувано изявление на щатската полиция, експлозията е станала по време на подготовката на пожарникарите за фойерверки на Деня на независимостта на САЩ, предава  TACC . \r\nСпоред полицията, силна експлозия e станала в 12:15 часа местно време (21:15 часа българско време) в една от промишлените сгради на летище Розуел. В документа се посочва, че към момента на инцидента служителите на пожарната са били ангажирани с \"опаковане на фойерверки в навечерието на 4 юли\". Според правоохранителните органи в сградата е имало 12 души. \r\n\"Двама пожарникари бяха отведени в болница с наранявания, които биха могли да застрашат живота\", се казва в документа. На място е осигурена помощ от 10 души. Причините за експлозията не са установени, провежда се разследване.  Юлиян Марков", "date": "2019.06.06", "title": "ТАСС: При взрив на летище Розуел в Ню Мексико са пострадали 12 души"}
{"url": "http://www.focus-news.net/news/2019/06/06/2666741/nezavisimaya-gazeta-igor-dodon-zaplashva-da-ostavi-pridnestrovieto-bez-gaz.html", "text": "Кишинев очаква, че ако остане без газ в случай на прекратяване на украинския транзит, Тираспол ще стане по-сговорчив. Такъв извод може да се направи от думите на молдовския президент Игор Додон, че невъзможността за получаване на безплатен газ от Руската федерация ще промени ситуацията в Приднестровието радикално. Въпреки че, както бе отбелязано от източника на вестника в приднестровското правителство, Тираспол ще може да използва реверсни  доставки от ЕС през Украйна, пише руският вестник  “Независимая газета“ . \r\nКакво ще се случи с Приднестровието, ако украинската газова тръба остане празна от нова година? В продължение на 25 години непризнатата република получава безплатен газ от Руската федерация. „Газпром“ отхвърли схемата за преструктуриране на дълга от 6,5 милиарда евро, предложена от Молдова, като повечето от този дълг е натрупан от непризнатата Приднестровска република. \r\nСпоред експерти, Русия едва ли разчита на връщането на по-голямата част от тези пари, и затова иска да запази поне своето влияние върху Кишинев. Независимо от това, законно дългът е за руско-молдовската газоразпределителна компания МолдоваГаз, която доставя природен газ на Молдова и Приднестровието. \r\nПрезидентът на Република Молдова (РМ) Игор Додон заяви, че Молдова няма да плати за газа, който Русия е доставила на Приднестровието. \r\n„Дългът на приднестровския регион за газ е много сериозен проблем. Ние никога няма да плащаме за този газ. Потребителите от десния бряг на Днестър редовно плащат за газ, а това е дългът на левия бряг ”, каза Додон, който говори по един от националните телевизионни канали. Президентът на Република Молдова отбеляза, че е обсъдил този въпрос със заместник министър-председателя на Руската федерация Дмитрий Козак по време на неотдавнашното му посещение в Кишинев. Додон припомни, че от 2020 г. е възможно да се спре транзита на газ през Украйна, а именно чрез украинския тръбопровод, той влиза в Приднестровието и Молдова. \r\nМолдовските власти \"ще се опитат да разрешат този въпрос чрез други източници\", увери президентът на Република Молдова. „А Приднестровието вече няма да може да получава руски газ безплатно. И ситуацията в региона ще се промени радикално. Тя променя всичко за Приднестровието ”, цитира Додон молдовския филиал на агенция Интерфакс. \r\nТой припомни също, че споразумението с руския \"Газпром\" за доставките на газ за Република Молдова изтича на 1 януари и \"правителството не мисли как да подпише ново споразумение\". „Знам, че министърът на икономиката Кирил Габурич е написал писмо до „Газпром“. Но никой не води преговори. И има въпроси - и за тарифите, и за условията на доставка, и т.н. Проблемът с газа е бомба, която може да експлодира, което е много опасно за нас, добавя Додон.  Юлиян Марков", "date": "2019.06.06", "title": "„Независимая газета“ : Игор Додон заплашва да остави Приднестровието без газ"}
{"url": "http://www.focus-news.net/news/2019/06/06/2667146/krasen-stanchev-osnovatel-na-instituta-za-pazarna-ikonomika-predlozhenieto-na-gerb-za-namalyavane-na-subsidiite-politicheski-i-tehnicheski-e-dobar-hod.html", "text": "Предложението на ГЕРБ за намаляване на субсидиите политически и технически е добър ход. Това каза в интервю за предаването „Това е България“ на  Радио „Фокус“  Красен Станчев, основател на Института за пазарна икономика и преподавател в Софийския университет „Св. Климент Охридски“. „Онова, което се случва, е доста осъдително, макар и надвзетата сума да е относително малка. Важно е да се знае, че субсидията, която се дава на партиите в момента, е доста малка като разход на правителството. Въпросът е, какво се получава срещу тази субсидия, чувстват ли се хората добре представени, дали не злоупотребяват с длъжността си както народните представители, така и назначените от тях на държавна служба“, обясни експертът. Според него народът може да приеме и по-висока субсидия, стига да знае, че в общи линии нещата съответстват на изискванията на елементарна порядъчност. „Това е добър ход, чисто политически и технически, защото тогава, когато излезе, че е направена грешка, както се твърди и че са надвзети едни пари, единственото нещо е да се върнеш към предложенията на политолози и специалисти. Имаше и подписка преди три години, инициирана от политическа партия, за отпадане на всички субсидии. Предложението на премиера е много близо до това. Един лев е сравнително малко, спрямо всичко останало до момента. Ако партийната субсидия ще бъде 6,5 млн. лева, това е списъчният състав на избирателите. Може би за хората е интересно да знаят, че това е доста малка част от парите, които харчи правителството, парите на данъкоплатците. На ден правителството харчи някъде около 100 млн. лева. И пак възниква въпросът какво стои срещу това“, коментира Красен Станчев.  \r\nЦоня СЪБЧЕВА", "date": "2019.06.06", "title": "Красен Станчев, основател на Института за пазарна икономика: Предложението на ГЕРБ за намаляване на субсидиите политически и технически е добър ход"}
{"url": "http://www.focus-news.net/news/2019/06/06/2666749/pravitelstvoto-prie-novi-merki-za-podobryavane-kachestvoto-na-vazduha-obzor.html", "text": "На редовното правителствено заседание в сряда Министерският съвет прие Националната програма за подобряване качеството на атмосферния въздух 2018 - 2024 г. Тя предлага мерки, насочени към основните сектори, които причиняват замърсяване с фини прахови частици - битово отопление и транспорт. Очаква се програмата да подпомогне общините в прилагането на политики и мерки на национално ниво за решение на проблема. Документът ще въвежда изисквания за качеството на въглищата и брикетите, дървесината и отоплителните уреди на твърдо гориво, които се използват за битово отопление. Задължително ще се извеждат отоплителни уреди, които не отговарят на регламентите за екодизайна и ще се заменят с други средства за отопление. В програмата е предвидено и одобряване качеството на периодичните технически прегледи на моторните превозни средства. \r\nМинистърът на околната среда и водите Нено Димов обяви, че ще бъдат осигурени 390 млн. лв. за 11 български общини за електрификация на градския транспорт - електробуси, тролейбуси, трамваи. За следващите 3 години ще се отделят още 100 млн. лева за подпомагане на общините в сферата на битовото отопление. Средствата ще бъдат добавени към изплатените вече 111 млн. лв. по ОП „Околна среда“. Към края на тази година се очаква да има отпуснати още 80 млн. лв., които да бъдат разпределени за общините, които са нямали възможност да кандидатстват при първото отравяне на програмата за битово отопление и подпомагане на домакинствата.  \r\nМинистърът на околната среда и водите Нено Димов отчете, че от последните две години, ресурсът на ведомството е завишен с близо 7 пъти. По думите му тези средства през следващите 4 години ще подпомогнат изключително много българските общини със замърсяването на атмосферния въздух. Според него мерките, които предприема министерството показват, че са ефективни. Министър Димов поясни, че 9 от общините, които са били в наказателна отговорност заради завишени норми на замърсяване, вече изпълняват изискванията на закона. Той уточни, че общини като Бургас и София устойчиво намаляват своето замърсяване в последните 7 години. Североизточният регион също излиза от наказателна отговорност относно показателите си. Това са градовете Варна, Добрич, Девня.  \r\nС най-замърсен въздух са градовете Видин и Горна Оряховица. „Надявам се със средствата, които сме осигурили, там също да има подобрение на качеството на атмосферния въздух“, допълни Димов. \r\nДаяна ДЮЛГЕРОВА", "date": "2019.06.06", "title": "Правителството прие нови мерки за подобряване качеството на въздуха (ОБЗОР)"}
{"url": "http://www.focus-news.net/news/2019/06/06/2666747/the-times-donald-tramp-e-prodal-tayno-yadreni-tehnologii-na-sauditska-arabiya.html", "text": "Администрацията на Тръмп тайно е одобрила прехвърлянето на ядрени технологии в Саудитска Арабия след убийството на Джамал Хашоги, без да информира Конгреса, пише британският вестник  The Times . \r\nПървият трансфер е подписан 16 дни след убийството на журналиста в саудитското консулство в Истанбул през октомври, а вторият - през февруари. Смъртта на Хашоги  заплашва да навреди на отношенията на Саудитска Арабия с Вашингтон и западните съюзници. \r\nПодробности за сделките бяха разкрити от Тим Кейн, сенатор от Демократическата партия във Вирджиния, където живееше Хашоги. \r\nПрез миналия месец президентът Тръмп обяви национално извънредно положение заради напрежението с Иран за да заобиколи Конгреса, който задържа продажбата на оръжия на стойност 8,1 милиарда долара за Саудитска Арабия, Обединените арабски емирства и Йордания. \r\nНякои американски законодатели се притесняват от упражняването на изпълнителните правомощия от страна на Тръмп и от неговите усилия да заобикаля Конгреса по деликатни сделки във външната политика. Други изразиха опасения, че продължаването на споделянето на ядрената технология с Рияд ще засили напрежението в региона в момент, когато Саудитска Арабия е открита не само за изграждане на централи за ядрена енергия, но и за придобиване на оръжие.  Юлиян Марков", "date": "2019.06.06", "title": "The Times: Доналд Тръмп е продал тайно ядрени технологии на Саудитска Арабия"}
{"url": "http://www.focus-news.net/news/2019/06/06/2666752/tass-privarzhenitsi-na-svaleniya-prezident-bashir-sa-se-opitali-da-go-izvadyat-ot-zatvora-s-shturm.html", "text": "Поддръжниците на бившия президент Омар Башир, който бе отстранен от властта в Судан, се опитаха да го спасят от затвора, като щурмуват сградата , съобщи телевизионния канал Al Arabiya, цитиран от  TACC . \r\nСпоред телевизията повече от 100 привърженици  на сваления президент атакуваха Централния затвор в северната част на Хартум, където са задържани Башир и представители на бившия режим. Силите за сигурност са успели да отблъснат атаката и да арестуват няколко души. \r\nНа 11 април, след многомесечни протести на фона на тежка икономическа ситуация в Судан, армията свали от власт Омар Башир, който управляваше 30 години, и пое контрола над държавата, създавайки временен военен съвет, разпусна парламента и суспендира конституцията. Опозиционните сили призоваха за бързото създаване на цивилно правителство и започнаха стачка срещу Военния съвет. \r\nБашир бе задържан под домашен арест, но след няколко дни бе преместен в затвора. Бившият президент е обвинен в подстрекаване и участие в убийствата на демонстранти, както и за финансиране на тероризма, и за корупция.  Юлиян Марков", "date": "2019.06.06", "title": "ТАСС: Привърженици на сваления президент Башир са се опитали да го извадят от затвора с щурм"}
{"url": "http://www.focus-news.net/news/2019/06/06/2667145/tass-natsionalisti-obsadiha-kashtata-na-poroshenko-iskat-zatvor-za-bivshiya-prezident.html", "text": "Националисти обсадиха извънградската къща на бившия украински президент Петро Порошенко край Киев и искат той да бъде арестуван, съобщи местния ТВ канал „112 Украина“ в четвъртък, предава  ТАСС . \r\nОколо 100 активисти, събрали се край дома на бившия държавен глава в село Козин, скандират: „Порошенко зад решетките!“ и настояват за привличане пред правосъдието на бившия президент и неговите сътрудници Гладковски, участващи в корупционния скандал в държавния концерн \"Укроборонпром\". Протестиращите запалиха огньове и гуми, а в ръцете си държат знамена на Украйна и националистически организации. Протестиращите поставиха високоговорители до централната врата на входа на имението на Порошенко, от които звучат украински патриотични песни. \r\nКакто заяви в хода на демонстрацията координаторът на организация „Граждански контрол – честна страна“ Владислав Литвинчук, протестиращите заплашват да направят акцията безсрочна, ако властите продължат да се бавят с разследването на възможното участие на Порошенко в скандала с кражбите в „Укроборонпром“. „Ще бъдем тук ден и нощ“, добави Литвинчук. \r\nПо неговите думи, по време на президентството на Порошенко той е увеличил състоянието си 18 пъти. „От изборите измина съвсем малко време, а вече всички някак си забравиха какъв е той“, заяви организаторът на акцията. Той подчерта, че главното искане на протестиращите е Главната прокуратура и МВР да разследват случая с Порошенко. \r\nКонцернът „Укроборонпром“, обединяващ предприятия от военно-промишления комплекс на Украйна, се оказа в центъра на корупционен скандал през февруари, който предизвика значително падане на рейтинга на Порошенко преди изборите за президент. \r\nКакто се разбира от резултатите от журналистическото разследване, синът на заместник-секретаря на Съвета за национална сигурност и отбрана на Украйна (СНБО), Игор Гладковски, който е в близкия кръг на Петър Порошенко, той е участвал в схеми за източване на милиони от предприятието. Медиите твърдят, че Гладковски и негови партньори, със знанието на ръководството на „Укроборонпром“, са организирали доставки на контрабандни руски детайли за военна техника на държавните военни предприятия по завишени в няколко пъти цени. След обнародването на скандалния репортаж украинското правителство разпореди международен одит на компанията. \r\nПревод и редакция:", "date": "2019.06.06", "title": "ТАСС: Националисти обсадиха къщата на Порошенко, искат затвор за бившия президент"}
{"url": "http://www.focus-news.net/news/2019/06/06/2666748/the-guardian-britanskata-politika-se-promeni-zavinagi-starite-partii-tryabva-da-se-adaptirat.html", "text": "Британската политика се промени завинаги, старите партии трябва да се адаптират, пише британският вестник  The Guardian . \r\nБорис Джонсън се опасява, че консерваторите могат да се изправят пред изчезване, ако отложат Брекзит за пореден път. Може да е прав, поне по този въпрос, но по погрешни причини. Факт е, че упадъкът на консерваторите и на лейбъристите е дългосрочен процес, който започна преди 60 години и едва сега може да достигне своята кулминация. И двете основни партии подцениха последиците от този спад. Резултатът е трансформацията в партийното гласуване, наблюдавана на евроизборите и тя може да стане постоянна. \r\nБританската политика отдавна се възприема като доминирана от две големи партии, всяка с блок от лоялни поддръжници, и малък брой \"плаващи\" избиратели между тях. Това беше точна картина на изборите в началото на 50-те години, когато над 80% от избирателите гласуваха за лейбъристите или за торите. Но това двупартийно господство започна да отслабва от края на 50-те години, тенденция, която продължава оттогава. Избирателната активност намалява, тъй като по-малко хора са ентусиазирани от основните партии. Растежът на тази група от необвързани избиратели дава пространство за „съживяванията“ на либералите, разрастването на националистическите партии в Шотландия и Уелс, а сега и възхода на Зелената партия и феномена ЮКип/Фарадж. \r\nУпадъкът на двупартийното господство беше замъглено от системата за гласуване, като промените във предпочитанията не бяха напълно отразени в парламента. Разбира се, спадът в избирателната активност и в регистрацията за изборите нямат очевидно политическо въздействие. Но повечето хора вече не са лоялни избиратели на лейбъристите или торите. Традиционните източници на лоялност към тези две партии, основани отчасти на социалните класи, сега не са основната мотивация при гласуването. \r\nРеферендумът отвори ново и страстно разделение между  избирателите на две части, които се равняват в голяма степен. Това разделение се основава на реални разделения на интереси и между групи от ценности. Интензивността на чувствата от двете страни избута настрана остатъците от предишната лоялност и тази промяна вероятно е постоянна. Нито Лейбъристката, нито Консервативната партия не са еднозначно идентифицирани с едната или другата страна на това ново фундаментално разцепление в британското политическо мнение. В резултат на това и двете могат да завършат в често споменаваното „бунище на историята“  Юлиян Марков", "date": "2019.06.06", "title": "The Guardian: Британската политика се промени завинаги, старите партии трябва да се адаптират"}
{"url": "http://www.focus-news.net/news/2019/06/06/2666746/sergey-lavrov-otkazat-ot-dolarovata-zavisimost-belezhi-nova-era-v-svetovnata-ikonomika.html", "text": "Тенденцията за изоставяне на разплащанията в щатски долари бележи началото на нова ера в световната икономика, заяви руският външен министър Сергей Лавров в интервю за редакцията на РБК, цитиран от  TACC . \r\n\"В дългосрочен план започна обмисляне как страните да се отвържат от  щатския долар и да се създаде система, която няма да зависи от капризите на дадена американска администрация, от нейните нрави по отношение на поддържането на икономически отношения в света и те да се превръщат в инструмент за вътрешна политическа борба в Съединените щати, \"каза той. \r\n\"Смятам, че това е началото на голям исторически период\", подчерта министърът. \r\nПрез есента на 2018 г. министърът на икономическото развитие на Руската федерация Максим Орешкин съобщи, че Министерството на финансите, Министерството на икономическото развитие и Централната банка на Руската федерация са внесли своите предложения за плана за де-доларизация за разглеждане от руското правителство. От своя страна заместник-министърът на финансите Алексей Моисеев съобщи през декември, че агенцията разрешава появата на единна цифрова валута в Евроазиатския икономически съюз през 2020-2021. Проектът на единната цифрова валута на ЕАИС ще бъде еквивалент на ЕКЮ-то, използван в Европейската парична система на ЕИО и ЕС през 1979-1998 г.  Юлиян Марков", "date": "2019.06.06", "title": "Сергей Лавров: Отказът от доларовата зависимост бележи нова ера в световната икономика"}
{"url": "http://www.focus-news.net/news/2019/06/06/2666753/afp-donald-tramp-sravni-problema-s-irlandskata-granitsa-sas-stenata-s-meksiko.html", "text": "Американският президент Доналд Тръмп изрази увереност в сряда, че ситуацията на ирландската граница с Великобритания ще се разреши добре, казвайки, че и двете страни имат проблем с „гранична стена“ и получи бърз отговор от ирландския премиер, който отбеляза, че стена е последното нещо, което страната му иска. Предава  AFP .  \r\nНа среща, проведена в летище Шанън след спор за местоположението на преговорите, Тръмп сравни границата между Северна Ирландия, която е част от Обединеното кралство, и Република Ирландия с американската граница с Мексико. \r\nГраницата между Северна Ирландия и Ирландия не е маркирана, което позволява свободното движение на стоки и хора, тъй като и двете държави са членки на ЕС. Тръмп обеща да построи стена, за да подсили мексиканската граница и да спре незаконната имиграция. \r\nГоворейки с ирландския премиер Лео Варадкар в Шанън, Югозападна Ирландия, Тръмп, който пристигна след държавно посещение във Великобритания, повдигна въпроса за излизането на Обединеното кралство от Европейския съюз и ирландската граница. \r\n„Мисля, че всичко ще мине много добре, а също и за Вас и Вашата стена, Вашата граница. Искам да кажа, че ние имаме ситуация на границата в Съединените щати, а Вие имате такава тук,“ каза той. \r\nВарадкар отговори: \"Мисля, че едно нещо, което искаме да избегнем, разбира се, е стена или граница между нас.\"  Юлиян Марков", "date": "2019.06.06", "title": "AFP: Доналд Тръмп сравни проблема с ирландската граница със стената с Мексико"}
{"url": "http://www.focus-news.net/news/2019/06/06/2666754/ot-1-yuli-2019-g-sotsialnata-pensiya-za-starost-stava-13274-lv-obzor.html", "text": "На редовно правителствено заседание в сряда Министерският съвет одобри Постановление за определяне на размера на социалната пенсия за старост. С решението се предвижда от 1 юли социалната пенсия да се повиши от 125,58 лв. на 132,74 лв., което е увеличение от 7,16 лева. По данни на НСИ 136 500 пенсионери ще получат увеличени пенсионни плащания в резултат от приетата промяна от Министерски съвет. Промяната ще доведе до ръст на пенсиите, които не са свързани с трудова дейност, тъй като по закон техният размер се определя в зависимост от социалната пенсия за старост. Това са пенсиите за военна и гражданска инвалидност, социалната пенсия за инвалидност и персоналната пенсия. Ще се повишат и размерите на нормативно установените добавки към пенсиите - за чужда помощ и за ветерани от войните.  \r\nОт 1 юли се увеличава и максималният размер на пенсиите, като той ще достигне 1200 лв. Сегашният таван на пенсиите е 910 лв. По разчети на НСИ в резултат от увеличаването на тавана на пенсиите от сегашните 65 000 хил. пенсионери, които са ограничени от съществуващия таван, 41 хил. се очаква да получат отпуснатия размер на пенсията, а малко над 23 хил. ще бъдат ограничени от новия по-висок таван.  \r\nМинистърът на труда и социалната политика припомни, че от 1 юли 2019 г. с 5,73% ще бъдат осъвременени всички трудови пенсии, отпуснати до края на 2018 г. По силата на Закона за бюджета на държавното обществено осигуряване за 2019 г. минималният размер на пенсията за осигурителен стаж и възраст се увеличава на 219,43 лв. \r\nДаяна ДЮЛГЕРОВА", "date": "2019.06.06", "title": "От 1 юли 2019 г. социалната пенсия за старост става 132,74 лв. (ОБЗОР)"}
{"url": "http://www.focus-news.net/news/2019/06/06/2666751/daily-express-dominik-raab-e-gotov-da-razpusne-parlamenta-v-pochivka-za-da-osiguri-brekzit.html", "text": "Един от водещите кандидати за лидер на Консервативната партия Доминик Рааб е заявил, че е готов да направи всичко възможно, за да гарантира, че Великобритания ще напусне ЕС до края на октомври - включително разпускането на  парламента до след 31 октомври 2019, цитира думите му британското издание  Daily Express . \r\nПонастоящем Камарата на общините трябва да се разпусне за лятната ваканция през юли, но бившият министър за Брекзит заяви, че е готов да блокира връщането на депутатите в Уестминстър, за да постигне резултата от референдума през 2016 г. в ЕС. Мнозинството от депутатите категорично се противопоставят на напускането на ЕС без сделка и могат да саботират усилията на бъдещия министър-председател да направи това чрез провеждане на вот на недоверие на правителството. Въпреки това Рааб каза, че ще бъде готов да предприеме драстични действия, като разпусне парламента  за по-дълго, за да предотврати подобни мерки. \r\nТой добави: \"Ако стана премиер, напускаме в края на октомври.\"  Юлиян Марков", "date": "2019.06.06", "title": "Daily Express: Доминик Рааб е готов да разпусне парламента в почивка, за да осигури Брекзит"}
{"url": "http://www.focus-news.net/news/2019/06/06/2666756/sergey-lavrov-dzhon-keri-predlagashe-vtori-referendum-v-krim.html", "text": "Джон Кери, който беше държавен секретар на САЩ от 2013 до 2017 г., предложи провеждането на нов референдум за обединението на Крим с Русия. Това заяви руският външен министър Сергей Лавров в интервю за редакция на РБК, цитиран от  TACC   \r\n\"Няма да разкрия голяма тайна, че през април 2014 г. бившият държавен секретар на САЩ Джон Кери ми каза това:\" Всичко е ясно. Всичко се случи, както искаха кримските хора. Но заради реда, нека да се проведе още един референдум \", каза министърът. „По каква причина? Ако разбирате всичко, защо трябва да пращате хората отново да гласуват?“ \r\n\"Надявам се, че Джон няма да се обиди. Той също така публикува в спомените си някои от тайните на нашите разговори с него\", каза Лавров.  Юлиян Марков", "date": "2019.06.06", "title": "Сергей Лавров: Джон Кери предлагаше втори референдум в Крим"}
{"url": "http://www.focus-news.net/news/2019/06/06/2666758/nova-portsiya-nerazbiratelstva-v-obedineni-patrioti-obzor.html", "text": "Коалиционните партньори от „Обединени патриоти“ поднесоха на нова порция неразбирателства. Повод за напрежението този път бе телевизионно участие на лидера на ПП „Атака“ Волен Сидеров, който видя връзка между резултата на ВМРО на евровота и закупуването на американски самолети. Пред журналисти в парламента Сидеров намекна и за купуване на гласове, тъй като ВМРО има добри резултати и в циганските секции. Сидеров посочи, че не знае дали „Обединени патриоти“ ще продължи да съществува в този си вид, като отбеляза, че управлението може да изкара мандата си, без партньорите да се обичат, прегръщат и целуваме помежду си. „Бях двигателя да има такава коалиция. Бях този, който предложи г-н Каракачанов, който сега нещо ми се заканва. Аз го предложих за кандидат за президент. Постигнахме един много добър резултат. Доста усилия костваше да убедим г-н Симеонов да приеме тази конструкция. Така че тази коалиция до голяма степен се дължи на моите усилия. Една година аз полагах също много големи усилия да координирам работата на три различни партии в една парламентарна група. Много сложна работа, много различни хора, с понякога различни виждания. Наистина последната година някак си съм дистанциран от работата в парламентарната група, защото има доста големи различия по основни въпроси - понякога се разминаваме“, каза още Сидеров. \r\nОт своя страна заместник-председателят на ВМРО Юлиан Ангелов коментира, че твърденията на Волен Сидеров за връзка на закупуването на самолетите от САЩ и резултата на ВМРО са безумия. Според него лидерът на ПП „Атака“ или завижда, или не е в час с политиката. Ангелов посочи, че за ВМРО е важно да се изпълнява управленската програма. „Мисля, че за момента правителството се справя прилично. Ако някой има някакви претенции, някакви други виждания, си е негов проблем“, допълни той. Помолен да дефинира определението за работата на правителството „прилично“, той посочи, че нещата, заложени в програмата забуксуват, защото има проблеми, които трябва да се решават. „В крайна сметка посоката е правилна. Ние доказахме, че когато твоите представители в ЕП и българския парламент работят, когато защитават своите идеи, не отстъпват от тях, когато не продават и предават избирателите си за лични интереси, хората осъзнават това“, каза още зам.-председателят на ВМРО. \r\nОт своя страна лидерът на НФСБ Валери Симеонов коментира отношенията на своите партньори. Според него ПП „Атака“ и ВМРО трябва да се сами да се оправят. „Да се разбират по между си. Зрели хора са. Нивото на взаимоотношения започва да пада. Не искам да ги коментирам. Мисля, че са зрели хора и ще намерят добрия тон да регулират отношенията помежду си“, каза още Симеонов. Той посочи, че въпросът дали Волен Сидеров да остане начело на ПГ на „Обединени патриоти“ не е на дневен ред. Във връзка с подкрепата за ВМРО в избирателните секции с циганско население Симеонов посочи, че в България масово се купуват гласове. „Много странно обаче виждам, че има такава подкрепа и на други партии – на БСП и ГЕРБ. Как да анализираме резултата на една партия спрямо друга, когато никога не можеш да предвидиш какви са били методите. То е ясно – финансово плащане или обещания и ангажименти“, коментира той. По думите му много скоро НФСБ ще предложи създаването на специално звено „Изборна полиция“, за да спре масовото купуване на гласове.  \r\nДеница КИТАНОВА", "date": "2019.06.06", "title": "Нова порция неразбирателства в „Обединени патриоти“ (ОБЗОР)"}
{"url": "http://www.focus-news.net/news/2019/06/06/2666760/pregled-na-osnovnite-temi-v-britanskiya-pechat-agentsiya-fokus.html", "text": "Дълбокото разделение в британското общество и следващите от него промени в политическата система във Великобритания, позициите на някои от кандидатите за премиерския пост и опитът на Доналд Тръмп да заобиколи конгреса, за да изнесе ядрени технологии в Саудитска Арабия \r\n*** Борис Джонсън се опасява, че консерваторите могат да се изправят пред изчезване, ако отложат Брекзит за пореден път. Може да е прав, поне по този въпрос, но по погрешни причини. Факт е, че упадъкът на консерваторите и на лейбъристите е дългосрочен процес, който започна преди 60 години и едва сега може да достигне своята кулминация. И двете основни партии подцениха последиците от този спад. Резултатът е трансформацията в партийното гласуване, наблюдавана на евроизборите и тя може да стане постоянна. \r\nБританската политика отдавна се възприема като доминирана от две големи партии, всяка с блок от лоялни поддръжници, и малък брой \"плаващи\" избиратели между тях. Това беше точна картина на изборите в началото на 50-те години, когато над 80% от избирателите гласуваха за лейбъристите или за торите. Но това двупартийно господство започна да отслабва от края на 50-те години, тенденция, която продължава оттогава. Избирателната активност намалява, тъй като по-малко хора са ентусиазирани от основните партии. Растежът на тази група от необвързани избиратели дава пространство за „съживяванията“ на либералите, разрастването на националистическите партии в Шотландия и Уелс, а сега и възхода на Зелената партия и феномена ЮКип/Фарадж. \r\nУпадъкът на двупартийното господство беше замъглено от системата за гласуване, като промените във предпочитанията не бяха напълно отразени в парламента. Разбира се, спадът в избирателната активност и в регистрацията за изборите нямат очевидно политическо въздействие. Но повечето хора вече не са лоялни избиратели на лейбъристите или торите. Традиционните източници на лоялност към тези две партии, основани отчасти на социалните класи, сега не са основната мотивация при гласуването. \r\nРеферендумът отвори ново и страстно разделение между  избирателите на две части, които се равняват в голяма степен. Това разделение се основава на реални разделения на интереси и между групи от ценности. Интензивността на чувствата от двете страни избута настрана остатъците от предишната лоялност и тази промяна вероятно е постоянна. Нито Лейбъристката, нито Консервативната партия не са еднозначно идентифицирани с едната или другата страна на това ново фундаментално разцепление в британското политическо мнение. В резултат на това и двете могат да завършат в често споменаваното „бунище на историята“ \r\n*** Администрацията на Тръмп тайно е одобрила прехвърлянето на ядрени технологии в Саудитска Арабия след убийството на Джамал Хашоги, без да информира Конгреса, пише британският вестник  The Times . \r\nПървият трансфер е подписан 16 дни след убийството на журналиста в саудитското консулство в Истанбул през октомври, а вторият - през февруари. Смъртта на Хашоги  заплашва да навреди на отношенията на Саудитска Арабия с Вашингтон и западните съюзници. \r\nПодробности за сделките бяха разкрити от Тим Кейн, сенатор от Демократическата партия във Вирджиния, където живееше Хашоги. \r\nПрез миналия месец президентът Тръмп обяви национално извънредно положение заради напрежението с Иран за да заобиколи Конгреса, който задържа продажбата на оръжия на стойност 8,1 милиарда долара за Саудитска Арабия, Обединените арабски емирства и Йордания. \r\nНякои американски законодатели се притесняват от упражняването на изпълнителните правомощия от страна на Тръмп и от неговите усилия да заобикаля Конгреса по деликатни сделки във външната политика. Други изразиха опасения, че продължаването на споделянето на ядрената технология с Рияд ще засили напрежението в региона в момент, когато Саудитска Арабия е открита не само за изграждане на централи за ядрена енергия, но и за придобиване на оръжие. Един от водещите кандидати за лидер на Консервативната партия Доминик Рааб е заявил, че е готов да направи всичко възможно, за да гарантира, че Великобритания ще напусне ЕС до края на октомври - включително разпускането на  парламента до след 31 октомври 2019, цитира думите му британското издание  Daily Express . \r\nПонастоящем Камарата на общините трябва да се разпусне за лятната ваканция през юли, но бившият министър за Брекзит заяви, че е готов да блокира връщането на депутатите в Уестминстър, за да постигне резултата от референдума през 2016 г. в ЕС. Мнозинството от депутатите категорично се противопоставят на напускането на ЕС без сделка и могат да саботират усилията на бъдещия министър-председател да направи това чрез провеждане на вот на недоверие на правителството. Въпреки това Рааб каза, че ще бъде готов да предприеме драстични действия, като разпусне парламента  за по-дълго, за да предотврати подобни мерки. \r\nТой добави: \"Ако стана премиер, напускаме в края на октомври.\" \r\n*** Бих отложил Брекзит, ако това значи да постигнем сделка за напускане на ЕС, заяви един от кандидатите за лидер на Торите и бъдещ премиер, настоящият министър на околната среда Майкъл Гоув пред британския вестник  Daily Mail . \r\nМайкъл Гоув днес предупреди, че позицията на Борис Джонсън за Брекзит може да хвърли консерваторите в хаотични избори тази есен. \r\nГоув предупреди, че кандидатите, които обещават да напуснат ЕС през октомври на всяка цена могат да доведат до опасност от сблъсък с Парламента, който може да постави Джереми Корбин в премиерския офис. \r\nГоув има собствен план за Брекзит, като заявява, че ще бъде готов да наложи кратко забавяне, за да осигури \"малко повече време\", ако сделката е близко. \r\nБорис Джонсън, Доминик Рааб, Андреа Лидсъм и Естер Маквий обещаха да напуснат ЕС до 31 октомври, със или без сделка. \r\nТой пише: „Ако постигнем напредъка, който знам, че можем и сме на крачка от по-добра сделка, която работи за нас, наистина ли би било в най-добрия интерес на нашата страна да избере излизане без сделка, когато малко повече време и усилия може да направи всичко различно? Също така, казвайки, че ще се откажем от това, което може да се постигне, когато все още има напредък, съществува риск парламентът да ни принуди да проведем общи избори, преди Брекзит да бъде извършен. Това ще прехвърли Даунинг стрийт на правителството на Джеръми Корбин, подпряно от Никола Стърджън и Шотландската народна партия. Това би означавало, че сме загубили изцяло Брекзит, рискуваме бъдещето на нашия Съюз и предаваме лостовете на властта на един марксист.\" \r\n*** Един от водещите кандидати за лидер на Консервативната партия Доминик Рааб е заявил, че е готов да направи всичко възможно, за да гарантира, че Великобритания ще напусне ЕС до края на октомври - включително разпускането на  парламента до след 31 октомври 2019, цитира думите му британското издание  Daily Express . \r\nПонастоящем Камарата на общините трябва да се разпусне за лятната ваканция през юли, но бившият министър за Брекзит заяви, че е готов да блокира връщането на депутатите в Уестминстър, за да постигне резултата от референдума през 2016 г. в ЕС. Мнозинството от депутатите категорично се противопоставят на напускането на ЕС без сделка и могат да саботират усилията на бъдещия министър-председател да направи това чрез провеждане на вот на недоверие на правителството. Въпреки това Рааб каза, че ще бъде готов да предприеме драстични действия, като разпусне парламента  за по-дълго, за да предотврати подобни мерки. \r\nТой добави: \"Ако стана премиер, напускаме в края на октомври.\"", "date": "2019.06.06", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/06/06/2666757/tass-sergey-lavrov-zayavi-che-svetat-zhivee-v-usloviyata-na-ikonomicheska-agresiya-ot-sasht.html", "text": "Сергей Лавров заяви, че светът живее в условията на икономическа агресия на САЩ в интервю за редакцията на РБК, цитиран от  TACC . \r\nВизитната картичка на американската администрация стана икономическата агресия, вредата от която е очевидна за американските компании.  \r\nСпоред него Москва ще продължи да реагира на санкциите на Съединените щати и на редица западни страни, така че да не \"вреди на себе си\". \r\n\"Щетите (от санкциите) са очевидни за всички, включително за американски компании и компании от онези европейски страни, чиито правителства прибягват до тези санкции\", каза министърът. \"Но въпреки всички трудности компаниите работят и се опитват да търсят възможности, които не са блокирани от неправомерните действия на техните правителства. \" \r\nВ същото време, както отбелязва руският външен министър, по-голямата част от неамериканските компании са принудени да правят известни компромиси поради факта, че доларът определя огромен дял от световните икономически отношения и финансови изчисления. \r\n\"Правителствата на съответните страни са принудени да се опитват да преговарят с американците, за да създадат политическа рамка за решаване на настоящите моментни проблеми, предизвикани от американската икономическа агресия. Ще наричаме нещата с истинските имена\", подчерта Лавров. \r\nВъпреки това, както посочи министърът, за втора поредна година американската делегация е най-голямата в Санкт Петербургския международен икономически форум (ПМЕФ). \r\n„Участват повече от 500 американски предприемачи\", каза той. \"ПМЕФ традиционно събира хиляди бизнесмени от западните страни. Чрез преки контакти помежду си, предприемачите най-ефективно и професионално търсят възможностите, които съществуват в сегашните трудни условия.\" \r\nРъководителят на руската дипломация потвърди готовността на Москва да помогне на руските компании във формите, в които смятат, че е възможно да поискат помощ от властите в страната. \r\nМинистърът обърна внимание на факта, че руските бизнесмени в тази ситуация изобщо не са сами. \"Тази практика [налагане на санкции] е била използвана много преди влошаването на отношенията между Руската федерация и Съединените щати още по времето на Барак Обама, като визира санкциите на чужди компания за търговия с Иран от страна на САЩ. \r\nЛавров каза още, че всяка значима страна понастоящем е обект на санкции от САЩ. \r\nСпоред него Вашингтон използва санкционен натиск, за да забави формирането на полицентричен световен ред, където много повече от една или две държави ще влияят на световната икономика и политика. \"Ако отнесем към санкциите и увеличението на митата, тогава не знам как дори най-значимата страна на планетата в момента не е обект на американски санкции\", каза министърът. \"Всички разбират това, но се опитват да решат непосредствените проблеми чрез някакъв компромис.\" \r\nКоментирайки санкциите на Вашингтон срещу Москва, Лавров подчерта, че основната задача на САЩ е да накажат Русия за независимата външна политика. \"Както каза повече от веднъж руският президент Владимир Путин, в американската управляваща класа се разбираше, че 90-те години са аномалия, а традициите на руската цивилизация, история, самодостатъчност, многонационалност и многоструктурен руски живот все още преобладават\", каза той. \r\nТова, както отбелязва руският външен министър, все още не може да бъде прието от някои американски политици, включително тези, които \"буквално държат ръцете на американския президент Доналд Тръмп, като не му позволяват да изпълни предизборните си обещания за нормализиране и подобряване на отношенията с Руската федерация\". \r\nДруга причина за санкциите, според Лавров, е нелоялна конкуренция и опит за повишаване на конкурентоспособността чрез методи на санкционен натиск. \"Но ако погледнете в дългосрочен план, тогава съм сигурен, че американците следват политика, която противоречи на дългосрочните им интереси\", заключава той.  Юлиян Марков", "date": "2019.06.06", "title": "ТАСС: Сергей Лавров заяви, че светът живее в условията на икономическа агресия от САЩ"}
{"url": "http://www.focus-news.net/news/2019/06/06/2666743/vzglyad-rusiya-i-kitay-mogat-da-postavyat-sasht-na-kolene.html", "text": "Русия и Китай могат да поставят САЩ на колене, лишавайки ги от критични суровини, пише руският вестник  “Взгляд“ \r\nСъединените щати признаха критична зависимост от редица вносни природни ресурси и заплашиха да предприемат безпрецедентни мерки, за да не останат без тях. Основните източници на спорове са редкоземните метали от Китай, уранът и титанът от Русия. С един удар  Пекин и Москва могат да поставят американската индустрия на колене. \r\nСъединените щати ще предприемат \"безпрецедентни мерки\", за да осигурят снабдяването със стратегически и най-важни видове минерали, каза американският министър на търговията Уилбър Рос във връзка с публикуването от неговото министерството  на междуведомствен доклад за доставката на стратегически минерали, представен на президента. \r\n„Стратегическите минерали често не се вземат предвид, но съвременният живот без тях би бил невъзможен. Въз основа на препоръките, изложени в този доклад, федералното правителство ще предприеме безпрецедентни мерки, за да гарантира, че Съединените щати няма да бъдат отрязани от тези стратегически полезни изкопаеми - каза Рос. \r\n„Малко вероятно е САЩ да могат бързо да премахнат зависимостта си от доставките на тези суровини от други страни. Отнема много време и ресурси ”, казва Ярослав Кабаков от Finam Investment Company. САЩ обаче могат да предприемат стъпки за намаляване на тази зависимост. По-специално, да се увеличи или създаде ново производство в собствената  страна, да се намерят нови доставчици. Възможно е режимът на строги икономии на тези ресурси да бъде въведен и тяхното събиране и рециклиране да бъде организирано (особено за редкоземните метали), не изключва Кабаков. \r\nЗависимостта на САЩ от вноса на уран, титан и редкоземни елементи е впечатляваща. Става дума за зависимост от доставки от Русия и Китай, с които Вашингтон води  икономически войни (чрез санкции и налагане на мита). \r\nТака Вашингтон получава редкоземни метали главно от Китай, който ежегодно произвежда около 105 хиляди тона редкоземни метали, а това е около 81% от световното производство. Забраната или ограничаването на доставката на редкоземни метали от Китай ще причини непоправим удар за целия американски технологичен сектор. \r\n„Пекин осигурява 90% от доставките на редкоземни метали и именно китайците определят цените за тях. Китай доминира сега и ще доминира на пазара на редкоземни метали поне още няколко десетилетия, каза за вестника  Александър Топорков, директор на компанията TDM96, която продава китайски редкоземни метали в Русия. \r\nРедкоземни метали се съдържат във всеки телефон, във всяка кола, във всеки самолет. Така високоговорителите на телефоните работят с неодимови магнити, високото съдържание на редкоземни метали се открива в батериите, а покритието на самолетите се базира на циркониево-итриеви прахове. Турбините и хеликоптерните лопати също са покрити с това съединение, за да се повиши износоустойчивостта и да се ограничи стареенето и влиянието на температурата. В допълнение, разработването на високоякостни бутални системи на двигатели (руски и американски) с добавяне на различни сплави на редкоземни метали към алуминий - скандий, ербий, итрий - е в ход. \r\n„Всички продукти на Илон Мъск, както автомобилни, така и космически, съдържат огромно количество редкоземни съединения. Американската корпорация Molycorp, която извлича редкоземни метали, не може да задоволи всички нужди дори на компаниите на Мъск, да не говорим за всички останали, работещи в областта на високите технологии. А именно, те са основните консуматори на редкоземни метали ”, казва Топорков. \r\nВ ръцете на Русия има поне две оръжия срещу Съединените щати в областта на минералите - уран и титан. \r\nСАЩ са най-големият потребител на уран, тъй като в Америка има 99 ядрени реактора. В същото време само 11% от урана, доставен за реактори в американските атомни електроцентрали през 2017 г., е произведен в САЩ, а останалите 89% от урана е доставен от други страни, включително от Русия. Според производителите на уран в САЩ през 2018 г. делът на закупения уран в Русия, Казахстан и Узбекистан е около 40% от потреблението в САЩ, докато делът на местните производители е само 5%. Останалите 55% са от други страни, включително Канада. \r\nРусия също е важен доставчик на титан за американската индустрия. За титан Съединените щати зависят от Москва от съветски времена. Имаше дори слухове, че заради падането на вноса на титан от СССР в края на 70-те години на миналия век, американците дори е трябвало да използват алуминий вместо титан за F-16, когато това е било възможно по принцип. Основните потребители на титан са, разбира се, производителите на самолети. В един самолет делът на  части и възли от титанови сплави може да достигне до 45 тона. В същото време, „Боинг“ ежегодно пуска 700-800 самолета. Потреблението на титан нараства в такава екзотична област като производството на бухалки за голф. Титанът е незаменим и в медицината. \r\nРуската корпорация VSMPO-Avisma произвежда една трета от световния титан за авиационната индустрия и изнася 70% от своите продукти. Компанията осигурява до 40% от нуждите на „Боинг“, до 60% от нуждите на „Еърбъс“  и до 100% от нуждите на „Ембраер“. Например, повечето от титановите продукти за най-новия „Боинг“ 787 са проектирани и произведени в Русия. Сред клиентите на VSMPO-Avisma са Rolls-Royce, Safran, Pratt & Whitney и много други компании. \r\nТова означава, че Русия може със собствено решение да остави Съединените щати без ядрена енергия, да потопи страната в тъмнина и да унищожи цялата авиационна индустрия на САЩ. Китай може да погребе цялата високотехнологична американска индустрия. \r\nНо нито Русия, нито Китай бързат да използват тези козове. И това е лесно да се обясни. Втората страна ще пострада в този случай не по-малко от първата.  Юлиян Марков", "date": "2019.06.06", "title": "„Взгляд“: Русия и Китай могат да поставят САЩ на колене"}
{"url": "http://www.focus-news.net/news/2019/06/06/2666755/maykal-gouv-bih-otlozhil-brekzit-ako-tova-znachi-da-postignem-sdelka-za-napuskane-na-es.html", "text": "Бих отложил Брекзит, ако това значи да постигнем сделка за напускане на ЕС, заяви един от кандидатите за лидер на Торите и бъдещ премиер, настоящият министър на околната среда Майкъл Гоув пред британския вестник  Daily Mail . \r\nМайкъл Гоув днес предупреди, че позицията на Борис Джонсън за Брекзит може да хвърли консерваторите в хаотични избори тази есен. \r\nГоув предупреди, че кандидатите, които обещават да напуснат ЕС през октомври на всяка цена могат да доведат до опасност от сблъсък с Парламента, който може да постави Джереми Корбин в премиерския офис. \r\nГоув има собствен план за Брекзит, като заявява, че ще бъде готов да наложи кратко забавяне, за да осигури \"малко повече време\", ако сделката е близко. \r\nБорис Джонсън, Доминик Рааб, Андреа Лидсъм и Естер Маквий обещаха да напуснат ЕС до 31 октомври, със или без сделка. \r\nТой пише: „Ако постигнем напредъка, който знам, че можем и сме на крачка от по-добра сделка, която работи за нас, наистина ли би било в най-добрия интерес на нашата страна да избере излизане без сделка, когато малко повече време и усилия може да направи всичко различно? Също така, казвайки, че ще се откажем от това, което може да се постигне, когато все още има напредък, съществува риск парламентът да ни принуди да проведем общи избори, преди Брекзит да бъде извършен. Това ще прехвърли Даунинг стрийт на правителството на Джеръми Корбин, подпряно от Никола Стърджън и Шотландската народна партия. Това би означавало, че сме загубили изцяло Брекзит, рискуваме бъдещето на нашия Съюз и предаваме лостовете на властта на един марксист.\"  Юлиян Марков", "date": "2019.06.06", "title": "Майкъл Гоув: Бих отложил Брекзит, ако това значи да постигнем сделка за напускане на ЕС"}
{"url": "http://www.focus-news.net/news/2019/06/06/2666767/gd-granichna-politsiya-na-gkpp-lesovo-shte-bade-zatrudneno-dvizhenieto-poradi-remontni-deynosti-na-turskiya-granichen-punkt.html", "text": "На ГКПП „Лесово“ ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до август. Това съобщиха от  ГД „Гранична полиция“ . Нормално се осъществява преминаването през всички гранични пунктове. Информацията е към 06.00 часа.", "date": "2019.06.06", "title": "ГД „Гранична полиция“: На ГКПП „Лесово“ ще бъде затруднено движението поради ремонтни дейности на турския граничен пункт"}
{"url": "http://www.focus-news.net/news/2019/06/06/2666762/pregled-na-mezhdunarodnite-novini-do-6-chasa-agentsiya-fokus.html", "text": "Германският ежедневник Bild днес публикува изключителна статия, придружаваща аудиозапис, който според вестника показва как се купуват гласове в Албания, информира македонският телевизионен канал  “Нова ТВ“ \r\nВ статията, озаглавена \"Как мафията манипулира изборите в Албания\", вестникът предава записи на разговори, проведени от албанските разследващи органи, където се чува кои мафиотски кланове са купували гласове за партията на премиера Еди Рама. \r\nВ преговорите, според Bild, участва гангстера Астрит Авдулай, който според следователите управлява група, която се занимава с международен трафик на наркотици. \r\n„Шестте подслушани разговора са част от официалното досие за съдебно преразглеждане на наказателното разследване номер 339/1 на специализираната прокуратура, свързано с престъпната дейност на международна организация за трафик на наркотици, известна като мафиотския клан Авудули в град Шияк в Албания . По време на месеците подслушване се провеждат парламентарните избори за 2017 г. и престъпният клан на Авудули участва в купуването на гласове и сплашването на гласоподавателите за сметка и в тясно сътрудничество със служителите на премиера и лидер на социалистическата партия на Еди Рама, включително кмета на Драч, вторият по големина град в Албания, пише Bild. \r\nЗаписите ясно показват разговори с директора на публичното предприятие \"Водовод\" в Драч, кмета на Шияк, кмета на Драч, Вангуш Дако, народни представители и граждани. \r\n*** Опозиционната социалдемократическа партия в Дания в е на път да спечли общите избори в страната, според данните от два екзит пола, след кампания, фокусирана върху опасенията относно климата, благосъстоянието и имиграцията, предава  AFP . \r\nЕкзит половете на обществените медийни оператори TV 2 и DR показаха, че левият блок печели  90 от 179-те места в парламента, което ще проправи пътя за социалдемократите, които бяха фаворити преди изборите, да формират правителство оглавено от лидера на партията Мете Фредериксен. \r\n*** Великобритания предупреди своите граждани в сряда да не пътуват до Хартум, ако не e от съществено значение, като същевременно  изтегли всички служители, чиято дейност не е крайно необходима от посолството си на фона на репресиите срещу протестиращите в Судан, при които досега са убити 101 души, предава  AFP .  \r\nСлужбата за външни работи и на Британската общност в Лондон актуализира своите съвети за пътуване за британски граждани, като ги призовава да не пътуват в Судан , освен при крайна необходимост и да избягват южните и западните райони на страната \r\nВодачите на протеста отхвърлиха в сряда предложението на управляващия военен съвет за разговори и поискаха правосъдие за репресиите, в които според лекарите са загинали 101 души. \r\nООН също взе решение да евакуира служителите си освен тези, чието присъствие е крайно необходимо. \r\n***  Най-малко двадесет души са били арестувани днес след сблъсъци в приемния център за настаняване на имигранти във Велика Кладуша, съобщиха днес представители на босненската полиция, цитирани от македонското електронно издание  “МКД“ . \r\nБосненските медии съобщават, че най-малко сто мигранти са участвали в безредици в приемния център и са публикувани кадри от инцидента. \r\nОхраната на центъра не е успяла да овладее ситуацията и са повикали полицията, но мигрантите са нападнали полицаите, които са пристигнали на място, хвърляли камъни и бутилки по тях и са ги удряли с метални пръти. \r\nСлед това са повикани  подкрепления от Велика Кладуша и Бихач, а след намесата им, насилието е било спряно в ранните часове на сутринта. \r\n\"Има доста ранени мигранти, а трима полицаи също са пострадали при  нападението. Полицейски автомобил също е бил повреден, каза говорител на полицията. \r\nСлед инцидента Службата за работа с чужденци в Босна и Херцеговина е решила, че шест от двадесетте арестувани трябва да бъдат депортирани. \r\n*** Румънският президент Клаус Йоханис призова управляващото ляво правителство да отстъпи от противоречиви съдебни реформи, които предизвикаха силни критики и заплахи от санкции от Брюксел, предава  AFP . \r\nПризивът на Йоханис дойде, след като правителството беше победено на референдум по въпроса, проведен заедно с европейските избори. \r\nПрезидентът, който е с дясноцентристки убеждения и често се сблъсква с правителството, свика референдум през май, в който избирателите решително отхвърлиха реформите, които бяха започнати от управляващите социалдемократи, откакто те дойдоха на власт през 2016 година. \r\nКритиците - включително ЕС - заявиха, че реформите ще отслабят върховенството на закона и борбата с корупцията. \r\nВ сряда Йоханис призова правителството да \"спази препоръките на Венецианската комисия и тези на Европейския съюз\", което би означавало значителна промяна на плановете. \r\nЙоханис заяви, че иска преразглеждането на реформите да стане част от \"национален пакт\" между румънските политически партии, за да се гарантира, че резултатите от майския референдум ще бъдат приложени. \r\n*** Най-малко 12 души бяха ранени при експлозия в сряда на летището в град Розуел в щата Ню Мексико, двама от тях са хоспитализирани. Както е посочено в публикувано изявление на щатската полиция, експлозията е станала по време на подготовката на пожарникарите за фойерверки на Деня на независимостта на САЩ, предава  TACC . \r\nСпоред полицията, силна експлозия e станала в 12:15 часа местно време (21:15 часа българско време) в една от промишлените сгради на летище Розуел. В документа се посочва, че към момента на инцидента служителите на пожарната са били ангажирани с \"опаковане на фойерверки в навечерието на 4 юли\". Според правоохранителните органи в сградата е имало 12 души. \r\n\"Двама пожарникари бяха отведени в болница с наранявания, които биха могли да застрашат живота\", се казва в документа. На място е осигурена помощ от 10 души. Причините за експлозията не са установени, провежда се разследване. \r\n*** Тенденцията за изоставяне на разплащанията в щатски долари бележи началото на нова ера в световната икономика, заяви руският външен министър Сергей Лавров в интервю за редакцията на РБК, цитиран от  TACC . \r\n\"В дългосрочен план започна обмисляне как страните да се отвържат от  щатския долар и да се създаде система, която няма да зависи от капризите на дадена американска администрация, от нейните нрави по отношение на поддържането на икономически отношения в света и те да се превръщат в инструмент за вътрешна политическа борба в Съединените щати, \"каза той. \r\n\"Смятам, че това е началото на голям исторически период\", подчерта министърът. \r\nПрез есента на 2018 г. министърът на икономическото развитие на Руската федерация Максим Орешкин съобщи, че Министерството на финансите, Министерството на икономическото развитие и Централната банка на Руската федерация са внесли своите предложения за плана за де-доларизация за разглеждане от руското правителство. От своя страна заместник-министърът на финансите Алексей Моисеев съобщи през декември, че агенцията разрешава появата на единна цифрова валута в Евроазиатския икономически съюз през 2020-2021. Проектът на единната цифрова валута на ЕАИС ще бъде еквивалент на ЕКЮ-то, използван в Европейската парична система на ЕИО и ЕС през 1979-1998 г. \r\n*** Поддръжниците на бившия президент Омар Башир, който бе отстранен от властта в Судан, се опитаха да го спасят от затвора, като щурмуват сградата , съобщи телевизионния канал Al Arabiya, цитиран от  TACC . \r\nСпоред телевизията повече от 100 привърженици  на сваления президент атакуваха Централния затвор в северната част на Хартум, където са задържани Башир и представители на бившия режим. Силите за сигурност са успели да отблъснат атаката и да арестуват няколко души. \r\nНа 11 април, след многомесечни протести на фона на тежка икономическа ситуация в Судан, армията свали от власт Омар Башир, който управляваше 30 години, и пое контрола над държавата, създавайки временен военен съвет, разпусна парламента и суспендира конституцията. Опозиционните сили призоваха за бързото създаване на цивилно правителство и започнаха стачка срещу Военния съвет. \r\nБашир бе задържан под домашен арест, но след няколко дни бе преместен в затвора. Бившият президент е обвинен в подстрекаване и участие в убийствата на демонстранти, както и за финансиране на тероризма, и за корупция. \r\n***  Американският президент Доналд Тръмп изрази увереност в сряда, че ситуацията на ирландската граница с Великобритания ще се разреши добре, казвайки, че и двете страни имат проблем с „гранична стена“ и получи бърз отговор от ирландския премиер, който отбеляза, че стена е последното нещо, което страната му иска. Предава  AFP .  \r\nНа среща, проведена в летище Шанън след спор за местоположението на преговорите, Тръмп сравни границата между Северна Ирландия, която е част от Обединеното кралство, и Република Ирландия с американската граница с Мексико. \r\nГраницата между Северна Ирландия и Ирландия не е маркирана, което позволява свободното движение на стоки и хора, тъй като и двете държави са членки на ЕС. Тръмп обеща да построи стена, за да подсили мексиканската граница и да спре незаконната имиграция. \r\nГоворейки с ирландския премиер Лео Варадкар в Шанън, Югозападна Ирландия, Тръмп, който пристигна след държавно посещение във Великобритания, повдигна въпроса за излизането на Обединеното кралство от Европейския съюз и ирландската граница. \r\n„Мисля, че всичко ще мине много добре, а също и за Вас и Вашата стена, Вашата граница. Искам да кажа, че ние имаме ситуация на границата в Съединените щати, а Вие имате такава тук,“ каза той. \r\nВарадкар отговори: \"Мисля, че едно нещо, което искаме да избегнем, разбира се, е стена или граница между нас.\" \r\n*** Президентът на Украйна Владимир Зеленски на среща в Киев с американския сенатор Робърт Портман (републиканец от Охайо) е говорил за нуждите на украинската армия от нови оръжейни системи. Самият законодател заяви това в сряда в Сената, цитиран от  TACC \r\n„Той откровено говори за смелостта на своите войски, както и за изискванията им към оръжейните системи и елементарните условия, говорихме за руската пропаганда по източната граница и за усилията за потискане на сигналaна украинската телевизия, за да се сеят раздори сред жителите на Донбас,“ каза сенаторът, говорейки за срещата, която се състоя на 30 май. “Говорихме за някои идеи, които ще помогнат да се противодейства на тази пропаганда, намеса и дезинформация, а аз вече се свързах с Държавния департамент за тези идеи.“ \r\nПортман говори положително за Зеленски и отбеляза, че е \"впечатлен от срещата\" с него, а също така нарече разговора продуктивен. \"Говорихме около час и обсъждахме широк кръг от теми\", каза сенаторът. \r\nТой също така говори за разговора си с новоназначения началник на Генералния щаб на въоръжените сили на Украйна Руслан Хомчак. „Проведохме открит и задълбочен разговор за това как САЩ могат да помогнат на украинската армия. Вече започнах да обсъждам тези детайли и някои от проблемите с администрацията на американския президент Доналд Тръмп и с моите колеги от комисията по въпросите на въоръжението на Сената на САЩ,” каза Портман. \r\nВашингтон обеща 250 милиона долара за предоставяне на военна помощ на Украйна, ефективни отбранителни оръжия, през фискалната 2020 година , която започва на 1 октомври тази година.", "date": "2019.06.06", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/06/06/2666766/afp-sledvashtiyat-datski-premier-e-litse-na-noviya-sotsialdemokraticheski-model.html", "text": "Вероятният бъдещ министър-председател на Дания, Метте Фредериксен, въплъщава новия датски социалдемократически модел, с фокус върху рестриктивната миграционна политика, като същевременно защитава социалната държава, пише  AFP \r\nФредериксен \"има работническа кръв във вените си“ и е четвърто поколение социалдемократ ... Тя прекарва години в подготовка да поеме ръководството на партията(през 2015 г.), която познава толкова добре\", пише всекидневникът Politiken само няколко дни преди общите избори в сряда, от които в крайна сметка тя излезе победител. \r\nСлед като дебютира в парламента на 24 години, тя работи като министър на заетостта и министър на правосъдието, преди да поеме ръководството на най-голямата политическа партия в Дания. \r\nТя наследи първата жена министър-председател на страната Хелле Торнинг-Шмит, която през 2011 г. бе победена от сегашния либерален премиер Ларс Локе Расмусен. \r\nКампанията преди изборите в сряда беше фокусирана върху климата и защитата на социалната държава в страна, която се гордее с почти пълна заетост. \r\nСоциалдемократите спечелиха 91 от 179-те места в парламента, а досегашните управляващи са втори със 75 места.  Юлиян Марков", "date": "2019.06.06", "title": "АFP: Следващият датски премиер е лице на новия социалдемократически модел"}
{"url": "http://www.focus-news.net/news/2019/06/06/2666764/tass-v-selsko-uchilishte-v-nova-zelandiya-e-izvarsheno-vaorazheno-napadenie.html", "text": "Един човек е загинал, а трима други са били ранени при стрелба в четвъртък в селско училище в Уайкато в северна Нова Зеландия. Това се съобщава на уебсайта на полицията, цитиран от  TACC . \r\n\"Полицията пристигна на повикване в района на селското училище в Уайкато около 04:00 часа (20:00 часа българско време на 5 юни), след като получи съобщение, че четирима души са били открити ранени. Един е починал на място, състоянието на другите трима се оценява като умерено тежко“, се казва в изявление на полицията. \r\nСпоред разследващите, на този етап се работи с един човек, но все още няма основание за издирване на определен заподозрян. \r\nСпоред публикация на вестник The New Zealand Herald, селското училище в Уайкато е затворено поради инцидента, а на най-близките пътища е поставена полицейска блокада.  Юлиян Марков", "date": "2019.06.06", "title": "ТАСС:  В селско училище в Нова Зеландия е извършено въоръжено нападение"}
{"url": "http://www.focus-news.net/news/2019/06/06/2666765/aktualna-patna-obstanovka.html", "text": "Информация за състоянието на републиканските пътища и въведени ограничения, предоставена от  Агенция „Пътна инфраструктура“ . Метеорологична обстановка:  \r\nПрез нощта ще преобладава ясно време, с по-значителна облачност над Северозападна България и на места там ще превали. В утринните часове на места в низините и котловините ще се образуват мъгли. На 06.06.2019 г. ще е предимно слънчево, но отново около и след обяд ще се развива купеста и купесто-дъждовна облачност и на места в Западна и Централна България ще превали и прегърми. Ще духа слаб югозападен вятър. Ще е малко по-топло с максимални температури между 23° и 28°. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n• път I-1 Благоевград – ГКПП „Кулата“; \r\n• път I-5 Русе – Велико Търново; \r\n• път I-9 Варна – Бургас; \r\n• път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите:  \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 10.10.2019 г.;  \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n• Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n• Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n• Предвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 07.06.2019 г.; \r\nОграничава се скоростта на движение по АМ „Тракия“ от км 88+264 до км 89+700 на 90 км/ч посока Бургас поради липса на маркировка и ограничителна система в средна разделителна ивица, поради извършване на ремонтни дейности. Срок до 07.06.2019 г.; \r\nДвижението в участъка от км 91+800 до км 92+000 посока София се осъществява в една лента поради частични ремонтни дейности на асфалтовата настилка. Ограничено е движението в активната и аварийната ленти. Движението се осъществява в изпреварващата лента и се регулира с пътни знаци. Срок до 06.06.2019 г.; \r\nДвижението в участъка от км 89+150 до км 89+350 посока Бургас се осъществява в една лента поради поставяне на хоризонтална пътна маркировка, чрез поетапно затваряне на изпреварващата, активната и аварийната лента. Движението се осъществява с повишено внимание в свободната лента и се регулира с пътни знаци. Срок до 17:00 ч.; \r\nДвижението в участъка на моста над река Елшишка при км 89+390 се ограничава в платното посока София поради ремонтни дейности. Движението се осъществява двупосочно в платното за Бургас и се регулира с пътни знаци. Срок до 06.06.2019 г. \r\nДвижението в участъка от км 62+400 до км 98+500 се осъществява с повишено внимание поради възстановяване на предпазна мрежа и косене на тревни площи в ляво и дясно платно. Срок до 06.06.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението в района на с. Загорци от км 229+286 до км 233+000 посока Бургас се осъществява с повишено внимание поради косене на тревни площи. Участъкът е сигнализиран с пътни знаци. Срок до 06.06.2019 г.; \r\nДвижението в участъка Сливен – Бургас от км 237+354 до км 308+108 в посока Бургас се осъществява в една лента поради ремонтни дейности на асфалтовата настилка. Движението се регулира чрез пътни знаци. Срок до 06.06.2019 г.; \r\nДвижението в участъка Полско Пъдарево – с. Омарчево от км 247+000 до км 251+000 посока София се осъществява с повишено внимание поради косене на тревни площи. Участъкът е сигнализиран с пътни знаци. Срок до 06.06.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 01.07.2019 г.; \r\nДвижението в участъка Деветка – Карнобат от км 308+107 до км 323+807 посока Бургас се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.06.2019 г. \r\nАМ „Хемус“:  \r\nОбласт София: \r\nДвижението по АМ „Хемус“ посока Варна от км 0+790 до км 3+170 е ограничено поради ремонтни дейности по дилатационни фуги на стоманобетонен мост над река „Лесновска“ при км 3+040. Движението се извършва двупосочно в платното в посока София. Срок до 18.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nОбласт Варна: \r\nДвижението в участъка от км 380+000 /п в Млада Гвардия /до км 386+000 /п в Ветрино/ се осъществява с повишено внимание,поради ремонтни дейности на асфалтовата настилка. Движението се осъществява съобразно създадената ВОБД. Срок до 06.06.2019 г. \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 06.06.2019 г. \r\nДвижението по АМ „Хемус” от км 375+800 до км 384+000 се осъществява с повишено внимание, поради почистване на земен окоп, рязане на храсти и ръчно косене. Сигнализирано с пътни знаци. Срок до 07.06.2019г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“:  \r\nОбласт Перник:  \r\nОграничава се движението по АМ „Струма“ в участъка от 18 до 19 км в района на Драгичево преди пътен възел „Даскалово“ поради авариен ремонт на мълниезащитно въже в обхвата на автомагистралата. Срок от 11:00 до 11:30 ч.на 06.06.2019 г. \r\nОбходен маршрут за движение е по третокласния път III-1801 Суходол – Мало Бучино – Голямо Бучино – Перник. Въведени ограничения по основните пътни направления:  \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 06.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 06.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 07.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 10.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Ловеч:  \r\nДвижението в участъка Български извор – Сопот от км 22+394 до км 23+074 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 06.06.2019 г. \r\nОбласт Търговище:  \r\nДвижението с повишено внимание по път I-4 Пролаз – Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; \r\nДвижението в участъка Дряново – Габрово от км 117+500 до км 124+000 поради  извършване на тънък изкоп под ел. ограда.  Поставени са необходимите пътни знаци, срок до 07.06.2019г. \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nДвижението в участъка Стара Загора – Димитровград при км 245+100 се осъществява с повишено внимание поради полагане на напречна маркировка. Движението в участъка се регулира от знаци. Срок до 07.06.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Калотина – Драгоман от км 7+000 до км 10+000 се осъществява поетапно в една лента поради санитарна сеч на храсти и дървета в светлата част на денонощието. Движението се осъществява двупосочно в съседната лента. Срок до 07.06.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 83+200 до км 88+000 се осъществява с повишено внимание поради ръчно косене, рязане на храсти и оформяне короните на дървета. Движението е сигнализирано с пътни знаци. Срок до 08.06.2019 г. \r\nДвижението по път I-9 Златни пясъци – Варна от км 97+000 /спирка Марек/ до км 100+100 /начало Варна/ се осъществява с повишено внимание, поради почистване на отводнителните шахти. Сигнализирано с пътни знаци. Срок до 08.06.2019 г.; \r\nДвижението в участъка комплекс „Ален мак“ – Варна от км 90+800 до км 100+100 се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 12.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 07.06.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 07.06.2019 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. ОПУ-Бургас:  \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. ОПУ-Варна:  \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. ОПУ-Велико Търново:  \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът III-514: Движението по път III-514 Горна Оряховица – Велико Търново от км 44+100 до км 48+550 се осъществява с повишено внимание поради изсичане на храсти и косене на трева. Движението се регулира с пътни знаци, а при необходимост от регулировчици. Срок до 10.06.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента с последователно пропускане поради извършване на превантивен ремонт. Движението се регулира със светофарна уредба, пътни знаци и регулировчици. Срок до 27.07.2019 г. \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. ОПУ-Видин:  \r\nВременно са въведени следните ограничения за движение на МПС: няма ограничения. \r\nРемонтни дейности: няма. ОПУ-Враца:  \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок 14.06.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nПът ІІІ-1306: Движението по път ІІІ-1306  Сухаче - Габаре в участъка от км 30+000 до км 35+000 се осъществява с повишено внимание поради профилиране на банкети и окопи. Ограничението е сигнализирано с пътни знаци. Срок до 07.06.2019 г. ОПУ-Габрово:  \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 07.06.2019г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. ОПУ-Добрич:  \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. ОПУ-Кюстендил:  \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-107: Движението по път III-107 Рила – Рилски манастир от км 16+000 до км 30+000 се осъществява с повишено внимание поради почистване на бордюри и предпазни мрежи. Сигнализирано e с пътни знаци. Срок до 07.06.2019 г. ОПУ-Кърджали:  \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. ОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът ІІ-35: Движението по път ІІ-35 Ловеч – Троян участъка от км 67+055 до км 67+715 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок до 07.06.2019 г.; \r\nПът IІІ-357: Движението по път ІІІ-357 Априлци – Велчево от км 3+200 до км 10+000 се осъществява с повишено внимание поради извършване на ремонтни дейности по ограничителни системи. Водачите да се движат със съобразена скорост. Срок до 10.06.2019г. ОПУ-Монтана:  \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г.; \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 15.06.2019 г. \r\nОбходен маршрут: За движещите се в посока Доктор Йосифово – Монтана по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 06.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. ОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\nПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\nПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  ОПУ-Перник:  \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 14.06.2019 г.; \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Краен срок до 14.06.2019 г. ОПУ-Плевен:  \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Ср бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Кнежа от км 70+300 до км 72+100 се осъществява в една лента поради ремонтни дейности на асфалтовата настилка. Срок до 10.06.2019 г.; \r\nПът ІІ-52: Движението по път II-52 Деков – Бяла вода от км 71+500 до км 79+800 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-301: Движението по път III-301 Левски – Асеновци от км 9+300 до км 11+700 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-303: Движението по път III-303 Аспарухово – Градище в участъка на от км 7+100 до км 18+500 800 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-304: Движението по път III-304 Изгрев – Бацова махала - (Новачене-Дебово) в района на с. Изгрев при км 4+000 се осъществява с повишено внимание поради преместване на пътни знаци. Срок до 10.06.2019 г.; \r\nПът ІII-3402: Движението по път III-3402 Пордим – Вълчи трън от км 19+100 до км 25+500 се осъществява с повишено внимание поради преместване на пътни знаци. Срок до 10.06.2019 г. \r\nПът ІII-3501: Движението по път III-3501 Згалево – Каменец от км 11+500 до км 29+700 се осъществява с повишено внимание поради преместване на пътни знаци. Срок до 10.06.2019 г. ОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 30.06.2019 г. ОПУ-Разград:  \r\nВременно са въведени следните ограничения за движение на МПС: няма. \r\nРемонтни дейности: няма. ОПУ-Русе:  \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 07.06.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-51: Движението по път II-51 гр. Бяла – с. Лом Черковна от км 3+000 до км 27+900 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-52: Движението по път II-52 Пиргово – Мечка – Новград  от км 0+000 до км 15+000 се осъществява с повишено внимание поради ремонтни дейности на асфалтовата настилка и полагане на хоризонтална маркировка по пътните платна. Участъка е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  ОПУ-Силистра:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Професор Иширково – гр. Дулово от км 13+500 до км 30+500 се осъществява в една лента поради частични ремонтни дейности на асфалтовата настилка. Участъкът се регулира с пътни знаци, конуси и регулировчици. Срокът до 10.06.2019 г ОПУ-Сливен:  \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.06.2019 г.; \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.06.2019г. ОПУ-Смолян:  \r\nПът II-86: Движението по път II-86 Средногорци – Рудозем от км 125+728 до км 129+660 се ограничава поради извършването на взривни работи в участък от 100 м, който е в средата на трасето между двете населени места. Срок от 11:00 ч. на 06.06.2019 г. до 16:00 ч. на 07.06.2019 г. \r\nНа 07.06.2019 г. от 6 ч. до 8 ч. преминаването през отсечката се регулира със светофарна уредба.  \r\nОбходен маршрут: Средногорци - Смолян (кв. „Устово“ - кв. „Райково“) - Рудозем и обратно.  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино, от км 0+000 до км 15+150 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 07.06.2019 г. \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. ОПУ-София:  \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 11.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 07.06.2019 г. \r\nПът III-3009: Движението по път III-3009 Правец – Етрополе от км 0+000 до к", "date": "2019.06.06", "title": "Актуална пътна обстановка"}
{"url": "http://www.focus-news.net/news/2019/06/06/2666769/nimh-dnes-shte-e-predimno-slanchevo-na-mesta-v-zapadna-i-tsentralna-balgariya-sled-obyad-otnovo-shte-prevali-i-pregarmi.html", "text": "Днес ще е предимно слънчево. Преди обяд на отделни места в низините и котловините ще се образуват мъгли. Около и след обяд отново ще се развива купеста и купесто-дъждовна облачност и на места в Западна и Централна България ще превали и прегърми. Атмосферното налягане е близко до средното за месеца и слабо ще се повиши. Ще духа слаб югозападен вятър. Ще е малко по-топло с максимални температури между 23° и 28°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Боряна Маркова.   \r\nПо Черноморието ще е предимно слънчево. След обяд ще се развие купеста облачност и на отделни места ще превали. Ще духа слаб до умерен вятър от юг-югоизток. Максималните температури на въздуха ще са 24-27°. Температурата на морската вода е 18-21°. Вълнението на морето ще е 1-2 бала.   \r\nНад планините облачността ще е по-често значителна, след обяд в много райони – купесто-дъждовна. Ще има краткотрайни валежи и гръмотевични бури. Ще духа слаб запад-югозападен вятър. Максималната температура на височина 1200 метра около 18°, на 2000 метра – около 11°.", "date": "2019.06.06", "title": "НИМХ: Днес ще е предимно слънчево, на места в Западна и Централна България след обяд отново ще превали и прегърми"}
{"url": "http://www.focus-news.net/news/2019/06/06/2666768/predstoyashti-sabitiya-v-stranata-za-6-yuni-agentsiya-fokus.html", "text": "*** \r\nОт 9.00 часа ще започне заседанието на Народното събрание.  \r\n*** \r\nОт 9.00 часа в зала \"Триадица\" на Гранд хотел \"София“ ще се проведе международна кръгла маса на тема \"Международна обстановка и сътрудничество в акваториите на Черно, Средиземно и Балтийско море – правни, икономически и екологични аспекти\". \r\n*** \r\nОт 9.30 часа на жп прелеза на ул. „Йосиф Щросмайер“ НКЖИ ще отбележи Международния ден за безопасно преминаване през железопътните прелези. Деца на служители на железниците ще раздават на шофьорите листовки със Закона за движение по пътищата, Раздел XІІ – Железопътен прелез, и балони с надпис „Спри! Живей!“. \r\n*** \r\nОт 9.30 часа в патриаршеската катедрала „Св. Александър Невски“ ще бъде отслужена Архиерейска св. Литургия“ на Възнесение Господне. Тя ще бъде оглавена от Негово Преосвещенство Мелнишкият епископ Герасим. \r\n*** \r\nОт 9.30 часа XVI състав на Специализирания наказателен съд ще гледа делото за образуване и ръководене на организирана престъпна група срещу Тодор С., Владимир Р., Илия Е., Ангел А., Величко Х. и Албена Е.  \r\n*** \r\nОт 10.00 часа в сградата на КЕВР (бул. „Княз Ал. Дондуков“ 8-10, ет. 4) ще се проведе обществено обсъждане на проект на решение за определяне на преференциални цени на електрическата енергия, произведена от възобновяеми източници, актуализация на преференциални цени на електрическата енергия, произведена от биомаса и определяне на премии на производителите на електрическа енергия от възобновяеми източници с обща инсталирана мощност 1 MW и над 1 MW. \r\n*** \r\nОт 10.00 часа в Галерия Credo Bonum ще бъде представен новият етап от кампанията „Силата е в теб\", организиран от Посолството на САЩ в България. \r\n*** \r\nОт 10.00 часа XII състав на Специализирания наказателен съд ще гледа делото за образуване и ръководене на организирана престъпна група срещу Младен М., Мария Т., Полина Т., Ценка Г., Николай Н., Красимир Ч., Пламен Ч., Валентина Е., Петър П. и Колю М.  \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В.  \r\n*** \r\nОт 10.00 часа VІ състав на Специализирания наказателен съд ще гледа делото за образуване и ръководене на организирана престъпна група срещу Ален Д. и Ибраим Л.   \r\n*** \r\nОт 10.30 часа XVIII състав на Специализирания наказателен съд ще заседава по делото за подкуп с цел упражняване на влияние срещу Димитър А., Владимир Ч. и Методи П.  \r\n*** \r\nОт 10.30 часа в залата на 5 етаж в МОН ще се проведе пресконференция, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием.  \r\n*** \r\nОт 11.00 часа в пресклуба на БТА ще бъдат представени резултатите от трансграничния проект „Увеличаване на туристическите информационни услуги в трансграничния регион“ между България и Сърбия. \r\n*** \r\nОт 11.00 часа пред централния вход на Столична библиотека документална изложба „Моето училище в моята София“ ще представи историята на най-старите училища в София. \r\n*** \r\nОт 11.00 часа XVI състав на Специализирания наказателен съд ще гледа делото за образуване и ръководене на организирана престъпна група срещу Крум К., Мирослав Е. и Свилен Г.  \r\n*** \r\nОт 11.30 часа в Аулата на Аджибадем Сити Клиник Болница Токуда“ ще се проведе обучителен модул от поредицата Училища по персонализирана медицина за широк набор от специалисти. \r\n*** \r\nОт 12.00 часа в Сентръл Парк Хотел ще се проведе пресконференция на тема „Съвременни методи за лечение и диагностика на рак на простатата“.  \r\n*** \r\nОт 13.00 часа ІІІ състав на Специализирания наказателен съд ще гледа делото за длъжностно присвояване в особено големи размери, представляващо особено тежък случай срещу Румен В. \r\n*** \r\nОт 13.00 до 17.00 часа в Аулата на Националния център по обществено здраве ще се проведе Международна среща за обучение и подкрепа на пациенти с остри порфирии. \r\n*** \r\nОт 13.30 часа XVIII състав на Специализирания наказателен съд ще заседава по делото за тероризъм срещу Кевин Б.  \r\n*** \r\nВ 16.00 часа в Централно фоайе на НИМ ще се открие фотографската изложба „Здравей, името ми е Тирана”. \r\n*** \r\nОт 18.00 часа в Централния военен клуб ще бъде обсъдена темата „Архитектурен модернизъм“. \r\n*** \r\nОт 19.00 часа в галерия „Сердика“ ще бъде открита изложба „Новите лица на Женския пазар“ на студентите по програма „Фотография“ на Нов български университет.    \r\n*** \r\nОт 19.00 часа Арт сдружение „Арлекин\" при НЧ „Св.Св.Кирил и Методий-1924\" ще играе постановката \"Не всеки крадец е мошеник\" от Дарио Фо режисура и сценография Василка Йорданова. \r\n*** \r\nВ 8.00 часа с литургия в храм „Възнесение Господне” ще започнат честванията за празника на града – Спасовден. В 10.30 часа за четиринадесета поредна година ще бъде открит Регионалният тракийски фолклорен събор „Спасовден”. В 18.00 часа ще се проведе атрактивен спортен турнир, а в 19.00 часа местните таланти ще изнесат концерт. \r\n*** \r\nОт 17.30 часа в спортна зала \"Никола Станчев“ ще се проведе обществено обсъждане на идейния проект на Общината за изграждане на зелен амфитеатър със сцена в район \"Меден рудник\". \r\n*** \r\nОт 11.00 часа в спортна зала „Скаптопара“ – Благоевград ще се проведе заключително мероприятие по Национална програма „Работа на полицията в училищата“ под надслов „Ваканция здравей! Да играем безопасно“. \r\n*** \r\nОт 10.00 часа в Пленарна зала на Общината ще бъде открита Международна конференция по електрически машини, задвижвания и енергийни системи (ЕЛМА). В рамките на конференцията ще се проведе и работна среща на фирми от българската електропромишленост. \r\n*** \r\nОт 14.00 часа в залата на Областния информационен център-Варна, ще се проведе награждаване на победителите в ученическия онлайн конкурс „Имам бизнес идея!“. \r\n*** \r\nОт 18.30 часа в Арт салона на Радио Варна ще бъде представен документалния филм „Силви Вартан“ на Георги Тошев. Той гостува по покана на фестивала „Откритие“, за да разкаже на публиката за работата си върху филма и за срещата си със световната звезда. \r\n*** \r\nОт 10.30 часа в патриаршеската църква на крепостта Царевец ще бъде отслужена Света литургия по случай Възнесение Господне. Ще я води Негово високопреосвещенство великотърновския митрополит Григорий.  \r\n*** \r\nОт 11.00 часа в пресклуба на БТА ще се проведе пресконференция за 16-о издание на детския ромски фестивал „Отворено сърце“. \r\n*** \r\nОт 9.00 часа Негово високопреосвещенство Врачанският митрополит Григорий ще оглави Архиерейска света Литургия за храмовия празник на църквата „Възнесение Господне“. \r\n*** \r\nОт 13.30 часа народният представител от ГЕРБ Станислав Попов ще даде пресконференция по повод действията по премахването на серовъглерода от територията на града. Брифингът ще се състои пред входа на предприятие „Камибо“ ООД-ТП „Хименерго“. \r\n*** \r\nОт 11.00 часа в Драматичен театър при НЧ „Напредък-1869\" ще се играе постановката  \r\n„Зех та, Радке, зех та!\"от Сава Доброплодни. \r\n*** \r\nОт 18.00 часа в градски парк „Свети Георги“ поредицата джаз концерти продължава с „Лятно настроение“. \r\n*** \r\nОт 19.00 часа в Концертна зала на Младежкия център ще се играе спектакълът „Четири стаи“ на клуб „Театър“. \r\n*** \r\nОт 11.00 часа в читалище „Братство” ще бъде открита изложба по повод 150 години от създаването на културната институция.  \r\n*** \r\nОт 16.00 ч. на площада пред Общинския театър и на пешеходната алея по бул. „България“ ще се състои статичен показ на техника, въоръжение и оборудване на Сухопътните войски като част от кампанията „Бъди войник“. \r\n*** \r\nОт 17.00 часа в Музеен комплекс „Свети Георги” ще бъде открита изложбата „Неврокопска Света митрополия”.  \r\n*** \r\nОт 17.30 часа в залата на Възрожденското училище ще се проведе среща- дискусия за пътната безопасност. Дискусията е организирана по инициатива обществения посредник за общината Васил Иванов.  \r\n*** \r\nОт 18.00 часа в Художествена галерия „Владимир Димитров - Майстора“ се открива фотографска изложба „Усещане за ангели“ на Детелина Тихолова.  \r\n*** \r\nОт 9.00 часа Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“. \r\n*** \r\nОт 18.00 часа в ГХГ „Дечко Стоев“ ще бъде открита изложба, отразяваща един от най-важните етапи в съвременното българско изкуство- импресионизмът.  \r\n*** \r\nОт 8.30 часа в Медицински университет се открива Национална конференция по хирургия. \r\n*** \r\nОт 9.30 часа в пресклуба на БТА ще се проведе пресконференция на журито на Международния акордеонен фестивал „Акордеомания“. \r\n*** \r\nОт 9.00 часа Митрополит Николай ще оглави Архиерейска света Литургия в храм „Св. Възнесение Господне”. \r\n*** \r\nОт 9.00 часа в зала 10 Окръжният съд ще заседава по делото срещу Георги Ч., обвинен за държане с цел разпространение високорискови наркотични вещества. \r\n*** \r\nОт 9.30 часа в зала №10 Районният съд ще гледа делото срещу Абдулах Т, Левент М. и Мюслюм Й., обвинени в причиняване на имотна вреда в размер на общо 86 526 лв. на „Казино Диамант“ ООД. \r\n*** \r\nВ 11.00 часа в заседателната зала на Община Пловдив заместник-кметът Георги Титюков ще посрещне пловдивските спортисти от националния обор по аеробика, които на последното европейско първенство в Баку се върнаха със сребърни медали в категория \"Групи\".  \r\n*** \r\nОт 11.00 часа, в СКЛАД, ул.\"Екзарх Йосиф\" 16 ще се проведе пресконференция на предстоящия фестивал \"Пловдив - Древен и вечен\". В пресконференцията ще вземат участие представители на организаторите на фестивала - Сдружение „Заедно за личностно развитие“ - Пловдив, „Сдружение за възстановяване и съхранение на българските традиции - Авитохол” – Варна, Сдружение “Дукс Антика” – Свищов.  \r\n*** \r\nОт 11.30 часа, в СКЛАД ще се състои пресконференция по повод предстояща премиера на спектакъла „Концертът“ на театралния дует Петър Тодоров (режисьор) и Десислава Минчева (актриса). На представянето ще се включи и директорът на Държавен куклен театър, Пловдив - Виктор Бойчев. \r\n*** \r\nОт 13.30 часа в зала №11 Районният съд ще гледа делото срещу Милена Б., обвинена, че като собственик на лаборатория е получила недължими суми на обща стойност 11 154.77 лева без правно основание. \r\n*** \r\nОт 15.00 часа в зала 308 на Община Разград ще се проведе пресконференция по повод Историческия фестивал „Античният Абритус“. \r\n*** \r\nОт 9.30 часа Негово Високопреподобие архимандрит Висарион ще отслужи празничната св. божествена Литургия в параклиса „Св. Спас“ в местността „Забатско“ над квартал „Долно Райково“. \r\n*** \r\nОт 11.00 часа в РБ „Захарий Княжески“ ще се проведе Осмият международен фестивал „Джаз форум Стара Загора“. \r\n*** \r\nОт 11.00 часа на ПС „Марица-изток” на Старозагорските минерални бани ще бъде открита XХIХ Международна научна конференция на Съюза на учените в Стара Загора.  \r\n*** \r\nОт 15.00 часа в пресклуба на БТА ще се проведе пресконференция за представянето на Инициатива Единение. \r\n*** \r\nОт 19.00 часа на сцената на Държавна опера - Стара Загора ще се състои концерт под надслов „Заедно можем“. \r\n*** \r\nОт 19.00 часа в зала „Сливен“ ще се играе шедьовърът на Имре Калман „Теменужката от Монмартър” в изпълнение на Музикално-драматичен театър „К. Кисимов“ – Велико Търново. \r\n*** \r\nОт 17.00 часа в ТТ „Христо Гърбов\" при Сдружение „Камбана\" ще се играе „Бае Славе\" - моноспектакъл по романа „Чамкория\" от Милен Русков. \r\n*** \r\nОт 10.00 часа в хотел „Замъка“ ще се състои пресконференция с журито за цигулари в Международния конкурс „Панчо Владигеров“. \r\n*** \r\nВ 11.00 часа в залата на РУ- Шумен директорът на ОДМВР- Шумен ст. комисар Ялчън Расим ще даде информация за инициатива на областната дирекция „Заедно можем да спрем телефонните измами“.  \r\n*** \r\nОт 13.45 часа в Националния пресклуб на БТА ще се състои пресконференция на председателя на ПП АБВ Румен Петков. Основна тема – отчитане на изборните резултати на „Коалиция за България“.  \r\n*** \r\nОт 17.00 часа в  Художествена галерия „Елена Карамихайлова“ ще бъде открита годишната изложба на Центъра за подкрепа на личностното развитие- Обединен детски комплекс.", "date": "2019.06.06", "title": "Предстоящи събития в страната за 6 юни (Агенция „Фокус“)"}
{"url": "http://www.focus-news.net/news/2019/06/06/2666770/prezidentat-rumen-radev-shte-uchastva-v-peterburgskiya-mezhdunaroden-ikonomicheski-forum.html", "text": "До 8 юни президентът Румен Радев ще бъде на посещение в Руската федерация за участие в Международния икономически форум в Санкт Петербург. Това съобщиха от  прессекретариата на държавния глава . Днес българският държавен глава ще проведе среща със своя руски колега президента Владимир Путин. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване. \r\nПо-късно през деня Румен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева.   \r\nНа 7 юни българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година.  \r\nВ рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян. \r\nВ делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.", "date": "2019.06.06", "title": "Президентът Румен Радев ще участва в Петербургския международен икономически форум"}
{"url": "http://www.focus-news.net/news/2019/06/06/2666772/ministar-danail-kirilov-shte-uchastva-v-zasedanieto-na-saveta-na-es-pravosadie-i-vatreshni-raboti-v-lyuksemburg.html", "text": "Министърът на правосъдието Данаил Кирилов ще участва в редовното заседание на Съвета на Европейския съюз „Правосъдие и вътрешни работи”, част „Правосъдие“, което ще се проведе в Люксембург. Това съобщиха от пресцентъра на  Министерството на правосъдието . \r\nВ програмата на Съвета са включени темите относно цифровизация на съдебното сътрудничество в областта на гражданското право, бъдещето на материалното наказателно право на ЕС, както и взаимното признаване по наказателноправни въпроси. \r\nОчаква се министрите на правосъдието да приемат заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси, както и относно запазването на данни за целите на борбата с престъпността.", "date": "2019.06.06", "title": "Министър Данаил Кирилов ще участва в заседанието на Съвета на ЕС „Правосъдие и вътрешни работи” в Люксембург"}
{"url": "http://www.focus-news.net/news/2019/06/06/2666763/bsp-sas-zakonoproekti-za-reshavane-na-problemite-s-bednostta-neravenstvata-i-demografskata-katastrofa-obzor.html", "text": "БСП ще внесе законопроекти за решаване на проблемите с бедността, неравенствата и демографската катастрофа. Опозицията предлага преизчисляване на всички пенсии, намаляване на ДДС на хляба и всички продукти от брашно на 5%, преразглеждане на енергийните помощи и мерки за решаване на демографската катастрофа. В деловодството на Народното събрание вече е входиран законопроект за изменение и допълнение на Закона за данък върху добавената стойност.  \r\nЗаконодателните инициатива на БСП бяха анонсирани по време на брифинг в парламента.  \r\nЛидерът на партията Корнелия Нинова призова всички партии да оставят лакърдиите на премиера Бойко Борисов, да седнат и с истински аргументи да намерят решението на проблемите с неравенствата, бедността и демографията. „Последната половин година няколко пъти се увеличават цените на ток, парно, вода, инфлацията расте, а близо 2 млн. души живеят под прага на бедността“, изтъкна Нинова. „Време е за сериозен разговор за приоритети. За нас това са приоритетите – демографска катастрофа, доходи и неравенства. Знаем, че сега ще ни залеят с обяснения, как това не може да стане. Как е популизъм. Вчера чух от бивш член на БКП Бойко Борисов, че социалистите много обичат да харчат чужди пари. Да му кажа, че и тези, пари, които харчи през прозореца на джипа си, не са негови. Те са чужди, защото са на целия български народ“, допълни Нинова.  \r\nСлед като станаха ясни предложенията на БСП, последваха и коментари в кулоарите на Народното събрание по темата.  \r\nДепутатът от ГЕРБ Тома Биков посочи, че да се предлага едно и също нещо през четири месеца не е сериозна политика. Биков посочи, че ГЕРБ е отхвърляла предложенията на опозицията с аргумента, че не е имало гаранция, че при намаляване на ДДС при хляба, цената му ще падне. „Има гаранции, че едрите производители на хляб, могат да държат същите цени, но да плащат по-малък данък“, каза още Биков и допълни, че ГЕРБ са склонни да разглеждат всяко предложение. \r\nПредседателят на Социална комисия и депутат от ДПС д-р Хасан Адемов също коментира предложенията на левицата. По думите му БСП не предлага за първи път социални пакети. Според него очевидно левицата се е заразила от тяхното предложение за намаляване на ДДС. Според него трябва да се проведе дискусия дали досегашният данъчен модел трябва да се запази, като той трябва да се състои не само в Народното събрание, но и в обществото. \r\nДеница КИТАНОВА", "date": "2019.06.06", "title": "БСП със законопроекти за решаване на проблемите с бедността, неравенствата и демографската катастрофа (ОБЗОР)"}
{"url": "http://www.focus-news.net/news/2019/06/06/2666759/radio-b92-sarbiya-evropa-ne-reagira-na-izkazvaneto-na-hashim-tachi.html", "text": "Александър Вучич е \"абсолютно шокиран\", че ЕС не е реагирал на изказването на Хашим Тачи, че Прищина няма да формира Общността на сръбските общини (ОСО). \r\nТова е задължението на Прищина по Брюкселското споразумение от 2013 г., постигнато под егидата и с посредничеството на ЕС. \r\nВ петък президентът каза още, че \"ще видим реакцията на ЕС днес или утре\" и добави, че \"знаем какво да правим\", ако тази реакция не се случи. \r\nВучич посочи, че това достатъчно говори за сериозността на ситуацията. Албанците, отбеляза той, имат само една църква, на която се молят и това са Съединените щати, \"и не се интересуват от нищо, което казват или правят срещу Русия и сърбите.\" \r\nЗа тях е важно да похвалят американската мисия в ОССЕ за тяхната \"антикорупционна дейност\", добави той, като посочи, че той е \"толкова антикорупционен, колкото Харадинай и Тачи са срещу корупцията\". \r\n\"За мен е много по-важно и по-показателно, че германците, англичаните и французите, и Брюксел мълчат. Този документ (Брюкселско споразумение) бе подписан в Брюксел от Дачич и Тачи, но в присъствието на Катрин Аштън, тогава отговорник за външната политика,“ каза Вучич. \r\n\"Ако ЕС не е в състояние да гарантира споразумение, в чието вземане е взел участие, нека бъде казано, така че да знаем, че тези споразумения нямат по-нататъшна правна сила.\" \r\nТогава \"и други неща ще се провеждат по различен начин\", продължи той. \r\nТова ще увеличи несигурността и ще предизвика много проблеми на всички страни, но е важно ЕС да ни информира по този въпрос, вместо да ни информира за различните видове глупости, за които им пишат някои политически магнати ”, каза Вучич и заключи: \r\n\"Би било добре да ни информирате за това, за което загубихме много време и изразходваме енергия, за да можем да успокоим нещата. Надявам се, че ще видим днес или утре реакцията на ЕС по този въпрос, и ако няма такава, това също е добре - тогава ние също знаем какво трябва да правим.\"  Юлиян Марков  Юлиян Марков", "date": "2019.06.06", "title": "Радио „Б92“ (Сърбия): Европа не реагира на изказването на Хашим Тачи"}
{"url": "http://www.focus-news.net/news/2019/06/06/2666776/mvr-vazmozhno-e-vremenno-zatrudnenie-na-dvizhenieto-po-patishtata-v-oblastite-haskovo-yambol-sliven-targovishte-razgrad-i-ruse-poradi-preminavaneto-na-voenna-edrogabaritna-tehnika.html", "text": "Възможно е временно затруднение на движението на автомобили по основни пътища на територията на областите Хасково, Ямбол, Сливен, Търговище, Разград и Русе , поради преминаването на колони с военна, едрогабаритна техника. Това съобщиха от  МВР .  \r\nОт 9.30 часа поетапно 4 колони с едрогабаритна техника ще се придвижват от ГКПП „Капитан Петко войвода“ по маршрут – гр. Тополовград-гр. Елхово - с. Тенево, където е предвидено време за презареждане и престой. След това колоните продължават по маршрут – с. Тенево - с. Зимница- п. в. „Петолъчката“ - с. Мокрен - гр. Котел - гр. Омуртаг - гр. Разград - полигон „Николово“ - ГКПП „Русе“. \r\nПътна полиция и Военна полиция са взели всички необходими мерки по съпровождането на техниката и обезпечаване на опасните участъци и уязвимите кръстовища. Умоляват се водачите, които ще пътуват по тези направления на посочените дати, по възможност да изберат алтернативни маршрути или часове на придвижване. Да не навлизат в колоната, както и да изпълняват стриктно указанията на униформените и временната организация на движението, ако е въведена такава.", "date": "2019.06.06", "title": "МВР: Възможно е временно затруднение на движението по пътищата в областите Хасково, Ямбол, Сливен, Търговище, Разград и Русе, поради преминаването на военна, едрогабаритна техника"}
{"url": "http://www.focus-news.net/news/2019/06/06/2666777/sport-organizatorite-na-rolan-garos-imat-pritesneniya-za-turnira-zaradi-vremeto.html", "text": "Организаторите на Откритото първенство на Франция по тенис изразиха притеснения за това кога ще може да се играе финалът на турнира, след като в сряда всички 11 срещи от програмата бяха отменени за днес заради лошото време, макар прогнозата на синоптиците за четвъртък да не е по-различна. \r\nКортовете в комплекса не са покрити и дъждовното време е сериозен проблем. Допуска се финалът при жените да бъде преместен от петък за неделя. Като възможен вариант е и някои от мачовете на кортовете „Шатрие“ или „Сюзан Ленглен“ да бъдат преместени на „Симон Матийо“, за да не се чака. \r\nОт 2020 г. дъждовното време ще е по-малък проблем, след като на централния корт ще бъде поставен покрив.", "date": "2019.06.06", "title": "Спорт: Организаторите на Ролан Гарос имат притеснения за турнира заради времето"}
{"url": "http://www.focus-news.net/news/2019/06/06/2666775/kampaniyata-badi-voynik-shte-predstavi-v-kyustendil-vazmozhnostite-za-sluzhba-vav-vaorazhenite-sili.html", "text": "Възможностите за постъпване на военна служба, свободните места, условията и начините за кандидатстване ще бъдат представени в Кюстендил по време на поредното събитие от кампанията „Бъди войник“. Това съобщиха от  Министерството на отбраната . То ще даде възможност на младите хора, както и на всички, които имат интерес към Българската армия, да се докоснат до техниката и оборудването и да научат повече за особеностите на военната професия. \r\nОт 16.00 ч. на площада пред Общинския театър в Кюстендил и на пешеходната алея по бул. „България“ ще се състои статичен показ на техника, въоръжение и оборудване на Сухопътните войски. По същото време във фоайето на театъра ще бъде разположена информационна борса за набиране на войници и матроси. На отделни щандове видовете въоръжени сили и Специалните сили ще предоставят информация за свободните места за военнослужещи, за условията и начините за кандидатстване. В информационната борса, както във всички градове, включени в кампанията „Бъди войник“, участват Сухопътните войски, Военновъздушните сили, Военноморските сили, Националната гвардейска част, служба Военна полиция, Силите за специални операции и Централното военно окръжие. \r\nНа информационната борса ще присъства началникът на Щаба на Сухопътните войски бригаден генерал Николай Караиванов, който ще даде изявление за медиите около 16.15 ч. \r\nОт 18.30 ч. в театъра ще започне концерт на Представителния ансамбъл на Въоръжените сили и Представителния духов оркестър на Сухопътните войски. На сцената ще излязат Орлин Горанов, Маргарита Хранова, Гуна Иванова, Райко Кирилов, Бойка Дангова, квартет „Армейска песен“, фолклорна формация „Ладена“ и много други. Със свои изпълнения ще се включат и танцова формация „Партньори“, както и танцовите ансамбли „Пауталия“ и „Родолюбие“ от Кюстендил.", "date": "2019.06.06", "title": "Кампанията „Бъди войник“ ще представи в Кюстендил възможностите за служба във Въоръжените сили"}
{"url": "http://www.focus-news.net/news/2019/06/06/2666761/tass-v-sasht-zayaviha-che-zelenski-e-poiskal-ot-vashington-novi-orazhiya.html", "text": "Президентът на Украйна Владимир Зеленски на среща в Киев с американския сенатор Робърт Портман (републиканец от Охайо) е говорил за нуждите на украинската армия от нови оръжейни системи. Самият законодател заяви това в сряда в Сената, цитиран от  TACC \r\n„Той откровено говори за смелостта на своите войски, както и за изискванията им към оръжейните системи и елементарните условия, говорихме за руската пропаганда по източната граница и за усилията за потискане на сигналa на украинската телевизия, за да се сеят раздори сред жителите на Донбас,“ каза сенаторът, говорейки за срещата, която се състоя на 30 май. “Говорихме за някои идеи, които ще помогнат да се противодейства на тази пропаганда, намеса и дезинформация, а аз вече се свързах с Държавния департамент за тези идеи.“ \r\nПортман говори положително за Зеленски и отбеляза, че е \"впечатлен от срещата\" с него, а също така нарече разговора продуктивен. \"Говорихме около час и обсъждахме широк кръг от теми\", каза сенаторът. \r\nТой също така говори за разговора си с новоназначения началник на Генералния щаб на въоръжените сили на Украйна Руслан Хомчак. „Проведохме открит и задълбочен разговор за това как САЩ могат да помогнат на украинската армия. Вече започнах да обсъждам тези детайли и някои от проблемите с администрацията на американския президент Доналд Тръмп и с моите колеги от комисията по въпросите на въоръжението на Сената на САЩ,” каза Портман. \r\nВашингтон обеща 250 милиона долара за предоставяне на военна помощ на Украйна, ефективни отбранителни оръжия, през фискалната 2020 година , която започва на 1 октомври тази година.  Юлиян Марков", "date": "2019.06.06", "title": "ТАСС: В САЩ заявиха, че Зеленски е поискал от Вашингтон нови оръжия"}
{"url": "http://www.focus-news.net/news/2019/06/06/2666774/denyat-6-yuni-v-balgarskata-istoriya.html", "text": "През 1205 г. цар Калоян завладява Филипопол (Пловдив). На връщане от Солун българската войска превзема тази най-важна крепост в Тракия, която е в ръцете на местното население. Според изворите, до българската атака се достига, след като местните павликяни и богомили предлагат да предадат града без бой, но ромейските аристократи отказват. Калоян наказва част от съпротивляващите се, а друга част изселва принудително зад Стара планина. \r\nНа тази дата през 1876 г. четата на Таньо Стоянов води сражение в района на с. Хайдар (днес Кардам) и Попово. \r\nПрез 1913 г. българското Главно командване на Действащата армия се премества от Одрин в София за ръководство на евентуални действия срещу Сърбия и Гърция. Битолският пелагонийски митрополит Авксентий уведомява министър-председателя Стоян Данев за извършваните жестокости от страна на сръбските и гръцките военни власти над мирното население в Македония. \r\nПрез 1918 г. избухва бунт в 27-и Чепински полк. \r\nНа 6 юни 1929 г. дейци на Западнопокрайнската революционна организация \"Въртоп\" извършват два бомбени атентата в бързия влак Белград-Цариброд. Трима българи са осъдени на затвор по време на процеса във Враня (6-7 ноември 1929 г.). \r\n2016 г. \r\nПрезидентът на Република България Росен Плевнелиев присъжда орден „Стара планина“ с лента г-н Клаус Йоханис, президент на Румъния, „за изключително големите му заслуги за развитието и задълбочаването на българо-румънските отношения“ \r\n2002 г. \r\nЗавършва официалното посещение на премиерът Симеон Сакскобургготски в Русия. Там той разговаря с руския президент Владимир Путин и подписва декларация за сътрудничество между двете страни. \r\n1936 г. \r\nБългарското правителство приема наредба-закон за запазване материалната и моралната сила на войската, която забранява създаването на политически организации в армията и политическа дейност на офицерите. \r\n1918 г. \r\nИзбухва бунт в 27. Чепински полк. \r\nПрез 1915-1918 г. избухват войнишките бунтове. Въвличането на България във войната през октомври 1915 г. се посреща с недоволство от народните маси. Нежеланието на българските войници да участват във войната проличава още в първите дни след започването на военните действия. Първи се надига 27 пехотен Чепински полк, който се разбунтува на 5 октомври 1915 г. Правителството на д-р В. Радославов декларира, че участието на България във войната ще бъде кратко, но през есента на 1915 г. войната се превръща в окопна. Всичко това предвещава, че краят на войната не е толкова близко и става причина през 1916 г. брожението сред войнишките маси да се засили, като в 11, 21, 25 и 46 пехотен полк прераства във вълнения. В началото на 1917 г. до българските войници достигат известията за станалите събития в Русия - избухването на Февруарската революция и свалянето на император Николай II от трона и Войнишките бунтове вземат по-масов размер. Тогава се образуват и първите войнишки комитети. След излизането на Русия от войната през есента на същата година лозунгът на съветското правителство за незабавен мир активизира още повече антивоенните настроения в българската войска. Така започват да зачестяват отказите на войниците да изпълняват заповедите на своите офицери, както и дезертиранията от фронта. Бунтове избухват в повечето от пехотните полкове.  \r\nНай-масов е бунтът на войниците от 27 пехотен Чепински полк, възглавен от запасния подпоручик Б. Николчев. Засилените брожения и бунтове във войската (както и тези в тила) заставят цар Фердинанд I през юни 1918 г. да се раздели с правителството на д-р В. Радославов и да повери управлението на страната на кабинет от демократи и радикали, възглавен от Ал. Малинов. Новия министър-председател обаче издава декларации, че кабинетът му ще следва линията на неговия предшественик до \"окончателната\" победа над съглашенските войски. Същевременно на фронта войниците търпели лишения по отношение на храна, дрехи и пр. Всичко това става причина за ново разгаряне на бунтове. В разпространяваните нелегални позиви войниците издигат искане за прекратяване на войната до 15 септември 1918 г., като в противен случай заплашват с масово напускане на фронта. Цар Фердинанд I и правителството на Ал. Малинов не предприемат нищо в отговор на техните искания. \r\n1913 г. \r\nБългарското Главно командване на Действащата армия се премества от Одрин в София за ръководство на евентуални действия срещу Сърбия и Гърция. \r\nБитолският пелагонийски митрополит Авксентий уведомява министър-председателя Ст. Данев за извършваните жестокости от страна на сръбските и гръцките военни власти над мирното население в Македония. \r\n1876 г. \r\nЧетата на Таньо Стоянов води сражение в района на с. Хайдар (днес Кардам) и Попово. \r\nТаньо Стоянов е участник в националнореволюционното движение, войвода. Роден е на 5 април 1846 г. в Сливен. През 1873 г. за революционна дейност е арестуван и заточен в Диарбекир, откъдето успява да избяга и през 1875 г. пристига в Румъния. По време на Априлското въстание 1876 г. организира чета от около 20 души, с която на 16 май се отправя от Олтеница към Тутракан и оттам на юг към Стара планина, за да подпомогне въстаниците от Втори - Сливенски, революционен окръг. Едновременното преминаване на двете емигрантски чети - тази на Таньо Стоянов и тази на Христо Ботев, е предварително съгласувано. Общият замисъл е да се подсили въстанието и в Западна, и в Източна Стара планина и да се разединят силите на турците. Таньо Стоянов слиза на българския бряг на 16 срещу 17 май, а Ботев - по обяд на 17 май. \r\nПътят на четата на Таньо Стоянов минава през Лудогорието край турски и смесени българо-турски села. Четата скоро е открита и по следите й тръгват потери. На 25 май в района на с. Хайдар (дн. Кардам, Поповско) води тежък бой. Едва се измъква и успява да стигне до гористия хълм Керчан баир край с. Араплар (дн. Априлово, Поповско), където на 26 май води бой през целия ден. На следващия ден, докато четниците почиват след 200-километровия поход и изтощителните битки, са нападнати от многобройна потеря, подсилена от стотина конници редовна войска, и разбити. Таньо Стоянов е убит. \r\n1862 г. \r\nКасиерът на Белградската легия Стефан Ряпов и племенникът на Георги Раковски Киро Стоянов са нападнати и ограбени. Легията остава без необходимите й парични средства.  \r\nБългарските легии в Белград са военни дружини, образувани от български доброволци - революционни дейци. Те имат за цел да се борят за освобождението на българския народ от османско владичество чрез съгласувани действия със съседните балкански държави. Създадени са две легии. Първата българска легия е сформирана през 1862 г. от Г. С. Раковски с предварителното съгласие на сръбското правителство. Според предварително изготвения план се проектирало в случай на война между Сърбия и Османската империя легията да премине сръбската граница и да навлезе в българските земи, където да вдигне на въстание българското население. За поддържане на непосредствени контакти със сръбското правителство по инициатива на Г. С. Раковски в Белград е създадено т. нар. Привременно българско началство. На неговия апел за създаване на Първата българска легия се отзовават 600 български младежи, по-голямата част от които се намират в емиграция в Румъния. Между тях са В. Левски, Стефан Караджа, В. Друмев, П. Бонев и др. Издръжката на легията е поета изцяло от сръбското правителство. Легистите трябвало да преминат известна военна подготовка, за да могат да участват в бъдещото въстание. Тяхното първо бойно кръщение е сражението между сръбските и турските войски на 15 юни 1862 г. в самия Белград. Вследствие на сбиване между сърби и турци край една чешма в града турската войска, намираща се в крепостта, го бомбардира. В отговор на това сръбската армия обсажда крепостта. В сражението с турските войници се отличили и голям брой от българските легионери, за което са поздравени от сръбското правителство. Скоро обаче отношенията между Сърбия и Османската империя се нормализират и издръжката на българската легия става безпредметна. По искане на сръбските власти на 21 септември 1862 г. тя е разпусната, а нейните участници - прогонени от Белград. \r\nВтората българска легия е образувана през 1867 г., когато отношенията между Сърбия и Османската империя отново се влошават и сръбското правителство започва да се готви за война против нея. Това е използвано от Добродетелната дружина, която сключва договор със сръбското правителство за откриване на българско военно училище в Белград, което да подготви военни ръководители за бъдещото въстание в България. Този път разходите по издръжката на това училище са поети от Русия. Самото обучение на българските доброволци е възложено на сръбски офицери. В новата легия постъпват оцелелите четници от четите на П. Хитов и Филип Тотю, много младежи от България и българската емиграция в Румъния. Очакваната война между двете държави обаче не избухва. През април 1868 г. Втората българска легия е разпусната, а участниците и са прогонени от Сърбия. \r\n1802 г. \r\nСофроний Врачански завършва Втория Видински сборник (439 л.). Сборникът съдържа поучителни слова и разкази, преводи на Езоповите басни и едно слово при ръкополагане на архиерей. \r\nПрез 1765 г. Софроний Врачански преписва \"История славянобългарска\", донесена в Котел от Паисий Хилендарски (в бележка към преписа си пише: \"Тази история принесе Паисий йеромонах от Света гора Атонска и я преписахме у село Котил\"). В средата на 70-те години отива в Света гора (Атон), където престоява шест месеца. През 1781 г. преписва за втори път Паисиевата история.  \r\nСофроний Врачански е пръв ученик и последовател на Паисий Хилендарски. Той разпространява българското книжно учение, произнася църковни проповеди на български език. Той преписва на простонароден български език два часослова и дамаскин, съставя два сборника, прави преводи. Бурния си и мъчителен живот описва в своята оригинална творба \"Житие и страдания грешнаго Софрония\" (написана ок. 1805 г. в Букурещ, днес се намира в Санкт Петербург), дълго време останала в ръкопис. Отпечатана във в. \"Дунавски лебед\" през 1861г. (бр. 55-61, посмъртно). \r\n1205 г. \r\nЦар Калоян завладява Филипопол (Пловдив). На връщане от Солун българската войска превзема тази най-важна крепост в Тракия, която е в ръцете на местното население. Според изворите, до българската атака се достига, след като местните павликяни и богомили предлагат да предадат града без бой, но ромейските аристократи отказват. Калоян наказва част от съпротивляващите се, а друга част изселва принудително зад Стара планина. \r\nЦар Калоян (Йоаница) е от рода Асеневци, брат на цар Асен I (1187-1196 г.) и на цар Петър II (1196-1197 г.). Той е цар в периода 1197-1207 г., изтъкнат пълководец и дипломат. След победата на въстанието на Петър и Асен (1185-1187 г.), като гарант за миролюбивата политика на България спрямо Византия, Калоян е изпратен като заложник в Цариград, където успява да се запознае с тънкостите на византийската дипломация. Възкачва се на престола след убийството на брат си Петър и предприема незабавни действия за укрепване на централната власт и обуздаване на сепаратистичните стремежи на болярите. Възползвайки се от избухналите по онова време вътрешни борби във Византия, от нея се отделили присъединилите се по-рано български боляри Иванко и Добромир Хриз, както и висшите сановници Мануил Камица (който минал на страната на Добромир Хриз) и Йоан Спиридопаки, управител на Смолянската област. За да се справи с отцепниците, император Алексий III Ангел търси сближение с Калоян и в края на 1201 г. сключва мир с него, по силата на който признава всички териториални придобивки на България, постигнати след 1195 г. През този неколкогодишен период е освободена цяла Северна България, заедно с черноморските градове, а така също и областите около Видин, Белград и Браничево. В началото на 1201 г. в ръцете на българския владетел паднат крепостта Констанция (дн. Кюстенджа) и Варна. След сключването на мира с Византия цар Калоян успява да изтласка и Добромир Хриз от неговите владения. В резултат на това българската държава достига своите териториални граници, които имала преди падането й под византийска власт. Не много след подписването на мирния договор с Византия против България предприема поход унгарският крал Емерих. През 1203 г. той окупира областите около Белград, Браничево и Ниш, в които живеело българско население, и се провъзгласява за \"крал на България\". Цар Калоян съсредоточава против него своите войски и успява да го прогони от тези области. За да извоюва официално признаване на българската държава, Калоян влиза в преговори с римската курия и през 1204 г. сключва уния с папа Инокентий III. В резултат на това той е провъзгласен за \"крал\", а архиепископ Василий - главата на българската църква, за \"примас\". Този акт има чисто формален характер и не позволява на римския папа да разпростре своето влияние над българите, но дава възможност на българския владетел да продължи усилията си за териториално разширение на своята държава. След блестящо разиграна военна операция, на 14 април 1205 г. нанася катастрофално поражение на кръстоносците при Одрин и пленил император Балдуин Фландърски. След тази битка българската държава се утвърждава като първостепенна политическа и военна сила на Балканите. Скоро цар Калоян превзема Пловдив и се насочва на юг към Солунското маркграфство. Освобождава за кратко време редица крепости - Серес, Костур, Битоля, Охрид и др., и стигна до стените на Солун. Убит е от куманския вожд Манастър в резултат на заговор, в който участват и някои български боляри, недоволни от прекомерното засилване на централната власт. На тази дата са родени: \r\n1964 г.  \r\nРоден е български политик Стойчо Кацаров. Той завършва политехническа гимназия Христо Ботев в родния си град Дупница през 1982 г. и медицина в Медицински университет - София. Специализира местно управление и здравен мениджмънт. Председател е на Общинския съвет на Дупница през 1995-1996 г. \r\nКацаров е народен представител в 38-то и 39-тото Народно събрание от листата на Обединените демократични сили (ОДС). От април 1999 до 2001 г. е заместник-министър на здравеопазването.  \r\nПрез 2004 г. след оттеглянето на група депутати начело с Иван Костов от Съюза на демократичните сили (СДС), е сред основателите на Демократи за силна България (ДСБ) и е избран за член на Националното ръководство на партията. \r\n1963 г. \r\nРоден е българският актьор Николай Урумов. Той е част от трупата на Народния театър „Иван Вазов“. На щат е и в Драматичния театър „София“, Сатиричния театър и Младежкия театър „Николай Бинев“. През театрален сезон 2014/2015 участва в спектакли на Народния театър „Иван Вазов“, Младежкия театър, Театър „Българска армия“, Сатиричния театър, както и в спектакли на Добричкия, Плевенския и Хасковския театър. \r\n1903 г. \r\nРоден е Петко Тихолов – български поет и журналист. \r\nЗавършва гимназия в Плевен през 1923 г. и политически науки в Свободния университет в София през 1931 г. Занимава се с журналистика. Редактор е на списание “Чайка” и на “Читалищно слово”. Сътрудничи на вестник “Народ”, “Дъга”, “Дневник”, “Кооперативна България”. Редактор е във вестник “Отечествен фронт”. Един от основателите на Съюза на българските журналисти след 9 септември 1944 г. Член на СБП. Дебютира със стихотворение в списание “Ученическа мисъл” (Русе) през 1920 г. Обнародва интервюта с видни писатели, художници, артисти, общественици.  \r\nАвтор е на съчиненията “Робство” (1929 г.), “Разговор със 72 бълг. писатели” (1941 г.), “Кръстьо Сарафов” (1946 г.), “Николай Райнов” (1948 г.), “Стефан Македонски” (1956 г.), “Елин Пелин” (1959 г.), “Николай Лилиев” (1962 г.), “Срещи с три поколения” (1973 г.) и други. \r\n1886 г. \r\nРоден е Никола Ракитин – български писател. Завършва славянска филология в Софийски Университет през 1908 г. Работи като учител в Плевен от 1908 до1933 г. Участва в Първата световна война. От 1933 до1934 г. е директор на Военно-историческия музей в Плевен. Несправедливо обвинен в злоупотреба с държавни пари и оклеветен, на 2 май 1934 г. Ракитин се самоубива. За пръв път печата през 1906 г. в списание \"Демократически преглед\". Поезията му е предимно пейзажна.  \r\nСтихосбирката \"Размирни години\" е протест срещу войната и насилието над човека.  \r\nНякои негови съчинения: \"Под цъфналите вишни\" (1909 г.), \"Животът може би е сън\" (1911 г.), \"Беглец\" (1914 г.), \"Размирни години\" (1919 г.), \"Преди да съмне\" (1920 г.), \"Златните нишки\" (1922 г.), \"Родното село\" (1922 г.), \"В тишината на далечния град\" (1923 г.), \"Васил Левски\" (1923 г., съавтор със Ст. Георгиев), \"Жената и морето\" (1923 г.), \"Мургаш\" (1923 г.), \"На една струна\" (1923 г.), \"Освободеният Прометей\" (1923 г.), \"Лес\" (1924 г.), \"Дарове на Балкана\" (1932 г.), \"Капят листата\" (1933 г.), \"Русалска поляна\" (разкази, 1938 г.) и други. На тази дата умират: \r\n1999 г. \r\nВ София умира Дамян Петров Дамянов – български поет. През 1961 г. завършва Българска филология в СУ “Климент Охридски”. Работи като литературен консултант във вестник \"Народна младеж\". От 1968 г. е към писателската група при ЦС на българските профсъюзи, редактор в отдел \"Поезия\" на списание \"Пламък\". \r\nПървата му публикация е от 1949 г. във вестник \"Сливенско дело\". През 1997 г. получава наградата \"Ив. Вазов\" за цялостното си литературно творчество. \r\nНякои от най-известните му съчинения са: \"Ако нямаше огън\" (1958 г.), \"Очакване\" (1960 г.), \"Лирика\" (1962 г.), \"Стени\" (1964 г.), \"Живей така, че … Есета, силуети, импресии\" (1969 г.), \"Тетрадка по всичко\" (1980 г.), \"Отворен кръг\" (1983 г.), \"Таванът\" (1983 г.), \"Любовна лирика\" (1990 г.; 2. изд. 1992 г.), \"Още съм жив\" (1993 г.). Автор е на пиеси, есета, пътни бележки и други. \r\n1922 г.  \r\nУмира българският учител, революционер и държавник, виден деец на Вътрешната македоно-одринска революционна организация Павел Христов. \r\nПрез Балканските войни Павел Христов е доброволец в Македоно-одринското опълчение. \r\nПрез Междусъюзническата война е в Сборната партизанска рота. През септември 1913 година Христов е един от основните организатори и ръководители на българо-албанското Охридско-дебърско въстание. На 12 септември 1913 г. неговата чета заедно с четата на Петър Чаулев влизат тържествено в освободения Охрид. Павел Христов влиза в ръководното тяло на временното българско управление. След погрома на въстанието Христов се оттегля в Албания, където се свързва с албанските революционери за ново сътрудничество. \r\nСлед войната Христов е в редиците на левицата и влиза във Временното представителството на обединената бивша ВМОРО. \r\n1921 г. \r\nУмира Никола Янев – български поет и журналист. \r\nЗавършва гимназия в Солун през 1906 г. Следва Българска филология в Софийски Университет. Работи като редактор в Дирекция по печата към Министерството на външните работи, секретар в консулството в Женева (1917-1920 г.). Печата за пръв път през 1909 г. във вестник “Балканска трибуна”. Участва в редактирането на списание “Звено” (1914 г.). Стихосбирката му “Любов” излиза през 1930 г. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.06.06", "title": "Денят 6 юни в българската история"}
{"url": "http://www.focus-news.net/news/2019/06/06/2666780/v-sofiya-shte-se-provede-mezhdunarodna-sreshta-za-obuchenie-i-podkrepa-na-patsienti-s-ostri-porfirii.html", "text": "Международна среща за обучение и подкрепа на пациенти с остри порфирии ще се проведе от 13.00 до 17.00 часа в Аулата на Националния център по обществено здраве (бивш Център по хигиена). Това съобщиха от пресцентъра на  УМБАЛ „Св. Иван Рилски” . \r\nУчастници в нея ще бъдат: \r\n- Доц. Анета Иванова, ръководител на Експертният център по метаболитни заболявания на черния дроб към УМБАЛ „Св. Иван Рилски“ \r\n- Проф. Жан-Шарл Дейбах, почетен президент на Европейската мрежа по порфирии (EPNET) \r\n- Проф. Свере Сандберг, действащ президент на EPNET и директор на най-големия център за порфирии в Европа – в Норвегия \r\n- Владимир Томов, председател на Алианса на хората с редки заболявания \r\n- Представители на всички 20 фамилии, в които има болни с остра порфирия от цялата страна \r\n- Общопрактикуващи лекари, специализанти, гастроентеролози \r\nЩе бъдат представени: \r\n- Отключващи фактори и симптоми при остра порфирия (Проф. Жан-Шарл Дейбах); \r\n- Методи за диагностика и лечение на острите порфирии (Проф. Свере Сандберг) \r\n- Предизвикателства пред диагностиката и лечението на остра порфирия у нас (Доц. Анета Петкова) \r\n- Пациентски истории за дългия път от първите пристъпи до поставянето на правилна диагноза. За първи път тези пациенти ще се съберат на едно място, в София, за да споделят своите преживявания. \r\nПорфирията, макар и рядка, е социално значима, тъй като поразява предимно млади момичета. Обикновено се проявява в пубертета, заради хормоналните промени в организма на девойките. Заболяването е генетично и силно наследствено – има цели фамилии, които страдат от болестта. Порфирията е трудна за диагностициране, защото имитира много други болести и общопрактикуващите лекари масово не я разпознават. А може да бъде смъртоносна. Болката в корема по време на остър пристъп е толкова силна, че може да бъде овладяна донякъде само с опиати.", "date": "2019.06.06", "title": "В София ще се проведе Международна среща за обучение и подкрепа на пациенти с остри порфирии"}
{"url": "http://www.focus-news.net/news/2019/06/06/2666781/nkzhi-shte-otbelezhi-mezhdunarodniya-den-za-bezopasno-preminavane-prez-zhelezopatnite-prelezi.html", "text": "За единадесета поредна година НКЖИ се включва в Международния ден за безопасно преминаване през жп прелезите, който се провежда по инициатива на Международния съюз на железниците (UIC) съвместно с железопътния и автомобилния сектор в повече от 40 страни в света. Това съобщиха от пресцентъра на  НКЖИ . Първият Международен ден за безопасно преминаване през железопътните прелези беше проведен на 25 юни 2009 г. в 27 страни. \r\nОсновната цел на инициативата е да покаже, че инцидентите могат да бъдат избегнати, като се спазват правилата за движение и се ограничи опасното поведение на участниците в движението при преминаване през жп прелезите и пространството около тях. \r\nПосланието на инициативата за 2019 г. е „Най-важното спиране за деня!“ и е насочено към всички шофьори, които бързайки да стигнат от точка А до точка Б често пренебрегват правилата. Краткото спиране предотвратява възможността от сериозен инцидент с потенциална загуба на човешки живот. \r\nВ тази връзка от 09.30 часа на жп прелеза на ул. „Йосиф Щросмайер“ в София деца на служители на железниците ще раздават на шофьорите листовки със Закона за движение по пътищата, Раздел XІІ – Железопътен прелез, и балони с надпис „Спри! Живей!“. Акцията ще бъде проведена и на десетки прелези в  страната.  \r\nЦелта на НКЖИ е за пореден път да привлече вниманието на водачите на МПС, както и на децата към опасностите, които неспазването на правилата  на поведение в близост до жп инфраструктурата крият. В началото на лятната ваканция напомняме, че жп релсите не са място за игра и снимки. Разгънатата дължина на железопътната мрежа на Република България е 6 460 км. На територията на страната има 757 прелеза, стопанисвани от Държавно предприятие „Национална компания „Железопътна инфраструктура”.  \r\nНезависимо от активното участие на НКЖИ с различни кампании през годините в Международния ден за безопасно преминаване през жп прелези (ILCAD), от началото на 2019 г. до 31 май 2019 г. са се случили 7 произшествия на жп прелези, причинени от нарушаване на правилата за безопасност от водачите на пътни превозни средства. Анализът на тези случаи потвърждава тенденцията за грубо неспазване на правилата за движение по пътищата от страна на водачите на пътни превозни средства и незачитане на сигналите, които биват подавани от страна на железопътната инфраструктура за забрана за преминаване през прелеза поради приближаващ влак. Още по-тревожното е, че тези нарушения се извършват и от професионални шофьори, предимно управляващи тежки камиони.", "date": "2019.06.06", "title": "НКЖИ ще отбележи Международния ден за безопасно преминаване през железопътните прелези"}
{"url": "http://www.focus-news.net/news/2019/06/06/2666773/v-ministerstvo-na-obrazovanieto-i-naukata-shte-se-provede-preskonferentsiya-svarzana-s-predstoyashtoto-provezhdane-na-natsionalno-vanshno-otsenyavane-na-sedmoklasnitsite.html", "text": "В Министерство на образованието и науката ще се проведе пресконференция, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием. Това съобщиха от пресцентъра на  Министерството . Тя ще се състои от 10.30 часа в залата на 5 етаж в МОН.", "date": "2019.06.06", "title": "В Министерство на образованието и науката ще се проведе пресконференция, свързана с предстоящото провеждане на Национално външно оценяване на седмокласниците"}
{"url": "http://www.focus-news.net/news/2019/06/06/2666783/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 6 юни. Това съобщиха от пресцентъра на  дружеството . \r\nВъв връзка с монтаж на спирателни кранове в резервоар „Доброславци“ в с.  Доброславци, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: с. Доброславци. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площад „Мегдана“.  \r\nВъв връзка с монтаж и подмяна на спирателни кранове на бул. „България“ в жк. „Белите брези“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бл. 1, бл. 2, бл. 3, бл. 4, бл. 24. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 2 и бл. 3.  \r\nВъв връзка с подмяна на сградно водопроводно отклонение на ул. „Григорий Цамблак“ в кв. „Васил Левски“, се налага спиране на водоподаването от 09.30 до 17.00 часа на клиентите на „Софийска вода”, живеещи в района на: бул. „Ботевградско шосе“, ул. „Рилска обител“, ул. „Витиня“, ул. „Стоян Попов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Григорий Цамблак“ №2а.  \r\nВъв връзка с подмяна на сградно водопроводно отклонение на бул. „Васил Левски“ в Център Средец се налага спиране на водоподаването от 09.00 до 18.00 часа на клиентите на „Софийска вода”, живеещи в района на: бул. „Васил Левски“ от ул. „Юри Венелин“ до ул. „Ген. Гурко“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“ ъгъла с ул. „Юри Венелин“.  \r\nВъв връзка с подмяна на сградно водопроводно отклонение на ул. „Липа“ в с. Лозен се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Явор“ от ул. „Липа“ до ул. „Каси дол“; ул. „Каси дол“ от ул. „Ясен“ до ул. „Явор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ ъгъла с ул. „Явор“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.` \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.06.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/06/2666782/api-za-okolo-30-minuti-shte-bade-spryano-dvizhenieto-po-am-struma-v-rayona-na-dragichevo-za-podmyanata-na-malniezashtitno-vazhe-na-elektroprovod.html", "text": "От 11.00 часа до 11.30 часа за всички превозни средства ще бъде спряно движението по АМ „Струма“ в участъка от км 18+275 до км+19+355 км в района на Драгичево преди пътен възел „Даскалово“. Това съобщиха от пресцентъра на  Агенция „Пътна инфраструктура“ . Ограничението е за подмяна на мълниезащитно въже на 110kV електропровод от Електроенергийния системен оператор. \r\nАлтернативният маршрут за движение е по третокласния път III-1801 Суходол - Мало Бучино - Голямо Бучино - Перник.", "date": "2019.06.06", "title": "АПИ: За около 30 минути ще бъде спряно движението по АМ „Струма“ в района на Драгичево за подмяната на мълниезащитно въже на електропровод"}
{"url": "http://www.focus-news.net/news/2019/06/06/2666784/fotografskata-izlozhba-zdravey-imeto-mi-e-tirana-gostuva-na-natsionalniya-istoricheski-muzey.html", "text": "В 16.00 часа, в Централно фоайе на Националния исторически музей ще се открие фотографската изложба „Здравей, името ми е Тирана”. Изложбата е реализирана съвместно с Националния исторически музей на Република Албания в рамките на инициативата „Седмица на Албания в София” и има за цел да представи културата и културното наследство на столицата Тирана. Това съобщиха от пресцентъра на  НИМ . \r\nПо време на събитието директорът на Националния исторически музей, доц. д-р Бони Петрунова и д-р Дориан Кочи, директор на Националния исторически музей на Албания ще подпишат Меморандум за разбирателство. Директорите на двете културни институции ще обсъдят възможността за активно сътрудничество и осъществяване на обща дейност, отнасящи се до културно-историческото наследство на държавите.  \r\nВъв фотографската изложба „Здравей, името ми е Тирана” посетителите ще имат възможност да се разходят в столицата на Албания, посредством стари снимки. Фотографиите в изложбата са запечатали един от най-ранните паметници, доказващи съществуването на Албания от най-дълбока древност -  мозайки с датировка първи век. Счита се, че мозайката е украсявала пода на селска къща (вила рустика). След това идва замъкът на Тирана, извисяващ се на пешеходната улица „Мурад Топтани”. Този замък лежал на Диагоналния път, свързващ града с останалите части на Албания. В близост до замъка на Тирана, в историческия център на стария град, се намират „Сараите на Топтаневе” т.е. жилището на прочуто аристократично семейство от града. Сараите били построени през 1537. Пътуването през града завършва с голям площад, на който са разположени часовникова кула и джамията Хаджи Етем бей. \r\nИзложбата „Здравей, името ми е Тирана” може да бъде видяна от 6 до 25 юни 2019 г., в Централно фоайе на НИМ.", "date": "2019.06.06", "title": "Фотографската изложба „Здравей, името ми е Тирана” гостува на Националния исторически музей"}
{"url": "http://www.focus-news.net/news/2019/06/06/2666785/dokumentalna-izlozhba-moeto-uchilishte-v-moyata-sofiya-shte-predstavi-istoriyata-na-nay-starite-uchilishta-v-sofiya-v-stolichna-biblioteka.html", "text": "Документална изложба „Моето училище в моята София“ ще представи историята на най-старите училища в София в Столична библиотека. Това съобщиха от пресцентъра на  Столична библиотека .  \r\nИзложбата е част от програмата на Столична библиотека по случай 140 години от обявяването на София за столица и в контекста на Националната стратегия за повишаване на грамотността. Библиотеката на София вече четвърта година реализира кампанията „На училище в Столична библиотека” и огромният интерес на всички столични училища към образователната ни кампания доказва, че тя има устойчиво развитие. За тази си дейност Библиотеката на София получи връчваната за първи път награда на РУО – София-град за партньорство.  \r\nСтолична библиотека притежава най-богатия документален и информационен архив за историята и развитието на София. Тази изложба допълва уникалните документи, които се съхраняват в него и ще бъдат включени в дигиталната платформа „Сердика”, за да бъдат достъпни до повече потребители. \r\nДокументалната изложба „Моето училище в моята София 140 години” представя шест училища, основани през 1879 г. \r\n1 СУ „Пенчо Славейков” е създадено като част от плана на Марин Дринов – първият министър на просвещението – за изграждане на учебното дело в България.  \r\n7 СУ „Свети Седмочисленици” е основано също с указ на Марин Дринов като Първа софийска държавна девическа гимназия, с която започва историята на средното девическо образование в България. \r\n26 СОУ „Йордан Йовков” е наследник на най-старото училище в Княжево. \r\n55 СУ „Петко Каравелов”, наследник на откритото през 1879 г. начално училище и  съхранява богатите традиции и възрожденския дух на първите си родолюбиви създатели. \r\n85 СУ „Отец Паисий” – основите на училището във Враждебна се полагат след Освобождението на България първоначално в частни къщи. \r\n159 ОУ „Васил Левски” – обучението в Челопечене първоначално се провежда в дома на учителя и килийното училище става основа за държавно. \r\nИзложбата проследява пътя към знанието – от доброволчество и безвъзмезден труд до даряване на къщи за учебни цели. Някои първите възпитаници на училищата са българските литературни класици, литературни критици и историци, като: Елин Пелин, Йордан Йовков, Кирил Христов, Пенчо Славейков, Иван Шишманов, Екатерина Каравелова, Елисавета Багряна и още много личности, чиито произведения се съхраняват в Столична библиотека. Интересно е разделението на мъжка и девическа гимназия и как десет години преди основаването на Софийския университет девическата гимназия подготвя първите начални учителки в България. Представени са артефакти от архивите на училищата като оригинален метален печат, Уверение и свидетелство за завършване на първа софийска мъжка гимназия с оригиналния печат на училището, първата ученическа униформа на Първа софийска девическа гимназия, ученическа книжка, лична ученическа карта, мастилница и още много интересни и малко познати неща, които учениците са събирали сами. \r\nОткриването на изложбата е на 6 юни 2019 г. 11.00 ч. пред централния вход на Столична библиотека.", "date": "2019.06.06", "title": "Документална изложба „Моето училище в моята София“ ще представи историята на най-старите училища в София в Столична библиотека"}
{"url": "http://www.focus-news.net/news/2019/06/06/2666788/stara-zagora-v-grada-shte-se-provede-osmiyat-mezhdunaroden-festival-dzhaz-forum-stara-zagora.html", "text": "В града ще се проведе Осмият международен фестивал „Джаз форум Стара Загора“, съобщиха от пресцентъра на  Община Стара Загора . Фестивалът се организира от Общината и фондация „Джазтет“, с подкрепата на „КонтурГлобал Марица Изток 3“. \r\nОт 11.00 часа в РБ „Захарий Княжески“ гостуващите артисти Пиер Маркюс и Батист Ербан (Франция) ще изнесат майсторски клас на тема: Джаз импровизации и комбо състави. \r\nОфициалното откриване на фестивала е от 19.30 часа на голямата сцена сред античния комплекс „Августа Траяна“. В първата фестивална вечер ще се представят Пиер Маркюс трио със специалното участие на Батист Ербан и Balk@n Fusion Band. \r\nИзчерпателна информация за концертите и участниците можете да намерите на сайта на фестивала  .", "date": "2019.06.06", "title": "Стара Загора: В града ще се проведе Осмият международен фестивал „Джаз форум Стара Загора“"}
{"url": "http://www.focus-news.net/news/2019/06/06/2666786/burgas-v-grada-shte-se-provede-obshtestveno-obsazhdane-na-ideyniya-proekt-na-obshtinata-za-izgrazhdane-na-zelen-amfiteatar-sas-stsena-v-rayon-meden-rudnik.html", "text": "В Бургас ще се проведе обществено обсъждане на идейния проект на Общината за изграждане на зелен амфитеатър със сцена в район „Меден рудник“. Това съобщиха от пресцентъра на  Община Бургас . Общината има желанието, а вече и идеен проект за обособяване на целогодишна благоустроена зона за културни събития - амфитеатър, подобен на „Охлюва“ в Морската градина, със сцена и озеленени околни площи. Възможното достатъчно голямо и централно място за реализацията на този проект е поляната между „Лакомата спирка“ и детска градина „Чайка\". На такава сцена биха могли да се изявяват активните читалища и талантливите деца на „Меден рудник“. На нея може да звучи музика във всякакви стилове, да се играе театър, да се рецитира. \r\nНа 6 юни 2019 г. от 17.30 часа в спортна зала „Никола Станчев“ (входа откъм паркинга срещу магазина) ще се проведе обществено обсъждане на идейния проект за обект: „Благоустрояване, изграждане на зелен амфитеатър със сцена, озеленени площи и обособяване на атракционна, търговска и обслужваща зони в УПИ I, кв. 12 по плана на зона „А“, ж.р. „Меден рудник“, гр. Бургас, ПИ с идент. 07079.651.293 по КК на гр. Бургас“. В дългото наименование на проекта се споменава, че той предвижда и обособяване на търговски обслужващи площи, които Общината да отдава под наем. \r\nИдейната фаза ще бъде представена в четвъртък от проектантите. На обсъждането ще присъстват представители на дирекция „Устройство на територията“ и ЦАУ „Възраждане“ при Община Бургас. Заповядайте, за да се запознаете с проекта и да направите своите предложения и забележки.", "date": "2019.06.06", "title": "Бургас: В града ще се проведе обществено обсъждане на идейния проект на Общината за изграждане на зелен амфитеатър със сцена в район „Меден рудник“"}
{"url": "http://www.focus-news.net/news/2019/06/06/2666787/smolyan-ot-1100-ch-dnes-do-1600-ch-se-ogranichava-dvizhenieto-po-patya-srednogortsi-rudozem-za-izvarshvaneto-na-vzrivni-raboti.html", "text": "От 11.00 ч. до 16.00 ч. днес се ограничава движението по път II-86 Средногорци - Рудозем за извършването на взривни работи в участък от 100 м, който е в средата на трасето между двете населени места. Това съобщиха от пресцентъра на  Агенция „Пътна инфраструктура“ . На 7 юни от 06.00 ч. до 08.00 ч. преминаването през отсечката ще се регулира със светофарна уредба. Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно. \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, знаци и хоризонтална маркировка.", "date": "2019.06.06", "title": "Смолян: От 11.00 ч. днес до 16.00 ч. се ограничава движението по пътя Средногорци - Рудозем за извършването на взривни работи"}
{"url": "http://www.focus-news.net/news/2019/06/06/2666790/pregled-na-osnovnite-temi-v-dobrudzhanskiya-pechat.html", "text": "„Изсякоха здрави орехи уж да прочистват пътя“, съобщава на първа страница вестник  „Добруджанска трибуна“ . Поголовната сеч е от трасето Малина - Методиево и е извършена по заповед от Пътното управление за разчистване на канавките, храсталаците стоят твърдят очевидци. Вестникът публикува снимки от вандалското почистване на канавките край пътната отсечка. Престъплението е извършено вчера. Твърди се, че мъж от Спасово, който има фирма за търговия на дърва за огрев, е отсякъл 10 здрави орехови дървета.  \r\n„390 000 лв. за обгрижване на възрастни и инвалиди“, съобщава още изданието. Община град Добрич и Управляващият орган на Оперативна програма „Развитие на човешките ресурси“ са сключили административен договор за изпълнение на проект „Подкрепа в дома“  по процедура за директно предоставяне на безвъзмездна финансова помощ за патронажна грижа за възрастни хора и лица с увреждания. Дейностите по проекта са насочени към възрастни хора над 65 години с ограничения или невъзможност за самообслужване, хора с увреждания и техните семейства, както и пълнолетни лица, които нямат близки и за които има социална необходимост от почасови здравни грижи. „Съдят двама шофьори за убита пешеходка, първият я блъснал, вторият я прегазил“, съобщава изданието. Двама водачи на леки автомобили са предадени на съда за това, че са убили пешеходка. С обвинителен акт на Окръжната прокуратура в Добрич виновните са предадени на съд. Трагедията се е случила на 10 април миналата година на пътя от село Хаджи Димитър към Каварна.  \r\nЦърковният хор на Тервел е завоювал първо място на Национален фестивал, темата е от първа страница на другия регионален вестник  „Нова добруджанска трибуна“ . 38 състава от цялата страна са се включили със свои изпълнения в осмото издание на фестивала за патриотичната песен „Отечество“ в град Плевен. Организатор на събитието е Творческо обединение „Зора“ при Сдружение „Евразия“ с председател Евгения Иванова. При хоровете на първо място се е класирал Камерния хор от град Тервел. Областна администрация в партньорство с Областно пътно управление е наела шест лица за поддръжка на републиканската пътна мрежа, съобщава изданието. Осигуряването на заетостта за шест месеца е по Регионалната програма за заетост. От пети юни шест безработни лица са назначени на 4-часов работен ден. От спортната страница -  „Състезатели от 19 страни на Европейско първенство по плажен тенис в Кранево“. Престижната надпревара ще се проведе през първата седмица на месец септември в комплекс „Терма Вилидж“ в Кранево. По този повод у нас пристигат тенесисти от Италия, Русия, Сан Марино, Испания, Франция, Австрия, Кипър, Чехия, Естония, Германия, Англия, Гърция, Унгария, Израел, Латвия, Холандия, Полша и Португалия. Страната ни ще е домакин на такова първенство за четвърти път.", "date": "2019.06.06", "title": "Преглед на основните теми в добруджанския печат"}
{"url": "http://www.focus-news.net/news/2019/06/06/2666771/parlamentat-shte-glasuva-na-parvo-chetene-zakonodatelni-promeni-za-subsidiyata-na-partiite-i-koalitsiite.html", "text": "Парламентът ще разгледа на първо четене два законопроекта за изменение и допълнение на Закона за политическите партии, касаещи държавните субсидии. Това предвижда  проектопрограмата за работа на Народното събрание . От Министерски съвет предлагат прецизиране на правилата за формиране и разпределение на държавната субсидия, както и регламентиране на отношенията във връзка с прилагането на закона в предходни години. С промените субсидията за действително получен глас от партия или коалиция се фиксира на 11 лева. Така държавната субсидия за политическите партии и коалиции за една година ще бъде намалена с 6,5 млн. лева. Икономията би възлязла на 14,5 млн. лева, ако този начин на изчисляване на субсидията бъде отнесен за периода от 26 май 2016 г. до 30 април 2019 г. \r\nИзмененията, внесени от „Воля“ предвиждат държавна субсидия да се предоставя само на политически партии и коалиции, които са парламентарно представени. Според тях въвеждането на промяната ще доведе до спестяване на бюджетни разходи и тяхното използване в други държавни сектори.  \r\nВ пленарна зала ще се гласуват на първо четене промени в Закона за българските лични документи. С тях се цели намаляване на административната тежест при предоставянето на услуги по издаване и получаване на български лични документи в страната и в чужбина. Въвежда се възможност български личен документ да бъде получен извън страната лично чрез използване на лицензиран доставчик на пощенска или куриерска услуга. Това ще облекчи българските граждани в чужбина, особено живеещите в населени места, отдалечени от дипломатическите и консулските представителства на Република България в чужбина. \r\nДепутатите ще изслушат министъра на здравеопазването Кирил Ананиев за текущото състояние, проблемите и перспективите на трансплантационната дейност в България.", "date": "2019.06.06", "title": "Парламентът ще гласува на първо четене законодателни промени за субсидията на партиите и коалициите"}
{"url": "http://www.focus-news.net/news/2019/06/06/2666791/smolyan-obshtinata-organizira-bezplaten-transport-za-macha-fk-rodopa-smolyan-afk-haskovo-koyto-shte-se-provede-v-selo-orizari.html", "text": "Община Смолян организира безплатен транспорт за желаещите да подкрепят отбора на ФК „Родопа”-Смолян, който ще играе мач с отбора на АФК „Хасково” в село Оризари. Това съобщиха от пресцентъра на  Общината . \r\nАвтобусът тръгва в 15.00 часа от паркинга на храм „Св. Висарион Смоленски”, а футболният мач е от 18.00 часа в Оризари.  \r\nБългарския футболен съюз допусна до квалификациите и тима на „Родопа” - Смолян и така 5 отбора ще се борят за 2 места в Югоизточната Трета лига.  \r\nПредварителният кръг е на 6 юни, а първият сблъсък е между „Родопа“ и „Хасково“ в Оризари.", "date": "2019.06.06", "title": "Смолян: Общината организира безплатен транспорт за мача ФК „Родопа”-Смолян – АФК „Хасково”, който ще се проведе в село Оризари"}
{"url": "http://www.focus-news.net/news/2019/06/06/2666793/sofiya-temata-arhitekturen-modernizam-shte-se-obsazhda-na-sabitie-v-tsentralen-voenen-klub.html", "text": "Темата „Архитектурен модернизъм“ ще се обсъжда на събитие в Централен военен клуб. Това съобщиха от  Столична община . „Архитектурен модернизъм“ е темата на предстоящото събитие, в която специални гости ще бъдат арх. Лоренцо Дели Еспости от Милано, Италия, съавтор и редактор на редица книги свързани с архитектурния модернизъм, арх. Амнон Бар Ор от Тел Авив, Израел, експерт в опазването и възстановяването на исторически сгради, Васил Макаринов и Теодор Караколев, които са се посветили в изследването и популяризирането на българския архитектурен модернизъм. Те пристигат в София по покана на Главния архитект на Столична община – арх. Здравко Здравков, с който ще дискутират важни теми от областта на градското планиране, опазването и възстановяването на сгради от архитектурния модернизъм от 20-те, 30-те и 40-те години на миналия век. Събитието ще се състои от 18.00 ч.", "date": "2019.06.06", "title": "София: Темата „Архитектурен модернизъм“ ще се обсъжда на събитие в Централен военен клуб"}
{"url": "http://www.focus-news.net/news/2019/06/06/2666794/plovdiv-v-balabanovata-kashta-shte-se-provedat-kontserti-na-talantlivi-vazpitanitsi-na-numti-dobrin-petkov.html", "text": "От 18 часа Балабановата къща ще посрещне талантливите възпитаници на НУМТИ “Добрин Петков“ Виктор Вичев и Борис Трифонов, с преподавател Елена Велчева, които ще зарадват любителите на класическата музика, съобщиха от  ОИ „Старинен Пловдив“  .  Децата ще изпълнят Моцарт -Соната, Шопен – Фантазия-Емпромптю, Дебюси – Из „Бергамаска сюита“ – Прелюд, Текелиев – Сонатина, Хайдн – Соната, I част, Бах – Тригласна фуга, Дебюси – Куклен кейкуолк, Пенчо Стоянов – Из цикъла „Слънчеви лъчи“, Брамс – Унгарски танц и Рахманинов-Баркатрола. \r\nСъбитието е част от програмата на ОИ „Старинен Пловдив“ под наслов „Празници на детето в Старинен Пловдив“ (1-9 юни).", "date": "2019.06.06", "title": "Пловдив: В Балабановата къща ще се проведат концерти на талантливи възпитаници на НУМТИ “Добрин Петков“"}
{"url": "http://www.focus-news.net/news/2019/06/06/2666779/pravoslavnata-tsarkva-chestva-golemiya-hristiyanski-praznik-vaznesenie-gospodne-ili-spasovden.html", "text": "Православната църква чества големия християнски празник Възнесение Господне или Спасовден. Празникът се отбелязва винаги в четвъртък, 40 дни след Великден. \r\nСпоред християнските вярвания след възкресението си Исус Христос в продължение на 40 дни се явявал на своите ученици, за да беседства с тях и да проповядва учението си. На 40-ия ден в подножието на Елеонската планина до Ерусалим той се въздигнал в небесата. С това завършва и актът на човешкото спасение.   Народна митология  \r\nСпоред поверията на този ден се прибират душите на всички покойници, които са на свобода от Велики четвъртък. Затова в съботата след Спасовден се отбелязва Черешова задушница. Народните В народните представи празникът се преплита с образа на предхристиянското божество Спас, който спасил земята и хората от огнените светкавици и гръмотевици на бог Перун с житен клас в ръка. Затова и в песента се пее: Свети Спасе, зелен класе! Свети Спас коня кове, Коня кове за полето, Да си иде у полето Да си види берекето Арен ли е, добър ли е... \r\nВярва се, че от Велики четвъртък до този ден душите са били на свобода, бродели са по земята ни, кацали са по цветята и дърветата. Вече им е време да се прибират, вратата към отвъдното, леко открехната, е на път да се затвори и границата отново да е ясна и непреодолима. С орехови клони се мамят душите, за да се приберат отново. На някои места до този ден не се ядат череши, чак като си отидат гостите, това вече е възможно. В съботата след празника се отбелязва голямата пролетна Черешова задушница. \r\nВярва се също, че 40 дни след Великден, или на последния Велики четвъртък, всеки страдащ от тежка болест има шанса да оздравее. В срядата преди Спасовден за нашите земи се стягат русалки, прекрачват невидимата граница на отвъдния свят и идват на земята ни, за да посеят роса над нивите, посятото да поникне и да даде плод. Народът ни вярва, че в тези дни нивите сияят и празнуват бракосъчетанието си и магията на оплождането. Те са отворени за дивното русалско плодородие и гълтат семето, посято от тях. Но преди да заросят над нивите, русалките се готвят за празник. И като суетни красавици, каквито те всъщност са, се гиздят с прекрасни невидими дрехи, слагат цвете в дългите си коси. Цветето е росен, расте по ливадите, но и на други места може да се намери. Високо е около метър, листата му са като на върба, цветът му е червен и се вижда отдалече. В нощта срещу Спасовден русалките идват и обират цветовете на росена, разцъфтели тъкмо в този ден за тях. В тази нощ те са весели и щастливи, празнуват, затова и сърцата им са милостиви. И ако видят болен и нещастен човек да спи под росена, могат да се смилят над него и да променят съдбата му, да излекуват болестта. Те лекуват от „русалска\", „самодивска\" болест, но и от много други, за които никой не знае лек. Казват, че на сутринта невидима ръка е откъснала росена, стъблото при цвета е пречупено и празно.  Ритуали  \r\nВ нощта преди Спасовден болните ходят за росен. Отиват и лягат до цветето - никой не трябва да ги види, за да се хване лек. С тях отива побратим, който не бива да е кръвен роднина: за мъжа - жена, за жената - мъж. Добре е, когато минат, русалките да видят до главата на човека нов пешкир, красиво нашарена пита хляб, бъклица вино, шише с ракия, мед, печена кокошка и някой друг дар - везана кърпа, чорапи... И ако всичко това е изпълнено и ако до главата на болния седи буден побратим, ще подухва вятър, русалките ще минат невидими, ще откъснат росена да се закичи И ще оставят знак за милостта си - цвят или листенце в паничка вода под цвета или върху белия чаршаф на болния. Остава му само да се прибере вкъщи, да пие 40 дни от водата от паничката и да е благодарен, че русалките са приели даровете му. Още същия ден даровете изчезват от полето. Прибират ги често пастирите, хапват, пийват и благославят за здравето на онзи, който ги е оставил. \r\nДевойките също берат росен и се кичат с него, за да ги пази от лоши срещи със самодиви и змейове. Китки с росен те дават и на любимите си -особено ако са орачи и овчари и ходят по поля и пасбища, по места на самодиви и бродници. \r\nМоми и момци обикалят с песни селището и се молят за дъжд. Една от песните е: Свети Спас си коня кове, Сребро плочи, златни клинци И се стяга да обиди, Да обиди зелен синор... Шествията приключват с обща трапеза. Коли се курбан за здраве и успехи. Забележително е Спасовското хоро - без свирки, с песенен хорово-ден съпровод. \r\nПосещават се и църкви и манастири с името на св. Спас, оставя се дар на иконите. \r\nБере се шума за бубите и който отглежда копринена буба, първо им Дава за храна набраното през този ден.вярвания гласят също, че, ако на Спасовден вали дъжд, годината ще е богата, а реколтата – обилна.", "date": "2019.06.06", "title": "Православната църква чества големия християнски празник Възнесение Господне или Спасовден"}
{"url": "http://www.focus-news.net/news/2019/06/06/2666795/bild-kak-mafiyata-v-albaniya-manipulira-izborite.html", "text": "Трябва ли Албания да бъде допускана в Европейския съюз? Тирана настоява, Брюксел изглежда няма нищо против, а Германия подкрепя преговорите за присъединяване на балканската държава, като подчертава големия й напредък в демократизацията. Но всъщност страната потъва в хаос. Тя се намира на кръстопът - към демокрация или към Република Мафия, пише германският вестник  BILD  в статия, озаглавена „Как мафията в Албания манипулира изборите“. В нея се отправят обвинения към правителството на премиера Еди Рама за връзки с мафията. За възможни такива на опозицията не се споменава и дума. \r\nСедмични масови протести, бягство от правоохранителните органи и прокуратурата, корумпирано полицейско ръководство, липса на Конституционен съд, съмнителен Върховен съд - Албания, освен в сферата на туризма, се намира в сериозна криза. \r\nЕдна от причините, която увлича масите в улични протести, е обвинението към управляващото правителство на премиера Еди Рама в Албания за масово купуване на гласове - с помощта и парите на наркомафията, управляваща страната. \r\nОт встъпването в длъжност на Рама, отглеждането на марихуана се е разпространило из цялата страна - освен контрабандата с наркотици, тя се е превърнала в най-важната индустрия в страната. А парите на наркотиците управляват държавата... \r\nBILD наскоро докладва за подслушван разговор, в който премиерът Рама пита регионален социолог дали всичко е уредено, както е договорено.  Реакцията на Тирана: BILD е подкупен, твърденията (въз основа на документи на албански и западноевропейски следователи) са напълно необосновани. Дори албанските следователи потвърдиха автентичността на записите. \r\nСега BILD разполага с данни за телефонни обаждания, които показват как преди изборите през 2017 г. един известен наркобарон купува гласове за Социалистическата партия на Рама. Той гарантира, че определен политик ще влезе в парламента. От редакцията привеждат шест записа на разговори в подкрепа на твърденията си.  \r\nТе са част от разследване на албанската полиция - т.нар. „Дело 339/1“. Звуковите документи са направени от албански следователи преди парламентарните избори през 2017 г. Според изследователите протоколите са само извадка от цяла колекция от записи, събрани през месеците през 2017 г. \r\nКонкретният случай е само един от десетките в Албания. Повечето от тях – заметени под килима до днес. Следователите, работещи по случаите, или са били принудени да затворят устите си, или са избягали в чужбина. \r\nВъпросният наркобарон е Мафиозо Астрит Авдилай, който според следователите е начело на банда от най-малко 44 души, движеща международната търговия с наркотици (кокаин и хероин) в района около пристанищния град Дуръс (Драч). Авдилай и братята му водят бандата от малкия град Шияк. \r\nЗа него усилието си заслужават: месеци след изборите той беше арестуван в хода на международни разследвани заедно с други членове на клана и двама от неговите братя. Самият Авдилай сега отново е на свобода - твърди, че има депресия, поради което не може да стои в затвора.  \r\nПротоколите показват как мафията се грижи даден политик да стане кандидат за Социалистическата партия. И накрая, как да се гарантира, че този политик и Социалистическата управляваща партия на Рамас също ще бъдат избрани. Кметът на социалистите в Дуръс, вторият по големина град в Албания, също участва в схемата. \r\nТака се оказва, че шефът на мафията, заедно с местни политици, кмета на родния му град и този на Дуръс се обединяват около бъдещ член на Социалистическата партия, след което купуват и организират гласове за него.  \r\nДуръс и другият пристанищен град Вльора са от решаващо значение за мафията: според следователите кокаинът и хероинът влизат в Албания именно през тези пристанища. Оттам наркотиците - включително марихуана, отглеждана в Албания - се вкарват контрабандно в Италия и в Северна и Централна Европа. Печалбите са гигантски. \r\nИ тези печалби трябва да бъдат осигурени. Както бившият министър на правосъдието на Албания заяви пред BILD, има съюз между политиката и мафията в Албания: политиката осигурява бизнес, гласовете на мафията, а тя на свой ред инвестира парите от наркотици в недвижими имоти и политици, които обръщат поглед от трафика на наркотици и прането на пари. В клановата система на Албания отглеждащите марихуана са щастливи избиратели, ако правителството осигури заплатите им. \r\nВсичко това не е необичайно в много от балканските държави и сред предшествениците на Рама в Албания - но системата беше усъвършенствана като национална програма по време на неговото управление. Двама вътрешни министри вече бяха освободени. И двамата бяха заподозрени, че са част от наркобанди. В момента е обвиняем е и бившият вътрешен министър Самир Тахири. Рама и неговият екип традиционно отричат обвиненията.  \r\nДори и самият Рама се счита за човек с най-близки връзки с наркомафията: западните следователи и албанската опозиция го обвиняват, че е купен с пари от наркотици. \r\nКато доказателство за това може да се приеме запис от телефонен разговор от 11 септември 2016 г., когато Рама звъни на ръководител на регионален избирателен орган, за да провери дали всичко е уредено за изборите „както бе обсъдено\". Отговорът на местния кандидат: „Да, шефе, всичко е обсъдено.\" \r\nБившият министър на правосъдието Манджани, уважаван професор по право заяви пред BILD: „Различни международни организации потвърдиха, че е имало масово купуване на гласове\". Според него Рама и мафията са ръка за ръка. „Правителството защитава мафията и позволява да върти наркобизнеса са. В замяна бандите и клановете купуват гласовете на избирателите за правителството. \r\nРама отрича всичко това. Той вижда себе си като жертва на заговор.  Тереза Герова", "date": "2019.06.06", "title": "BILD: Как мафията в Албания манипулира изборите"}
{"url": "http://www.focus-news.net/news/2019/06/06/2666789/pazardzhik-na-vaznesenie-gospodne-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa.html", "text": "На Възнесение Господне - 6 юни, Негово преосвещенство Константийският епископ Яков ще оглави архиерейска света Литургия в катедралния храм „Св. Богородица“, предаде репортер на  Агенция „Фокус“ . Литургията е с благословението на Негово Високопреосвещенство Пловдивския митрополит Николай. Началото ще бъде в 9.00 часа.  \r\nНикола ПЕТКОВ", "date": "2019.06.06", "title": "Пазарджик: На Възнесение Господне Негово преосвещенство Константийският епископ Яков ще оглави Архиерейска света Литургия в катедралния храм „Св. Богородица“"}
{"url": "http://www.focus-news.net/news/2019/06/06/2666800/stara-zagora-v-grada-shte-se-sastoi-kontsert-pod-nadslov-zaedno-mozhem.html", "text": "Центърът за подкрепа за личностно развитие (ЦПЛР) към Община Стара Загора ще представи своя концерт-спектакъл „Заедно можем”. Това съобщиха от пресцентъра на  Община Стара Загора . От 19.00 часа на сцената на Държавна опера - Стара Загора, децата и младежите от школите и клубовете на ЦПЛР, ще се  представят в традиционния си годишен концерт.  \r\nТова е най-голямото и вълнуващо събитие за децата и младежите, техните родители и ръководители, защото на него се показват постиженията през изминалата творческа година.  \r\nНад 500 деца и младежи рисуват, моделират и декорират, пеят, танцуват, учат и са активни граждани в 22–те школи и клубове на Центъра.   \r\nПо традиция на концерта грамоти за активно участие и високи творчески успехи през годините и участието си в различни направления,  ще получат всички абитуриенти.", "date": "2019.06.06", "title": "Стара Загора: В града ще се състои концерт под надслов „Заедно можем“"}
{"url": "http://www.focus-news.net/news/2019/06/06/2666797/v-stara-zagora-otnovo-shte-se-provede-plener-po-zhivopis-druzhba-2019.html", "text": "В продължение на седмица осем известни художници, участници в пленера по живопис „Дружба 2019“, ще рисуват исторически и културни забележителности в Стара Загора. Това съобщиха от пресцентъра на  Община Стара Загора . От 6 до 14 юни Стара Загора ще бъде домакин на XXIV-то издание на традиционния пленер по живопис „Дружба“. Организатор на проявата е представителството на Съюза на българските художници в града с подкрепата на Община Стара Загора.  \r\nЗа участие в пленера са поканени художниците: Траяна Панайотова - Ямбол, Наташа Ноева - София, Атанаска Янева - Стара Загара, Гълъбин Христов – Велико Търново, Димитър Чолаков - Търговище, Росен Дончев - Казанлък, Васил Тенев – Асеновград и Валентин Дончевски от Стара Загора.  \r\nПресконференцията за представяне на авторите, участници в пленера, ще се състои на 7 юни 2019 г. от 11.00 часа в галерия „Лубор Байер“. Там на 14 юни от 18.00 часа ще бъде открита изложбата с творбите на участниците. Траяна Панайотова  е родена през 1984 г. в Ямбол. Завършва  ПГПИ „Акад. Дечко Узунов” Казанлък, специалност дизайн, а през 2009 г., ВТУ „Св.Св. Кирил и Методий” – факултет по изобразително изкуство. Участва в редица национални и международни изложби. За активната си творческа дейност през годините е награждавана с престижни наши  и международни награди.                                                         Наташа Ноева  е родена през 1989 г. в  Тутракан. Завършва специалност „Изкуствознание“ в Национална художествена академия, София. От 2018 г. до сега е докторант в Институт за изследване на изкуствата, БАН, София. Има участия в редица национални изложби. Публикува свои статии за съвременно българско изкуство. Атанаска Янева  е родена през 1964 година в Пловдив. Завършила е ССХУ „Цанко Лавренов” Пловдив. Във ВТУ „Св. Св. Кирил и Методий” изучава живопис при проф. Александър Терзиев, дипломира се през 1988 г. От 1990 година участва в ежегодните есенни салони в град Стара Загора. Дълги години художничката посвещава на усвояването и предизвикателствата на рисуването върху коприна, търсейки българското измерение за вечност и красота. В момента е преподавател по графичен дизайн в АМТИИ Пловдив. Гълъбин Христов  е роден през 1978 г. в Лом. През 2002 г. завършва ВТУ „Св. Св. Кирил и Методий \" със специалност „Скулптура“,  а от 2014 г. е главен асистент в Катедра „Рисуване” на университета. Автор е на девет самостоятелни изложби, има множество участия в общи, национални и международни изложби. Участвал е в редица симпозиуми и пленери по скулптура, в Международен фестивал на пясъчното изкуство – Бургас, в арт проекти, в реализиране на паметници. Носител е на престижни награди за скулптура.   Димитър Чолаков  е роден през 1954 г. в Попово. През 1973 г. завършва ХГ „Илия Петров“,  София, а през 1981 г. Националната художествена академия, специалност „Живопис“ в първия клас на акад. Светлин Русев. Сега посвещава голяма част от времето си на задълженията на професор по живопис в Шуменския университет \"Епископ Константин Преславски“.  \r\nАвтор е на 26 самостоятелни изложби, участвал е в над 20 пленера у нас у в чужбина, както и в над 40 колективни изложби.  Негови творби са притежание на музеи и частни колекции в България, Холандия, Германия, Полша, Австрия, Гърция. Многобройни са научните му публикации по проблеми на изобразителното изкуство, активен участник е в научни форуми и проекти, носител е на девет престижни награди. Росен Дончев  е роден през 1963 г. Завършва Средно специално художествено училище за приложни изкуства „Св. Георги” – Трявна и българска филология в СУ „Св.Климент Охридски”. По-късно завършва живопис при проф. Димитър Чолаков в Шуменски университет „Епископ Константин Преславски”. Има 8 самостоятелни изложби, много са участията му в национални и международни експозиции, биеналета, пленери за живопис. Два пъти е носител на голямата награда за живопис на Габрово, има няколко награди от есенни салони, включително и от тези в Казанлък. Повече от 20 години работи като иконописец в Етнографски музея на открито „Етър“ - Габрово. Творби на Росен Дончев са притежание на частни колекции в САЩ и Япония, една от които е притежание на японското императорско семейство. Васил Тенев  е роден през 1962 г. Завършил е художествената гимназия „Цанко Лавренов” в Пловдив, а по-късно и Националната художествена академия, специалност „Графичен дизайн” при проф. Димитър Серезлиев.  От 1983 започват международните му участия и самостоятелни изяви- основно в Италия, но и в България, Словакия, Австрия. През последните няколко години неговите галерии в чужбина са галерия „Артром” в Рим и галерия „Михалски двор” в Братислава. Работи в областта на живописта, графичния дизайн и керамиката. Негови творби могат да се видят в редица частни колекции в България, Италия, Германия, Австрия, Словакия и Дания. Носител е на Първа награда от 10-и Международен конкурс по живопис Trofeo Arte Nel Mondo в Чезенатико, Италия (1994).  Валентин Дончевски  е роден през 1958 г. в Стара Загора. През 1977 г. завършва Националната гимназия по пластични изкуства и дизайн в Казанлък, а през 1983 г. се дипломира във ВТУ „Кирил и Методий” - специалност „Живопис“. Автор е на десетки самостоятелни национални и регионални изложби, както и на 4 поетични книги и една книга със сентенции. Негови творби са притежание на частни колекции в Канада, Испания, Белгия, САЩ, Полша, Чехия, Германия, Австрия, Русия, Гърция, Турция, Люксембург, Палма де Майорка, Япония, Англия, Турция, Македония, Холандия, Гърция, Словакия и други. За активната си творческа дейност през годините е награждаван с престижни наши  и международни награди. От 2005 г. е редовен участник в Есенен салон, Париж, Франция.", "date": "2019.06.06", "title": "В Стара Загора отново ще се проведе пленер по живопис „Дружба 2019“"}
{"url": "http://www.focus-news.net/news/2019/06/06/2666801/v-yambol-grada-shte-se-izvarshi-praskane-sreshtu-komari.html", "text": "В Ямбол ще се извърши пръскане срещу комари. Това съобщиха от пресцентъра на  Община Ямбол . За 6 юни са планирани мерки по дезинсекция в целия град. Пръсканията срещу комари ще обхванат централна градска част, всички жилищни квартали, Градския парк, парк „Боровец“, също и тревните площи пред гробищния парк.", "date": "2019.06.06", "title": "В Ямбол града ще се извърши пръскане срещу комари"}
{"url": "http://www.focus-news.net/news/2019/06/06/2666802/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на Радио „Фокус“ и Община Добрич - Добрич е одобрен за получаване на финансиране по инициативата WiFi4EU. Чрез инициативата се насърчава безплатният достъп до безжичен интернет за гражданите на обществени места, включително паркове, площади, обществени сгради, библиотеки, здравни центрове и музеи в общини в цяла Европа. Геновева Друмева, ръководител на Областния информационен център, ще разкаже как ще бъде осъществен проектът и какви са ползите от него за жители и гости на града. Кафене „Старият Добрич“ обяви инициатива – създаването на сборник „Истории за Стария Добрич“. В него ще бъдат включени спомени, свързани с Архитектурния етнографски музей на открито. Целта е да бъдат събрани истории, за да бъде описан  живота в „Стария Добрич“ сега и преди. Поставена е банка за интересните истории в Кафенето. В днешното издание на предаването на фокус ще бъде една от забележителностите на Добрич - Градският парк „Св. Георги“, притегателно и любимо място през всички сезони. Парк с над 100-годишна история. За нея и как изглежда днес паркът разказва Христо Даскалов, ландшафтен архитект в Общината. Ще завършим предаването с покана за една приятна лятна музикална вечер с френски и джаз привкус – Концерт „Лятно настроение в парка“. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.06.06", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/06/06/2666798/dobrich-poreditsata-dzhaz-kontserti-prodalzhava-s-lyatno-nastroenie-v-parka.html", "text": "Поредицата джаз концерти в Добрич продължава с „Лятно настроение“ в парка. Това съобщиха от пресцентъра на  Община град Добрич . Общината кани бителите на града на една френска вечер с френски мелодии, изпълнена с участието на френски изпълнители и всичко това с привкус на JAZZ, от 18.00 часа в градски парк „Свети Георги“, пред шадравана. Добре познатите на добричката публика Емил Пехливанов - ударни и Михаил Иванов - контрабас, разширяват формацията със специално поканените от Франция Георги Корназов - тромбон, Дидие Итюрсари - акордеон и нежното присъствие на Клое Кайтон - вокал. \r\nМалко информация за гостите от Франция - за Георги Корназов, който завършва НМА „П. Владигеров“ в София и джаз и импровизация в Националната академия за музика и танци  в Париж, твърдят: „Музиката на Корназов е вселена между България и Западния джаз, майсторска смес на неустоими мелодии, видяни  през призмата на съвременността.” - Yves Dorisson, „Culture jazz“. Освен като тромбонист се изявява и като композитор, работи с различни състави в цяла Европа. \r\nДидие Итюрсари изглежда и свири на акордеон като един истински френски Bohème. Личният му чар е подплатен с дипломи от най - престижните музикални училища във Франция и партньорства с известни музиканти. Свири в Националния джазов оркестър ONJ. \r\nКлое Кайтон внася с гласа си едно завършено звучене на тази формация. Пианото и джазът са нейната страст. Завършва Националната академия за музика и танц в Париж  и има издадени 9 албума с нейно участие. Работи с авторитетни композитори, състави и режисьори. Освен реализацията на  различни творчески проекти, в момента и преподава в Музикалното училище „Свети Себастиен“ в Сюр Лоар.", "date": "2019.06.06", "title": "Добрич: Поредицата джаз концерти продължава с „Лятно настроение“ в парка"}
{"url": "http://www.focus-news.net/news/2019/06/06/2666792/pregled-na-osnovnite-temi-v-starozagorskiya-pechat.html", "text": "„Стара Загора скочи срещу бъдещ цех за добив на олово от отпадъци“, е водещото заглавие във вестник  „Старозагорски новини“ . Стотици старозагорци за броени минути сложиха подписите си под петиция в Интернет срещу намеренията на регистрирана с 20 лв. уставен капитал фирма да изгради цех за добив на олово на 800 м от крайните постройки в индустриалния квартал на Стара Загора. Инвестиционното предложение на създадената през 2017 г. „Ресайкъл компани“ ЕООД е поместено на интернет страницата на Община Стара Загора, а общественото обсъждане на доклада за ОВОС е насрочено за 10 юни от 11 часа в Общината.  \r\nПърви за инвестиционното намерение на свищовската фирма съобщи „Старозагорски новини“ през май. Напрежението в обгазявания години наред град ескалира, след като стана известен докладът на РИОСВ за оценка на въздействие върху околната среда (ОВОС). Според него „Ресайкъл компани“ ЕООД ще произвежда нерафинирано олово чрез термо-химични методи на редукция на оловносъдържащи отпадъци, което нямало да влоши качеството на атмосферния въздух, състоянието на подземните и повърхностни води, геоложката среда, почвите, биологичното разнообразие и т.н. „Реализацията на инвестиционното предложение няма да доведе до неблагоприятни здравни ефекти върху работещите и населението на гр. Стара Загора“, се казва още в документа на РИОСВ. Първоначално свищовската фирма „Ресайкъл компани“ е била създадена от Георги Матров, като адресът й е във Велико Търново, по-късно е станала притежание на Йордан Георгиев и според Търговския регистър седалището е преместено в София. Единственият финансов документ, поместен в Търговския регистър, сочи, че дружеството е имало едва 8 000 лв. приходи за 2017 г. Проверка в публичното пространство установява, че същата фирма е отправила аналогично инвестиционно предложение през август 2017 г. и до община Свищов. То е било формулирано като „изграждане на депо за преработка на отпадъци от металургията - шлаки, съдържащи живак и олово чрез механична и термична обработка“. Запознати твърдят, че суровината щяла да идва от заводите на „Монбат“. Такива то има в Монтана, Добрич, а също в Сърбия и Румъния. В своя реакция на петицията в Интернет срещу изграждането на цех за производство на олово кметът на Стара Загора Живко Тодоров публикува становището на общинската администрация относно инвестиционното намерение на „Ресайкъл компани“ ЕООД, което е било изпратено до РИОСВ веднага след доклада им за ОВОС. В него недвусмислено се изразява несъгласие с инвестиционното намерение на свищовската фирма, посочени са множество конкретни противоречия и неистини. На първо място обаче се подчертава фактът, че добивът на олово от оловосъдържащи отпадъци трябва да става възможно най-близко до мястото на тяхното придобиване, а такива в Стара Загора и региона няма. Кметът е категоричен, че същото становище ще бъде представено и по време на общественото обсъждане на 10 юни, а чрез социалните мрежи той призова за активност. Ако действително гражданското общество в Стара Загора бъде активно, но не във „Фейсбук“, а по време на общественото обсъждане, на което ще присъстват представители на фирмата-инвеститор и на РИОСВ - Стара Загора, това ще реши бъдещето на въпросния цех. Б.Р. Медията е категорична, че цех за добив на олово от оловосъдържащи отпадъци в препатилата от обгазяванията Стара Загора не й е нужен. Стига ни фактът, че на 3 км се намира военният полигон „Змейово“, който през годините беше ползван от частни фирми, вкарали от чужбина стари боеприпаси за унищожаване у нас. Иначе Стара Загора е широко отворена за инвеститори, които да изградят предприятия в индустриалната й зона, но високо технологични и основно - екологично чисти.   \r\n„Филмова сага за Далечния Север получи наградата на „Златната липа“, четем още в броя. Филмът „Ага“ на режисьора Милко Лазаров, заснет при минусови температури в далечна Якутия, получи голямата награда на Международния кинофестивал „Златната липа 2019“, който се проведе от 1 до 5 юни в Стара Загора. Лентата е за живота на двама ескимоси - Нанук и Седна. Дъщеря им Ага е напуснала ледената пустош отдавна, но след като Седна се разболява, Нанук решава да изпълни последното й желание - да намери Ага. До последно международното жури се е двоумило между френско-българския „Ага“ и исландско-френско-украинския филм „Жена на война“, призна председателят Илиан Джевелеков. Към приза за най-добър филм измежду 9-те в конкурсната програма „Ага“ получи награда и за мъжка роля, която отиде при Михаил Апросимов. За най-добра женска роля призът е за Халидора Геирхартсдотир в ролята на природозащитничката Хала в творбата на режисьора Бенедикт Ерлингсон „Жена на война“, който е и съсценарист на филма. „Дълго спорихме, всеки отстояваше своята позиция, но всички смятахме, че ако трябва да бъде откровено най-доброто, то е измежду тези две ленти“, коментира руската актриса Анна Попова - култовата изпълнителка от тв сериала „Бригада“, която представи в Стара Загора извънконкурсно най-новия си филм „Да празнуваме като възрастни“. Наградата на Съюза на българските филмови дейци отиде при режисьора Ласло Немеш за френско-унгарския „Залез“, чиито права за създаването на римейк вече са откупени от носителката на два „Оскар“-а Джоди Фостър, а със специален плакет от изпълнителния директор на „Златната липа“ Магдалена Ралчева си тръгна Владимир Ястреба, представител на „Мосфилм“. Общо 54 заглавия видяха в седмото издание на кинофеста зрителите, а от стартирането му преди 7 години през старозагорските киносалони са преминали над 100 000 фенове на съвременното европейско кино, пресметнаха организаторите. Всички прожекции са били безплатни заради финансовата подкрепа на община Стара Загора, в над 90% от показаните са били с ексклузивни права, уточни Магдалена Ралчева. Тя припомни, че в старозагорската алея на славата звезди имат актьорите Татяна Лолова, Васил Банов, италианецът Джанкарло Джанини, Гинка Станчева, Мария Статулова, Васил Михайлов и полякът Ян Енглерт.  \r\n„Заради умъртвените 4000 „чумави“ животни от партия АБВ организират среща в Стара Загора“, информира вестникът. Среща в Стара Загора във връзка с избитите от БАБХ животни в Странджа ще организира в близко бъдеще АБВ, съобщиха от пресцентъра на партията. На нея ще бъдат поканени представители на ресорното министерство, на академичната общност, народни представители от Комисията по земеделие от Ямболския регион, БАБХ, животновъдите, чиито стада бяха избити, и запазилата стадото си, и продължаваща битката за него Ана Петрова. Вчера председателят на ПП АБВ Румен Петков, областният председател на партията в Ямбол Здравко Златаров, Камелия Стаматова, ветеринарен лекар от Тракийския университет, и проф. Михни Люцканов - декан на Ветеринарномедицинския факултет при Тракийски университет - Стара Загора, се срещнаха със селскостопански производители от ямболското Шарково - едно от селата, където преди година бяха евтаназирани овце и кози заради заплаха от чума по дребните преживни животни. Животновъдите, които организираха серия от протести, докато течеше умъртвяването на стадата им, са коментирали с възмущение, че все още няма национално становище от заинтересованите институции по въпроса за заразата и че такава всъщност не е имало. Един от собствениците на селскостопански животни, чието стадо не е било евтаназирано - Ана Петрова, е поканила представителите на АБВ да видят животните й и споделила, че продължава да води съдебни дела. Пред представителите на партията тя е съобщила, че е получила серия от заплахи за живота си с ултиматум да спре съдебните си жалби, както и предложение да получи 100 000 лева за „жеста“. „Тези собственици, чиито животни бяха избити, са получили по 190 лева на глава добитък - сума, която далеч не покрива стойността на пазарната цена“, категорични са от ПП АБВ. По този повод лидерът на партията Румен Петков се е ангажирал да инициира среща в Стара Загора, където се намира Тракийският университет с най-добрите специалисти в ресора. „От тази среща търсим резултат в три посоки - оценка на действията и бездействията на държавните институции и престъпното поведение при избиване на повече от 4000 животни, за което единствено ПП АБВ даде оценка преди една година. Ще настояваме за промени в нормативната уредба, в това число и законодателни, които да позволят на Ана Петрова да запази стадото си. Ще настояваме също за промени в ЕП, които да не допускат избиването на здрави животни на територията на Европа“, коментира Румен Петков. По думите му съучастници в избиването на животните в Шарково са всички евродепутати и народни представители от Ямболския регион.", "date": "2019.06.06", "title": "Преглед на основните теми в старозагорския печат"}
{"url": "http://www.focus-news.net/news/2019/06/06/2666806/dobrich-remont-na-asfaltova-nastilka-se-izvarshva-po-chast-ot-patya-vladimirovo-dobrich-dvizhenieto-na-avtomobili-e-regulirano-s-patni-znatsi.html", "text": "Движението на автомобили по част от път II-27 Владимирово – Добрич е регулирано с пътни знаци и се осъществява с повишено внимание поради ремонт на асфалтова настилка, предаде кореспондентът на  Радио „Фокус” – Варна . Ремонтът на част от пътната отсечка ще продължи до 14 юни. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево, духа слаб вятър, температурата на въздуха е около 17 градуса.  \r\nЖулиета НИКОЛОВА", "date": "2019.06.06", "title": "Добрич:  Ремонт на асфалтова настилка се извършва по част от пътя Владимирово – Добрич, движението на автомобили е регулирано с пътни знаци"}
{"url": "http://www.focus-news.net/news/2019/06/06/2666796/burgas-s-liturgiya-v-hram-vaznesenie-gospodne-v-aheloy-shte-zapochnat-chestvaniyata-za-praznika-na-grada-spasovden.html", "text": "Ахелой ще отбележи своя празник – Спасовден. Това съобщиха от пресцентъра на  Община Поморие . Честванията ще започнат още в 08.00 часа с Литургия в храм „Възнесение Господне”. В 10.30 часа за четиринадесета поредна година ще бъде открит Регионалният тракийски фолклорен събор „Спасовден”. Празникът на лятната сцена в парка ще продължи през целия ден с много музика и песни. В 18.00 часа ще се проведе атрактивен спортен турнир, а в 19.00 часа местните таланти ще изнесат концерт. \r\nПо традиция в деня на Ахелой ще се проведе и ученически турнир по футбол. Той ще стартира в 11.00 часа на спортната площадка в ОУ „Христо Ботев“. \r\nСъбитията по повод празника на град Ахелой се организират от Община Поморие, кметство Ахелой, НЧ „Светлина 1934″ Ахелой и Регионалния съвет на тракийските дружества.", "date": "2019.06.06", "title": "Бургас: С Литургия в храм „Възнесение Господне” в Ахелой ще започнат честванията за празника на града – Спасовден"}
{"url": "http://www.focus-news.net/news/2019/06/06/2666803/faz-zeleni-i-levitsa-v-bremen-reshavat-za-pregovorite-sas-sotsialdemokratite.html", "text": "„Зелени“ и „Левица“ в Бремен ще вземат решение днес дали да започнат преговори с Германската социалдемократическа партия (ГСДП) за формиране на регионалното правителство на провинцията, съобщава националният ежедневник  Die Frankfurter Allgemeine Zeitung . \r\nОчаква се местното ръководство на „Зелени“ да даде съгласие за преговорите със социалдемократите, докато в „Левица“ дискусиите са по-ожесточени. \r\nРегионалният съвет в града на река Везер препоръчва съвместно управление. То ще бъде първото по рода си в западната част на Германия. Социалдемократите обаче обмислят оставането си в опозиция или опит за съставяне на червено-зелено правителство на малцинството. Тереза Герова", "date": "2019.06.06", "title": "FAZ: „Зелени“ и „Левица“ в Бремен решават за преговорите със социалдемократите"}
{"url": "http://www.focus-news.net/news/2019/06/06/2666807/burgas-v-pomorie-shte-bade-otkrita-izlozhba-otrazyavashta-edin-ot-nay-vazhnite-etapi-v-savremennoto-balgarsko-izkustvo.html", "text": "В Градска художествена галерия „Дечко Стоев” - Поморие ще бъде открита изложба – отражение на един от най-важните етапи в съвременната българска култура и изкуство, а именно импресионизмът. Това съобщиха от пресцентъра на  Община Поморие . С представените платна ще бъде показано влиянието на родните художници, завършили европейски художествени академии и привнесли в България част от европейската култура в годините след Освобождението. Ще бъдат изложени творби на Елена Карамихайлова, Никола Михайлов и Христо Казанджиев от фонда на ХГ „Елена Карамихайлова“ – Шумен. \r\nЕлена Карамихайлова (1875 – 1961) е първата българска художничка с академично образование (Академията за изящни изкуства – Мюнхен). Тя е сред художниците, поставили началото на импресионизма в България. Несравним майстор на женския портрет. \r\nНикола Михайлов (1876 – 1960) е ученик на Мърквичка, а по-късно завършва Академията за изящни изкуства – Мюнхен. По-голямата част от живота му преминава в Германия. Бил е придворен художник на цар Фердинанд. Рисува портрети на редица видни личности, сред които Мусолини, Ротшилд, Гьобелс, Фердинанд. \r\nХристо Казанджиев (1878 – 1952 ) е един от основателите на Дружеството на севернобългарските художници (1919) и възпитаник на Академията за изящни изкуства – Мюнхен. \r\nОткриването на изложбата „Импресионизма в България – началото” ще бъде от 18.00 часа в ГХГ „Дечко Стоев“ – Поморие.", "date": "2019.06.06", "title": "Бургас: В Поморие ще бъде открита изложба, отразяваща един от най-важните етапи в съвременното българско изкуство"}
{"url": "http://www.focus-news.net/news/2019/06/06/2666799/plovdiv-mitropolit-nikolay-shte-oglavi-arhiereyska-sveta-liturgiya-v-hram-sv-vaznesenie-gospodne.html", "text": "Негово високопреосвещенство Пловдивският митрополит Николай ще оглави Архиерейска света Литургия на Възнесение Господне в храм „Св. Възнесение Господне”, предаде репортер на  Агенция „Фокус”  Началото ще бъде в 9.00 часа. \r\nНикола ПЕТКОВ", "date": "2019.06.06", "title": "Пловдив: Митрополит Николай ще оглави Архиерейска света Литургия в храм „Св. Възнесение Господне”"}
{"url": "http://www.focus-news.net/news/2019/06/06/2666810/georgi-gyokov-bsp-uvelichenieto-na-toka-ot-yuli-shte-izyade-rasta-na-pensiite.html", "text": "От първи юли се увеличават пенсиите с 5,7%. Само токът се вдига с 3,5% и „изяжда” увеличението, което компенсира миналогодишната инфлация и реално то вече е стопено. Това каза народният представител от ПГ на „БСП за България” и зам.-председател на социалната комисия в парламента Георги Гьоков по  БНТ . Той обясни, че левицата и преди е настоявала за преизчисляване на всички пенсии и че това е залегнало във „Визия за България”. Гьоков добави, че депутатите-социалисти са направили над 500 срещи в страната с хората и предложенията от Визията са били приети от тях. Народният представител каза, че има пари за всички социални облекчения и придобивки за хората. „Преди дни излезе информация, че държавният бюджет е с 3 милиарда лева излишък и премиерът се хвали с това. Това е или некадърно планиране, или номер от управляващите, защото когато планираш по-ниски приходи, а после реално те са по-високи. След това премиерът еднолично решава как да ги разпределя”, каза Гьоков. По думите му, социалистите искат тази практика от страна на министър-председателя да спре.  \r\nГеорги Гьоков заяви, че е абсолютно неприемливо огромна част от българите да живеят под прага на бедността. Той добави, че ако управляващите смятат предложенията на левицата за популистки, да излязат и да кажат те какво предлагат за по-добър живот на гражданите. Гьоков беше категоричен, че предложението на левицата за диференцирана ставка на ДДС за месо, месни продукти, брашно, мляко, яйца и лекарства не е заиграване с данъка. „Ако управляващите го определят по този начин, означава да обвинят всички европейски държави в подобно действие, защото само в Дания няма такава  политика”, каза Георги Гьоков. Той заключи, че парламентарната група на левицата ще подкрепи предложението на ДПС за намаляване на ДДС на някой стоки, но първо да обяснят, защо след като левицата многократно е правила подобно предложение, те не са гласували – за.", "date": "2019.06.06", "title": "Георги Гьоков, БСП: Увеличението на тока от юли ще “изяде” ръста на пенсиите"}
{"url": "http://www.focus-news.net/news/2019/06/06/2666811/dobrich-vaznagrazhdeniyata-na-sektsionnite-izbiratelni-komisii-ot-obshtinata-shte-se-izplashtat-na-6-i-7-yuni.html", "text": "Община град Добрич уведомява, че възнагражденията на членовете на Секционните избирателни комисии от изборите за членове на Европейския парламент от Република България на 26.05.2019 г. ще се изплащат на 6 и 7 юни 2019 г. (четвъртък и петък) в сградата на Община град Добрич на ул. „България“ 12. Това съобщиха от пресцентъра на  Общината . \r\nПлащанията ще се извършват в четвъртък от 9.30 до 13.00 ч. и от 14.00 до 17.00 ч. и в петък от 9.00 до 13.00 ч. и от 14.00 до 17.00 ч. \r\n• Секции от № 1 до № 65 - в Центъра за услуги и информация на гише „Информация“ \r\n• Секции от № 66 до № 130 - на І етаж, стая 112.  \r\nПредставянето на лична карта е задължително.", "date": "2019.06.06", "title": "Добрич: Възнагражденията на секционните избирателни комисии от общината ще се изплащат на 6 и 7 юни"}
{"url": "http://www.focus-news.net/news/2019/06/06/2666808/predstoyashti-mezhdunarodni-sabitiya-za-6-yuni-agentsiya-fokus.html", "text": "Френско-германска церемония по повод 75-тата годишнина от десанта на съюзниците в Нормандия \r\n*** Френско-американска церемония по повод 75-тата годишнина от десанта в Нромандия с присъствието на американския президент Доналд Тръмп \r\n*** Среща между президентите на САЩ и Франция Доналд Тръмп и Еманюел Макрон \r\n*** Провежда се Международния икономически форум в Санкт Петербург \r\n*** Пресконференция на ЕЦБ за финансовата политика \r\n*** Ангела Меркел и премиерите на провинциите ще проведат пресконференция за финансирането на енергийния преход \r\n*** Визита на бразилския президент Жаир Болсонаро \r\n*** Първият депутат трансджендър встъпва в длъжност в парламента \r\n***", "date": "2019.06.06", "title": "Предстоящи международни събития за 6 юни ( Агенция „Фокус“ )"}
{"url": "http://www.focus-news.net/news/2019/06/06/2666812/zdravko-zdravkov-glaven-arhitekt-na-sofiya-stroitelstvo-v-borisovata-gradina-nyama-da-ima.html", "text": "Искам да успокоя хората, че строителство в Борисовата няма да има. Това заяви главният архитект на София Здравко Здравков в предаването  „Здравей, България“  по  Нова телевизия  относно опасенията, че по план там се предвижда голямо застрояване. „Представяме подробен устройствен план. Имаме срок до 19, в който могат да постъпят предложения. На 26 да се проведе окончателното обсъждане. Този план е проведен в следствие на архитектурен конкурс и е приет като най-консервативен. Екипът е на проф. Ковачев. Този план не предвижда застрояване. Реално са предвидени няколко нови обекта – музей „Зелена памет на София”, един ресторант и климатично училище на София”, обясни Здравков. \r\nОтносно предвиденото строителство на сгради за климатично училище, Здравков обясни, че и кметът на София и председателят на общинския съвет са изказали мнение против въпросното училище. „Такова училище няма да има, ще се предложи на проф. Ковачев да отпадне това застрояване”, обясни Здравков. По думите му ще бъде преразгледано и строителството на ресторанта. \r\n„Планът е много консервативен”, коментира Здравков. И обясни, че все пак може да се наложи преработка на този план. \r\n„Категорично няма как да се сече гора. Предложението на плана е доста свързано с развитието на спортна база. Територията трябва да се развива планово”, коментира още главният архитект.", "date": "2019.06.06", "title": "Здравко Здравков, главен архитект на София: Строителство в Борисовата градина няма да има"}
{"url": "http://www.focus-news.net/news/2019/06/06/2666813/dzhaz-forum-stara-zagora-otnovo-sabira-lyubiteli-na-muzikata.html", "text": "За осма поредна година Стара Загора е домакин на международния фестивал „Джаз форум Стара Загора“. Той ще се проведе до 8 юни сред античния комплекс „Августа Траяна“. Община Стара Загора организира Джаз форум Стара Загора с изключителната подкрепа на „КонтурГлобал Марица -изток 3”. Това съобщиха от пресцентъра  Общината . Мотото на тазгодишния фестивал е „Осем стъпки към безкрая на джаза!”, а програмата е обогатена с майсторски класове на гостуващи артисти и джемсешъни, както и предфестивални прояви.  \r\n„Джаз форум Стара Загора“ се утвърди като едно от най-чаканите събития в културния календар на Общината. Всяка година жителите и гостите на града имат възможност да видят на живо световни величия и знакови фигури в съвременния джаз от САЩ, Великобритания, Германия, Франция, Холандия, Италия, Австрия, Полша, Унгария, Русия, Колумбия, Мексико и др .  \r\nТова е и единственият фестивал в страната, който обръща сериозно внимание и на най-младите изпълнители. И тази година в тясно сътрудничество с НУМСИ „Хр. Морфова“ и музикалните школи в града,  техни възпитаници ще се изявят на голямата сцена редом с утвърдени български и чуждестранни джазмени. С акапелни изпълнения ще се представи „Траяна Глас квинтет“, а в заключителния концерт гост-солист е Добромир Добрев – алт саксофон, ученик от музикалното училище. \r\nМладата вълна във френския и италианския джаз ще представят Пиер Маркюс квартет със специалното участие на Батист Ербан (Франция) и Франческа Тандои и Даниеле Кордиско трио (Италия).  \r\n60-годишнината на пианиста и диригент на биг бенда на БНР Антони Дончев ще бъде отбелязана с негово участието. От САЩ фестивалът посреща световната знаменитост Рик Маргица, който ще вземе специално участие в проекта на Мая Нова квартет. Българската следа в джаза ще представят и BalK@N Fusion Band. По традиция фестивалната седмица закриват музикалните домакини от Военен биг бенд Стара Загора с диригент кап. Цветомир Василев. Техни солисти ще бъдат тромпетната звезда на Армения Йерванд Маргарян, Милица Гладнишка, Венци Благоев, Цветомир Цанков, Лиляна Дойчева. \r\nОбщина Стара Загора организира „Джаз форум Стара Загора“ с изключителната подкрепа на „КонтурГлобал Марица Изток 3” и със съдействието на фондация „Джазтет“. Проявите са със свободен вход. \r\nДопълнителна информация е публикувана на   и на  \r\n„Фейсбук“ страницата -  .", "date": "2019.06.06", "title": "„Джаз форум Стара Загора“ отново събира любители на музиката"}
{"url": "http://www.focus-news.net/news/2019/06/06/2666816/shumen-vavedena-e-vremenna-promyana-v-dvizhenieto-po-ul-kiril-i-metodiy.html", "text": "От 08.30 до 17.00 часа, се въвежда временен режим със спиране на движението на моторни превозни средства по ул. „Кирил и Методий“ в участъка от ул. „Атанас Стойков“ до ул. „Климент Охридски“ в Шумен, предаде репортер на  Радио „Фокус“- Шумен . Промяната се налага заради подмяна на кабел за уличното осветление в този участък на улицата. Временната промяна в организацията на движение е обозначена с необходимата вертикална сигнализация. Интензивно е движението по градските булеварди в Шумен. Светофарните уредби в града функционират без промяна. В сила е забраната за движение на тежкотоварни автомобили над 10 тона по пътя Радко Димитриево- Друмево, поради свлачища, обходът е Шумен- Овчарово- Друмево. Ришки проход е отворен за движение. Върбишки проход е затворен за всички видове пътни превозни средства. Опасност от свличане на скални и земни маси има по пътя Шумен-Карнобат.  Водачите трябва да се движат с повишено внимание в посочения участък. С нормална интезивност е трафикът по основните пътища в областШумен. Пътните настилки на територията на област Шумен са сухи, видимостта е нормална. \r\nИвелина ИВАНОВА", "date": "2019.06.06", "title": "Шумен: Въведена е временна промяна в движението по ул. „Кирил и Методий“"}
{"url": "http://www.focus-news.net/news/2019/06/06/2666815/sofiya-izticha-srokat-za-zapisvane-na-parvoklasnitsi-prieti-na-parvo-klasirane.html", "text": "В 17.00 часа днес изтича крайният срок за записване на децата, приети в първи клас на първо класиране в София, предава  БНР . Час по-късно - в 18 часа, ще бъдат обявени свободните места за второто класиране. Пред медията началникът на Регионалното управление на образованието в София Ваня Кастрева обясни: „Ако има родители, които по една или друга причина не са се видели класирани в училището, в което са, те следва да проследят на 6-и след обяд незаетите места за второ класиране и съответно от 7-и до 10-и юни да подадат заявление за участие във втори етап на класиране. Това, което е важно да знаем е, че има места за всички деца от нашия град“.", "date": "2019.06.06", "title": "София: Изтича срокът за записване на първокласници, приети на първо класиране"}
{"url": "http://www.focus-news.net/news/2019/06/06/2666819/mkd-makedoniya-ubiha-migrant-v-tsentara-na-belgrad.html", "text": "Мигрант от Афганистан на около 20-годишна възраст е убит в самия център на сръбската столица Белград – на ул. „Караджорджева“, съобщава скопското електронно издание  МКД , като се позовава на местни медии. \r\nСпоред неофициална информация, до инцидента се е стигнало след разправа между мигранти пред заведение на улицата. В хода й един от тях е наръгал с нож в гърдите младия мъж. \r\nПолицията издирва заподозрения за убийството.  Тереза Герова", "date": "2019.06.06", "title": "МКД (Македония): Убиха мигрант в центъра на Белград"}
{"url": "http://www.focus-news.net/news/2019/06/06/2666818/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-predimno-suhi-i-normalno-prohodimi.html", "text": "Интензивен е трафикът по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-засилено е автомобилното движение по пловдивския участък на АМ „Тракия“, също по пътищата Пловдив-Карлово, Пловдив- Пазарджик и Пловдив- Асеновград- Смолян. Пътните настилки на територията на областта са предимно сухи и нормално проходими. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Движението по пътя Карлово-Баня при р. Неволя, в района на село Баня, се осъществява в една лента поради ремонтни дейности на мостово съоръжение. Преминаването ще се регулира от светофарна уредба до 30 юни. Остава забранено движението на тежкотоварни моторни превозни средства над 12 тона по пътя Поповица– Болярци. Обходният маршрут за водачите е по пътя Поповица- Садово- Кочево- Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград- Нареченски бани. Обходният маршрут за водачите е по пътя Кричим- Девин. Повишена е опасността от падащи камъни по направленията Кричим- Стамболийски, Бачково- Нареченски бани и Юговско ханче- Югово- Лъки. Водачите трябва да преминават с повишено внимание и съобразена скорост по посочените пътни участъци, предупреждават от Областното пътно управление. \r\nДвижението на територията на град Пловдив също е натоварено към този час на деня. По-интензивен е трафикът по булевардите „Руски“, „Васил Априлов“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Освобождение“, както и по входно-изходните артерии. Пътните настилки в града са предимно сухи и нормално проходими. Във връзка с преасфалтиране на кръстовището на  бул. „Шести септември“ с ул. „Владивосток“ днес и утре юни се променя маршрутът  на автобусите по линия №17 от вътрешноградския транспорт, съобщиха от ОП „Организация и контрол на транспорта“. \r\nТони МИХАЙЛОВ", "date": "2019.06.06", "title": "Пловдив: Интензивен е трафикът по участъка на АМ „Тракия“ в областта, пътищата са предимно сухи и нормално проходими"}
{"url": "http://www.focus-news.net/news/2019/06/06/2666805/sofiya-v-patriarsheskata-katedrala-sv-aleksandar-nevski-shte-bade-otsluzhena-arhiereyska-sv-liturgiya-na-vaznesenie-gospodne.html", "text": "В патриаршеската катедрала „Св. Александър Невски“ ще бъде отслужена Архиерейска св. Литургия“ на Възнесение Господне, предаде репортер на  Агенция „Фокус“ . Литургията е с благословението на Негово светейшество Българския патриарх и Софийски митрополит Неофит. Тя ще бъде оглавена от Негово Преосвещенство Мелнишкият епископ Герасим, главен секретар на Св. Синод на Българската православна църква и председател на църковното настоятелство на Патриаршеската катедрала. Началото на св. Литургия ще бъде в 9.30 часа.  \r\nНикола ПЕТКОВ", "date": "2019.06.06", "title": "София: В патриаршеската катедрала „Св. Александър Невски“ ще бъде отслужена Архиерейска св. Литургия“ на Възнесение Господне"}
{"url": "http://www.focus-news.net/news/2019/06/06/2666820/shumen-knigata-i-filma-za-nevena-kokanova-na-georgi-toshev-shte-badat-predstaveni.html", "text": "На 10 юни, от 17:30 ч. в Регионална библиотека „Стилиян Чилингиров” ще гостува Георги Тошев с представяне на книгата и филма си за Невена Коканова. Това съобщиха от  библиотеката . Георги Тошев е известен журналист, телевизионен продуцент и водещ, документалист и писател. Сред големите проекти на Георги Тошев са изследванията му, свързани с живота на първата дама на българското кино Невена Коканова, а резултат от тях са документалният филм „Невена Коканова. Пътуването” и биографичната книга „Невена Коканова. Години любов”.", "date": "2019.06.06", "title": "Шумен: Книгата и филма за Невена Коканова на Георги Тошев ще бъдат представени"}
{"url": "http://www.focus-news.net/news/2019/06/06/2666809/sadat-razglezhda-myarkata-za-neotklonenie-na-marinela-arabadzhieva.html", "text": "Специализираният съд ще разглежда мярката за неотклонение на Маринела Арабаджиева, предаде  БНТ . Преди дни магистратите я оставиха в ареста заради опасност тя да се укрие или да въздейства върху свидетели по делото. \r\nСъдът не уважи твърденията на защитата за тежко здравословно състояние на обвиняемата. Магистратите решиха, че има достатъчно доказателства за участието ѝ в организирана престъпна група за данъчни престъпления и пране на пари, с участието на съпруга ѝ Ветко и сина ѝ Вълчо. \r\nПри специализирана акция в края на август, в техен хотел в София бяха открити 10 милиона лева. Тогава съпрузите бяха обявени за международно издирване и заловени половин година по-късно в Барселона.", "date": "2019.06.06", "title": "Съдът разглежда мярката за неотклонение на Маринела Арабаджиева"}
{"url": "http://www.focus-news.net/news/2019/06/06/2666804/sadat-reshava-dali-da-ostavi-v-aresta-evgeniya-baneva.html", "text": "Апелативният специализиран съд отново ще гледа мярката за неотклонение на Евгения Банева, предава  бТВ . \r\nПреди седмица магистратите отложиха решението си за днес. Причината - съдът назначи съдебно-медицинска експертиза след искане на защитата. \r\nЕвгения Банева и съпругът ѝ Николай бяха предадени от френските власти на разследващия екип от Специализираната прокуратура в края на миналата година. \r\nТе са в ареста по обвинение за участие в организирана престъпна група за данъчни и длъжностни престъпления и пране на пари.", "date": "2019.06.06", "title": "Съдът решава дали да остави в ареста Евгения Банева"}
{"url": "http://www.focus-news.net/news/2019/06/06/2666822/shumen-vazmozhno-e-vremenno-zatrudnenie-v-dvizhenieto-na-teritoriyata-na-odmvr-razgrad.html", "text": "Възможно е временно затруднение на движението на автомобили по основни пътища на територията на областите Хасково, Ямбол, Сливен, Търговище, Разград и Русе, поради преминаването на колони с военна, едрогабаритна техника за участие в учение на НАТО. Това съобщиха от  ОД на МВР- Разград . От 9:30 часа поетапно 4 колони с едрогабаритна техника ще се придвижват от ГКПП „Капитан Петко войвода“ по маршрут – гр. Тополовград-гр. Елхово-с. Тенево, където е предвидено време за презареждане и престой. След това колоните продължават по маршрут – с. Тенево-с. Зимница-п. в. „Петолъчката“-с. Мокрен-гр. Котел-гр. Омуртаг-гр. Разград-полигон „Николово“-ГКПП „Русе“. Пътна полиция и Военна полиция са взели всички необходими мерки по съпровождането на техниката и обезпечаване на опасните участъци и уязвимите кръстовища. Умоляват се водачите, които ще пътуват по тези направления на посочените дати, по възможност да изберат алтернативни маршрути или часове на придвижване. Да не навлизат в колоната, както и да изпълняват стриктно указанията на униформените и временната организация на движението, ако е въведена такава.", "date": "2019.06.06", "title": "Шумен: Възможно е временно затруднение в движението на територията на ОДМВР-Разград"}
{"url": "http://www.focus-news.net/news/2019/06/06/2666823/burgas-patnite-nastilki-v-oblastta-sa-suhi.html", "text": "Пътните настилки в областта са сухи и нормално проходими. Това съобщи за  Радио „Фокус“ – Бургас  от  Областно пътно управление . В града е натоварен автомобилният трафик в района на кръговото кръстовище „Трапезица“ и пред Окръжна болница. По-интензивен е в района между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация“. Интензивно е движението и по централните градски улици „Булаир“, Христо Ботев“, „Цар Петър“, „Генерал Гурко“, както и по бул. „Стефан Стамболов“ в района на новата поща. \r\nМария КУРТЕВА", "date": "2019.06.06", "title": "Бургас: Пътните настилки в областта са сухи"}
{"url": "http://www.focus-news.net/news/2019/06/06/2666825/veliko-tarnovo-natovaren-e-trafikat-i-po-ul-magistralna-vav-veliko-tarnovo-koyato-e-chast-ot-glaven-pat-sofiya-varna.html", "text": "Натоварен е  трафикът по основните улици и булеварди във Велико Търново в сутрешните часове,  предаде репортер на  Радио „Фокус“ – Велико Търново . Времето е слънчево. Температурата  на въздуха е 15 градуса. Пътните настилки са сухи. Интензивно е движението в района на пътен възел  „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът и по ул. „Магистрална“ във Велико Търново, която е  част от главен път София – Варна. \r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2019.06.06", "title": "Велико Търново: Натоварен е трафикът и по ул. „Магистрална“ във Велико Търново, която е  част от главен път София – Варна"}
{"url": "http://www.focus-news.net/news/2019/06/06/2666826/sport-holandiya-i-angliya-shte-opredelyat-vtoriya-finalist-v-ligata-na-natsiite.html", "text": "Тази вечер от 21:45 часа отборите на Холандия и Англия излизат един срещу друг на “Ещадио Д. Афонсо Енрикеш” в Гимараеш за мач от втория 1/2-финал в турнира Лига на нациите. Вчера домакинът Португалия си осигури място на финала след победа с 3:1 над Швейцария в Порто. Финалът ще се играе в неделя. \r\nХоландия достигна до тази фаза на надпреварата, завършвайки на първа позиция в своята Група 1, където бяха още съставите на Франция и Германия. Холандците събраха актив от 7 точки.Англия спечели в Група 4, изпреварвайки Испания и Хърватия.  \r\nПоследният турнирен двубой между отборите на двете държави бе през 1996 година - на европейското първенство. Тогава Англия спечели с 4:1.", "date": "2019.06.06", "title": "Спорт: Холандия и Англия ще определят втория финалист в Лигата на нациите"}
{"url": "http://www.focus-news.net/news/2019/06/06/2666814/adelina-stefanova-hram-vavedenie-bogorodichno-blagoevgrad-periodat-ot-velikden-do-spasovden-e-vreme-prez-koeto-vsichki-nie-tryabva-da-napravim-ravnosmetka-za-otminalata-godina.html", "text": "Периодът от Великден до Спасовден е време, през което всички ние трябва да направим равносметка за отминалата година. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „След Възкресението Христос се явява на учениците си и повелява да останат в Йерусалим, за да бъдат оценени от Светия дух, който ще влезе в тях с духовността си. На 40-ия ден наистина Христос се явява пред учениците си, извежда ги на Лионската планина край града и ги благославя: „Идете по света, проповядвайте Евангелието, който повярва и се кръсти ще бъда спасен, а който не повярва – ще бъде съден“. След това както го гледали, той се повдигнал и облак го поддел пред очите им. Така е изобразен на иконите, които поставяме в храмовете и на които се покланят днес миряните“, посочи тя. Аделина Стефанова допълни, че „Спас“ в превод от гръцки език означава спасител. \r\nНатали СТЕФАНОВА", "date": "2019.06.06", "title": "Аделина Стефанова, храм „Въведение Богородично“-Благоевград: Периодът от Великден до Спасовден е време, през което всички ние трябва да направим равносметка за отминалата година"}
{"url": "http://www.focus-news.net/news/2019/06/06/2666827/gabrovo-dvizhenieto-mezhdu-sevlievskite-sela-selishte-i-stokite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата е 16 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. \r\nДвижението в участък от път Скалско – Геша се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срокът за приключване на ремонтите е до 7 юни. \r\nНадежда КРЪСТЕВА", "date": "2019.06.06", "title": "Габрово: Движението между севлиевските села Селище и Стоките се осъществява с повишено внимание поради пропаднал участък"}
{"url": "http://www.focus-news.net/news/2019/06/06/2666817/vratsa-mitropolit-grigoriy-shte-oglavi-arhiereyska-sveta-liturgiya-za-hramoviya-praznik-na-hram-vaznesenie-gospodne.html", "text": "Негово високопреосвещенство Врачанският митрополит Григорий ще оглави Архиерейска света Литургия за храмовия празник на църквата „Възнесение Господне“, предаде репортер на  Агенция „Фокус“ . Началото ще бъде в 9.00 часа.   \r\nНикола ПЕТКОВ", "date": "2019.06.06", "title": "Враца: Митрополит Григорий ще оглави Архиерейска света Литургия за храмовия празник на храм „Възнесение Господне“"}
{"url": "http://www.focus-news.net/news/2019/06/06/2666828/dobrich-rodilka-speshno-se-nuzhdae-ot-krav.html", "text": "Родилка спешно се нуждае от кръв. Това съобщиха от пресцентъра на   МБАЛ Добрич . През изтеклото денонощие екипи от акушер- гинеколози и реаниматори от болницата се бориха за живота на родилка, след нормално раждане. Пациентката е получила животозастрашаващо усложнение Амниотична емболия, която се изразява със затруднено и учестено дишане, срив на хемодинамиката, гърч и последващ ДИК синдром (кървене). Влети са 6 сака с изогрупова кръв и 8 сака ПЗП (прясно замразена плазма). Лечебното заведение спешно се нуждае от кръводарители с кръвна група  0 / нула/ RH (+), поради изчерпване на наличните количества. \r\nТелефон за връзка:  058 600690  \r\nОтделение по транфузионна хематология", "date": "2019.06.06", "title": "Добрич: Родилка спешно се нуждае от кръв"}
{"url": "http://www.focus-news.net/news/2019/06/06/2666832/blagoevgrad-normalno-intenzivno-e-dvizhenieto-po-glaven-pat-e-79-vtoroklasen-pat-19-simitli-gotse-delchev-i-avtomagistrala-struma-v-uchastaka-ot-oblastta.html", "text": "Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от областта. Това съобщиха за  Радио „Фокус“ – Пирин  от  Областно пътно управление . През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.06.06", "title": "Благоевград: Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от областта"}
{"url": "http://www.focus-news.net/news/2019/06/06/2666830/veliko-tarnovo-s-narusheno-vodopodavane-shte-sa-reditsa-ulitsi-v-svishtov-zaradi-vazniknala-avariya.html", "text": "С нарушено водоподаване ще са редица улици в Свищов. Това съобщиха за  Радио „Фокус“ – Велико Търново  от водоснабдителното дружество. Спирането се налага във връзка с възникнала авария и изпълнение на строително монтажни работи по проект на Община Свищов за изграждане и подмяна на водопровод по част от уличната мрежа на градаВода няма да има за времето от 8.30до 16.30 часа по улиците „Григор Стоянов“, „Д-р Атанасович“, „Иваница Данчев“, „Христаки Павлович“, „Цар Освободител“ ( в участъка от площад „Хан Бъчва“ до читалище „Еленка и Кирил Д.Аврамови“ ), „Филип Тотю“, „Александър Батенберг“, „Петър Ванков“ и „Киряк Цанков“ (от кръстовището с ул.“Петър Ангелов“ до кръстовището с ул.“Искър)“. От дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2019.06.06", "title": "Велико Търново: С нарушено водоподаване ще са редица улици в Свищов заради възникнала авария"}
{"url": "http://www.focus-news.net/news/2019/06/06/2666831/pernik-zatrudneno-e-dvizhenieto-po-am-struma-pri-razklona-za-s-dolna-dikanya-v-posoka-blagoevgrad-poradi-ptp.html", "text": "Затруднено е движението по АМ „Струма“ при разклона за с. Долна Диканя в посока Благоевград, поради ПТП. Съобщи слушател на  Радио „Фокус“ .   проверява сигнала и ще продължи да ви информира за актуалната пътна обстановка.", "date": "2019.06.06", "title": "Перник: Затруднено е движението по АМ „Струма“ при разклона за с. Долна Диканя в посока Благоевград, поради ПТП"}
{"url": "http://www.focus-news.net/news/2019/06/06/2666829/kardzhali-sbornikat-avtentichni-folklorni-pesni-na-kraevedkata-gayka-kaykieva-beshe-predstaven-v-nch-rodopski-far-1938.html", "text": "Сборникът „Автентични фолклорни песни“ на краеведката Гайка Кайкиева беше представен в читалището на квартал „Гледка“ в Кърджали, предаде кореспондентът на  Радио „Фокус“  в Кърджали. Гайка Желязкова Кайкиева е записвала години наред от стари хора автентични фолклорни песни, в текстовете на които са описани различни случки от бита, традициите и преживяванията на съселяните ѝ. Тя решава да започне да събира песните през 1963 година, като ги групира по жанрове в отделни тетрадки. Издаването на автентичните текстове в книга става с усилията на нейната дъщеря Росица Дамянова, която е активна самодейка в читалище „Родопски фар 1938“.  \r\nДарина ДЕЕНИЧИНА", "date": "2019.06.06", "title": "Кърджали: Сборникът „Автентични фолклорни песни“ на краеведката Гайка Кайкиева беше представен в НЧ „Родопски фар 1938“"}
{"url": "http://www.focus-news.net/news/2019/06/06/2666833/pregled-na-osnovnite-temi-v-burgaskiya-pechat.html", "text": "„Сагата със сградата на бургаската библиотека – на финала“ е водещото заглавие от първата страница на днешния брой на вестник  „Черноморски фар“ . Избират между три дружества кой ще ремонтира бившата Немска болница. Там трябва да бъде новият дом на Регионална библиотека „Пейо Яворов“, която в момента е пръсната в четири сгради в града, пояснява материалът. „Бизнесът иска редовна авиолиния от Бургас до Унгария“ е друго заглавие от страниците на вестника. Бизнесмени от Мишколц и Бургас настояват за създаване на редовна линия между летището в Сарафово и Будапеща, пише още вестникът. „Очаква се скок в цената на „Гражданска отговорност“ е още едно заглавие от страниците на ежедневника. Граждани са създали онлайн петиция срещу новото увеличение на „Гражданска отговорност“, което се очаква да стане факт. Според недоволните през последните години цената й е достигнала до размери, несъответстващи на заплатите в България“, уточнява статията. „Релаксираме на близо 700 басейна в Бургаско“ е темата на деня в днешния брой на „Черноморски фар“. Започват масови проверки за качеството на водата в тях. Остатъчен свободен хлор – причина за най-много предписания миналото лято, пише още вестникът.", "date": "2019.06.06", "title": "Преглед на основните теми в бургаския печат"}
{"url": "http://www.focus-news.net/news/2019/06/06/2666821/smolyan-na-spasovden-arhimandrit-visarion-shte-sluzhi-v-paraklisa-sv-spas-nad-kvartal-dolno-raykovo.html", "text": "Тази година на Спасовден „Възнесение Господне“ от 9,30 часа, архиерейският наместник на Смолянска духовна околия Негово Високопреподобие архимандрит Висарион ще отслужи празничната св. божествена Литургия в параклиса „Св. Спас“ в местността „Забатско“  над квартал „Долно Райково“ в Смолян. Това съобщиха от  Архиерейско наместничество . В богослужението ще участват още  протойерей Живко Желев – председател при църквата  „Св. Теодор Стратилат“, към която е параклисът,  иконом Запрян Шиков от храм „Св. великомъченица Неделя“  в Райково –  секретар на Архиерейското наместничество, и църковният хор при храм „Св. Теодор Стратилат“ с диригент Златка Маргаритова. \r\nНа 40-ия ден след  Възкресението си (Великден)  Иисус Христос се възнесъл на небето и седнал отдясно на Отца. Това направил пред очите на своите ученици и пред  майка си Дева Мария. Дотогава  Той им се явявал и разказвал за Божието царство. Последният ден на Христовия път на земята, когато Божият Син се изкачил на Елеонския  хълм  преди да се Възнесе пред учениците си, е предаден в Евангелието от Лука: „И рече им: „Ето това е, за което ви бях говорил, когато бях още с вас, че трябва да се изпълни всичко, писано за Мене в Закона Моисеев  и у пророците и в псалмите.“  Тогава им отвори ума, за да разбират Писанията, и им рече: „Тъй е писано, и тъй трябваше Христос да пострада и да възкръсне от мъртвите на третия ден, и да бъде проповядвано в Негово име покаяние и прощение на греховете у всички народи, начевайки от Йерусалим;  а вие сте свидетели за това; и Аз ще изпратя обещанието на Отца Ми върху вас;  а вие стойте в град Йерусалим, докле се облечете в сила отгоре (Петдесетница).“ И ги изведе вън до Витания и, като дигна ръцете Си, благослови ги. И, както ги благославяше, отдели се от тях и се възнасяше на небето. Те Му се поклониха и се върнаха в Йерусалим с голяма радост.“", "date": "2019.06.06", "title": "Смолян: На Спасовден архимандрит Висарион ще служи в параклиса  „Св. Спас“  над квартал „Долно Райково“"}
{"url": "http://www.focus-news.net/news/2019/06/06/2666835/plovdiv-shte-se-provede-20-to-yubileyno-izdanie-na-nay-golemiyat-festival-za-reklama-v-balgariya-fara.html", "text": "20-то юбилейно издание на най-големият фестивал за реклама в България „ФАРА“ ще се проведе в Пловдив. Това съобщиха за  Радио „Фокус“ – Пловдив  от Фондация „Пловдив 2019“. Фестивалът е най-значимото и престижно събитие на рекламния и комуникационен бранш в България. Събитието ще се проведе в града между от днес до 8 юни под мотото „Гладни за идеи“. И тази година фестивалът е част от официалната програма на „Пловдив – Европейска столица на културата 2019“. \r\nПо време на събитието ще могат да бъдат разгледани не само най-интересните рекламни и комуникационни решения през годината, но и ретроспективна изложба с емблематични реклами от предишните две десетилетия. Фестивалът ще представи изложбата във фоайето на Дом на културата „Борис Христов“. Експозицията е отворена за свободно посещение всеки ден между 9.30 и 18.00 часа в периода на събитието. \r\nЗа поредна година фестивалът не само ще отличи най-добрите реклами за изминалата година, но организира богат и интересен лекционен панел със световни лектори в областта на маркетинга, рекламата и изкуството. Присъствието на лекционния панел и на откритите представяния на рекламните проекти за годината, както и участието в двете церемонни по награждаването на отличените проекти, изискват акредитация, която може да бъде закупена. Акредитираните участници във „ФАРА“ ще могат да проследят състезанието на творчески проекти в 10 основни категории и 25 подкатегории, като тази година във фестивала участват 32 агенции с общо 324 рекламни проекта. \r\nЮбилейното издание е повод за включването на още една, 11-та категория, която не носи точки за крайното класиране в творческото състезание, но ще припомни интересни моменти от работата на агенциите през годините – категорията „The best of the first 20“. \r\nИ тази година „ФАРА“ продължава новата традиция да бъде не само състезание, но и лекционен форум на международно ниво. На 7 юни акредитираните участници ще имат възможността да чуят световни лектори от сферата на маркетинга, бизнеса и рекламата. Сред тях са Оскар Фаринети, основател на Eataly, фотографът Димитър Караниколов, Charlotte Bufler & Hans-Peter Albrecht от The Wunderwaffe, Munich, Фарид Чехаб – хоноруван председател и съветник на борда на Leo Burnett MEA и Фарис и Рози Якоб, съоснователите на номадската strategic & creative консултантска компания Genius Steals.", "date": "2019.06.06", "title": "Пловдив: Ще се проведе 20-то юбилейно издание на най-големият фестивал за реклама в България „ФАРА“"}
{"url": "http://www.focus-news.net/news/2019/06/06/2666834/nezavisen-makedoniya-zoran-zaev-plashi-bryuksel-s-padane-na-pravitelstvoto-i-vrashtane-na-proruski-i-natsionalisticheski-sili-na-vlast-ako-prez-lyatoto-nyama-data-ot-es-za-pregovorite.html", "text": "В рамките на посещението си в Брюксел министър-председателят на Северна Македония Зоран Заев предупреди, че евентуалното забавяне на решението за датата на преговорите от страна на Европейския съюз ще застраши правителството му и може да доведе до връщането на националистическите сили на власт, отбелязва електронното издание на скопския вестник  „Независен“ . \r\nЗаев направи изявлението пред избрана група журналисти от чуждестранни медии, коментирайки гласуването в германския парламент, от което до голяма степен зависи от определянето на датата на преговорите за македонското членство в ЕС. \r\nЗа всяко решение относно разширяването на ЕС е необходимо Бундестагът да даде зелена светлина. Ако не бъде взето тази седмица, следващият срок за одобрение на решението от страна на Берлин е 28 юни, след което министрите на ЕС може да определят крайната дата през втората половина на юли, когато ще се срещнат отново в Брюксел.  \r\nПовторното отлагане, предупреди Заев, увеличава риска за правителството. Ако не бъде взето през юли, решението ще бъде оставено за Съвета на ЕС през октомври. Това означава, че Бундестагът ще гласува през септември.  „Тогава ще има риск да загубим мнозинството в парламента, защото наистина дадохме всичко“, алармира Заев. \r\nТой припомни, че докладът на Европейската комисия за Северна Македония е положителен и че всички без изключение са съгласни, че страната трябва да започне преговори за присъединяване към Общността. Заев също така подчерта, че неговото правителство полага значителни усилия и е поело голям политически риск в процеса на приемане на Преспанското споразумение, което изискваше мнозинство от две трети. Следователно депутатите, на които беше обещано, че подкрепата за договора с Гърция и конституционните промени ще означават отваряне на вратите на ЕС, ще загубят доверие в правителството. \r\nСпоред Заев подобна ситуация означава връщане на мандата му и предсрочни избори, които биха довели до по-голяма политическа нестабилност и несигурност по отношение на европейските реформи. Съществува риск проруски и националистически партии да се върнат на власт – нещо, което македонският премиер не изключи, ако ЕС не спази думата си.  \r\nСценариите за предстоящите срещи на министрите на ЕС, обясни Заев, са отварянето на преговорите със Северна Македония и Албания в най-добрия случай, да не се започнат преговори с нито една от тези страни, което е най-лошият вариант, или започването на преговори с Македония и отлагането на решението за Албания за по-късно. Премиерът на югозападната ни съседка подчерта, че Нидерландия и Франция имат повече резерви за започване на преговори с Албания, но също и Германия. Това според Заев ще доведе до нестабилност в региона, особено в Косово. \r\n„Те мислят, че ако започнат преговори със Северна Македония, ще се създаде проблем с Албания. Тя ще бъде оставена и ще окаже влияние върху Косово, страхуват се от заплахата от моя приятел Еди Рама за възможни промени в границите или обединение с Косово, но не вярвам в тези неща, защото това ще означава връщане назад от поне десет години за Албания“, заяви македонският премиер пред чуждестранните медии. \r\nПремиерът подчерта, че поради риска от падане на правителството, ако няма преговори с ЕС, той отлага реконструкцията на правителството. „Ако загубя подкрепата на парламента, тогава защо да правя реконструкцията на правителството? Затова чакам, готов съм, нашите граждани знаят, че ще има промени в правителството, но не е нормално да се прави реконструкция, ако правителството падне, може да се наложи да отидем на предсрочни избори, или да получим нов мандат от президента, не е ясно...Но първо Бундестагът трябва да изпрати послание“, повтори Заев. Тереза Герова", "date": "2019.06.06", "title": "\"Независен\" (Македония): Зоран Заев плаши Брюксел с падане на правителството и връщане на проруски и националистически сили на власт, ако през лятото няма дата от ЕС за преговорите"}
{"url": "http://www.focus-news.net/news/2019/06/06/2666838/kyustendil-pochistvane-na-bordyuri-i-predpazni-mrezhi-se-izvarshva-po-patya-rila-rilski-manastir.html", "text": "Почистване на бордюри и предпазни мрежи се извършва по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление. Водачите трябва да се движат с повишено внимание. Участъкът е сигнализиран с пътни знаци, срокът е до 7 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно – възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, поради което движението се осъществява в една лента. В участъка се извършва преодоляване на възникнали свлачищни процеси: падащи камъни,свлачище-срутище и тяхното отстраняване и обрушване. Движението в района се регулира от светофарна уредба и при необходимост от сигналисти. Срокът е до 15 юни. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.06.06", "title": "Кюстендил: Почистване на бордюри и предпазни мрежи се извършва по пътя Рила – Рилски манастир"}
{"url": "http://www.focus-news.net/news/2019/06/06/2666836/smolyan-ot-11-ch-do-16-ch-patyat-srednogortsi-rudozem-shte-e-zatvoren-zaradi-vzrivni-raboti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са предимно сухи. През нощта не са получавани сигнали за инциденти по пътищата в областта. \r\nОт 11 ч. до 16 ч. се ограничава движението по път II-86 Средногорци – Рудозем за извършването на взривни работи в участък от 100 м, който е в средата на трасето между двете населени места. Утре, 7 юни от 6 ч. до 8 ч. преминаването през отсечката ще се регулира със светофарна уредба. Обходният маршрут е по направлението: Средногорци – Смолян (кв. „Устово“ – кв. „Райково“) – Рудозем и обратно. \r\nПрез прохода Пампорово целогодишно е забранено движението на товарни автомобили над 3,5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nДвижението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.06", "title": "Смолян: От 11 ч. до 16 ч. пътят Средногорци – Рудозем ще е затворен заради взривни работи"}
{"url": "http://www.focus-news.net/news/2019/06/06/2666840/kardzhali-vremenno-e-vavedeno-ogranichenie-za-dvizhenie-na-mps-nad-12-t-po-pat-zornitsa-beli-plast-stremtsi-kardzhali.html", "text": "Временно е въведено ограничение за движение на МПС над 12 т по път Зорница – Бели пласт – Стремци – Кърджали. Това съобщиха за  Радио \"Фокус\"  от Областно пътно управление-Кърджали. Осигурен е обходен маршрут по път I-5 Хасково – Кърджали за МПС до 15 тона или по път Кърджали – Мост през с. Мост за всички МПС. Продължават ремонтните дейности по път II-59 Карамфил – Крумовград от км 30до км 36, предвижването да се осъществява с повишено внимание до 30 юни. По път II-59 Крумовград – граница област Хасково от км 36до км 55се ремонтира пътното тяло и се извършват асфалтови работи. Движението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т.  до края на годината. Движението по път Черноочене – Кърджали, само в посока от Черноочене към Кърджали, е ограничено за движение на МПС над 15 т. до края на годината. Обходните  маршрути са: по направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; по направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; по направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали.  \r\nПътните настилки са сухи в областта. Трафикът на входовете и изходите на град Кърджали е оживен, но няма струпвания на коли. \r\nДарина ДЕЕНИЧИНА", "date": "2019.06.06", "title": "Кърджали: Временно е въведено ограничение за движение на МПС над 12 т по път Зорница – Бели пласт – Стремци – Кърджали"}
{"url": "http://www.focus-news.net/news/2019/06/06/2666843/protothema-gartsiya-turski-samoleti-sa-izvarshili-46-narusheniya-na-vazdushnoto-prostranstvo-na-gartsiya.html", "text": "Самолети на ВВС на Турция са извършили 46 нарушение на гръцкото въздушно пространство в рамките на един ден – сряда, съобщава електронното издание на атинския ежедневник  Protothema . \r\n„Турция засилва провокациите си срещу Гърция над Егейско море, след като нейните военновъздушни сили нарушиха националното въздушно пространство на Гърция 46 пъти в сряда“, пише изданието. \r\nУточнява се, че турските F-16 са навлезли 12 пъти в Атинския полетен регион. Шест от турските самолети са били с пълно бойно въоръжение. Не се е стигнало до прихващането и ескортирането им от страна на гръцки самолети. . Тереза Герова", "date": "2019.06.06", "title": "Protothema (Гърция): Турски самолети са извършили 46 нарушения на въздушното пространство на Гърция"}
{"url": "http://www.focus-news.net/news/2019/06/06/2666844/pazardzhik-zatvoren-poradi-remont-e-uchastak-ot-ulitsa-teofil-beykov.html", "text": "Затворен за движение поради ремонт е участъкът от улица „Теофил Бейков“ до кръстовището с улица „Осми март“ в Пазарджик, предаде репортер на  Радио „Фокус“ – Пазарджик . Движението се осъществява в едно платно поради ремонтни дейности на асфалтовата настилка. Трафикът се извършва при поетапно затваряне на движението. Ремонтът е част от второкласния път Панагюрище – Пазарджик – Пещера – Батак в пазарджишката част при 124 км на улица „Стоян Ангелов“. \r\nВаня НИКОЛОВА", "date": "2019.06.06", "title": "Пазарджик: Затворен поради ремонт е участък от улица „Теофил Бейков“"}
{"url": "http://www.focus-news.net/news/2019/06/06/2666842/kyustendil-v-grada-shte-bade-predstavena-fotografska-izlozhba-po-povod-150-ata-godishnina-ot-sazdavaneto-na-chitalishte-bratstvo.html", "text": "В Кюстендил ще бъде представена фотографска изложба по повод 150-ата годишнина от създаването на читалище „Братство”. Това съобщи за  Радио „Фокус – Кюстендил  Иван Андонов, председател на читалището. Изложбата ще бъде открита от 11.00 часа в салоните на читалище „Братство”. С богат снимков материал ще бъде разказана историята на самодейната институция, развитието на творческите състави през годините и видните личности. „Тази изложба е само част от проявите, посветени на кръглата годишнина”, каза Иван Андонов. По думите му читалище „Братство” е най-старото на територията на община Кюстендил. \r\nВенцеслав ИЛЧЕВ", "date": "2019.06.06", "title": "Кюстендил: В града ще бъде представена фотографска изложба по повод 150-ата годишнина от създаването на читалище „Братство”"}
{"url": "http://www.focus-news.net/news/2019/06/06/2666845/pss-dobri-sa-usloviyata-za-turizam-v-planinite.html", "text": "Добри са условия за туризъм в планините. Това съобщиха за  Агенция „Фокус”  от  Планинска спасителна служба (ПСС)   към  Българския червен кръст . Температурите варират от 7 до 15 градуса. Във високите части на планината има слаб до умерен вятър.От ПСС съветват планинарите да бъдат внимателни, защото времето се разваля много бързо. През изминалото денонощие няма регистрирани инциденти. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.06.06", "title": "ПСС: Добри са условията за туризъм в планините"}
{"url": "http://www.focus-news.net/news/2019/06/06/2666824/koha-ditore-kosovo-kosovo-nyama-da-izbyaga-lesno-ot-obshtnostta-na-srabskite-obshtini-predupredi-vitsepredsedatelyat-na-parlamenta-v-prishtina.html", "text": "Вицепредседателят на косовския парламент Джавит Халити предупреди, че страната няма да избяга лесно от създаването на Общността на сръбските общини, съобщава електронното издание на прищинския ежедневник  Koha Ditore . \r\nКоментирайки скорошното изявление на президента Хашим Тачи относно националното обединение и възможната размяна на територии със Сърбия, Халити заяви, че страната се нуждае от обща позиция, а не от индивидуален подход към проблемите й.  \r\n„Мисля, че трябва да имаме държавна политика и тя трябва да бъде правена от всички, а не от отделно лице. Официалната позиция на държавата трябва да бъде ясна. Гражданинът трябва да я знае. Ако говорите тайно и подпишете нещо утре… последствията ще бъдат изключително тежки за страната\", увери Халити. \r\nСъгласно думите му, Конституционният съд на Косово е изявил позицията на страната по отношение на Общността на сръбските общини, „но ние подписахме с ЕС и Сърбия\" за създаването й. Халити предупреди, че Общността „може да се окаже най-лошото за страната\". Тереза Герова", "date": "2019.06.06", "title": "Koha Ditore (Косово): Косово няма да избяга лесно от Общността на сръбските общини, предупреди вицепредседателят на парламента в Прищина"}
{"url": "http://www.focus-news.net/news/2019/06/06/2666846/borislav-tsekov-prepodavatel-po-tsarkovno-pravo-problem-sas-sektite-ima-pravoto-i-darzhavata-tryabva-da-podhozhdat-vnimatelno-s-tyah.html", "text": "Проблем със сектите има, правото и държавата трябва да подхожда внимателно с тях. Това каза за сутрешния блок „Добро утро, България“ на  Радио „Фокус“  преподавателят по църковно право Борислав Цеков по повод първата международна конференция за защитата на вярата, организирана с благословението на Негово Светейшество патриарх Неофит и Софийската митрополия. Темата се обсъжда периодично в Българската православна църква /БПЦ/, обясни той. „В международната практика, а и в българската конституция са въведени няколко основания, на които може да почива една държавна мярка срещу тези религиозни секти и култове. На първо място е заплахата за националната сигурност, когато една религиозна секта, например, проповядва териториално разделение, сепаратизъм или насилствено завземане. Второ важно основание е заплахата за общественото здраве, когато се проповядват практики, които накърняват по съществен начин човешкото здраве. Това са чувствителни теми, по които има богата практика и на ЕС в Правата на човека. Българският Закон за вероизповеданията също съдържа редица гаранции, конкретни административни мерки, които държавата може да предприема. Важно е правоприлагащите органи да бъдат на мястото си“, обясни Борислав Цеков. Той каза още, че никъде по света няма стриктна юридическа формулировка на понятието „секта“, като уточни, че държавата не може да определя чия религия е правилна. Според него е невъзможна формулировка от правна гледна точка. Ако бъде създадена такава, тя ще породи повече проблеми, отколкото да разреши съществуващите, добави преподавателят по църковно право. Има опасност от нахлуването на секти, обясни той, като уточни обаче, че ролята на Българската православна църква е да възпитава хората, така че да предотврати поддавания на нетрадиционните изповедания. \r\nЕлеонора ЧОЛАКОВА", "date": "2019.06.06", "title": "Борислав Цеков, преподавател по църковно право: Проблем със сектите има, правото и държавата трябва да подхождат внимателно с тях"}
{"url": "http://www.focus-news.net/news/2019/06/06/2666847/tass-zapochva-peterburgskiyat-mezhdunaroden-ikonomicheski-forum.html", "text": "В Санкт Петербург започва тазгодишното издание на Международния икономически форум, предава  TACC . \r\nВ следващите дни ще бъдат проведени 170 мероприятия, свързани с бизнес програми. Всички те са обединени под мотото „Формиране на програма за устойчиво развитие“. \r\nОчаква се в рамките на форума държавният глава на Руската федерация Владимир Путин да проведе редица срещи с представители на международната инвестиционна общност, с ръководители на най-големите информационни агенции, както и с правителствени и държавни лидери.  \r\nПрезидентът на България Румен Радев също ще участва в събитието.  Тереза Герова", "date": "2019.06.06", "title": "ТАСС: Започва Петербургският международен икономически форум"}
{"url": "http://www.focus-news.net/news/2019/06/06/2666849/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-7-yuni.html", "text": "„Софийска вода” временно ще прекъсне водоснабдяването в някои части на столицата на 7 юни 2019 г. (петък), съобщиха от пресцентъра на  дружеството . \r\nВъв връзка с подмяна на сградно водопроводно отклонение на бул. „Васил Левски“, Център, се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\n- по бул. „Васил Левски“ от ул. „6- ти септември“ до ул. „Никола Михайлов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Васил Левски“, ъгъла с ул. „Хан Крум“.  \r\nВъв връзка с изграждане на уличен водопровод на ул. „Ангелов връх“, кв. „Овча купел“, се налага спиране на водоподаването от 08.00 до 20.00 часа на клиентите на „Софийска вода”, живеещи в района на: \r\n- по ул. „Ангелов връх“ от ул. „Народен герой“ до ул. „Ново село“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангелов връх“, ъгъла с ул. „Народен герой“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.06.06", "title": "„Софийска вода” временно ще прекъсне водоснабдяването в някои части на столицата на 7 юни"}
{"url": "http://www.focus-news.net/news/2019/06/06/2666850/nadya-klisurska-bsp-vseki-treti-balgarin-e-v-risk-ot-bednost-i-sotsialno-izklyuchvane.html", "text": "Данните за бедността и неравенството в България са стряскащи. Темата за доходите на хората трябва да ни интересува всеки ден. Над 2,3 млн. българи са изложени на риск от социално изключване и бедност. Това е всеки трети българин, каза по БСТВ народният представител от ПГ на \"БСП за България\" Надя Клисурска, съобщиха от пресцентъра на  БСП . Тя добави, че миналата седмица са излезли официални данни, че над 50% от всички работещи българи получават под минималната работна заплата, а други 26% до 1000 лева. По думите й половината от парите си българите дават за данъци, осигуровки, акцизи и на практика държавата си ги взима обратно. \"На 53% от българите, които работят, им остават само по 250 лева на месец\", добави Клисурска. Тя припомни, че през юли се очаква да скочат отново цените на тока и парното, а през последната половин година са се вдигнали всички стоки от първа необходимост.  \r\n\"Радвам се, че преди дни от ДПС излязоха със сходно на наше предложение за намаляване на ставката на ДДС за хляба, а председателката на групата на ГЕРБ говори за ставката на ДДС за лекарствата, но финансовият министър и министър-председателят казаха, че няма да се пипат данъците\", каза Клисурска. Тя напомни, че България все още е парламентарна република и не е правилно премиерът или министрите да се месят в работата на народните представители. По повод пакета от законодателни инициативи на левицата, Клисурска каза, че ще бъде променен Законът за данъка на доходите на физическите лица. Тя обясни, че по 50 лв. за всяко дете ще остават в родителите на месец, които ще бъдат приспадани от ДОД. Това на практика е данъчна преференция за работещите млади семейства. С данъчни облекчения за младите семейства с деца, които са работили последните години и са  внасяли осигуровки, ще остане в повече доход от 600 лв. на година. \"Това ще струва на бюджета около 300 милиона лева\", обясни Клисурска и добави, че социалният пакет на социалистите няма да се отрази сериозно на бюджета на държавата. \"Отново внасяме искане за преизчисляване на всички пенсии и увеличаване на социалните помощи за енергийно бедните заради очакваното увеличение от 1 юли отново на ток, парно и топла вода\", заключи Клисурска.", "date": "2019.06.06", "title": "Надя Клисурска, БСП: Всеки трети българин е в риск от бедност и социално изключване"}
{"url": "http://www.focus-news.net/news/2019/06/06/2666839/veliko-tarnovo-liturgii-se-otsluzhvat-v-pravoslavnite-hramove-v-grada-po-povod-vaznesenie-gospodne.html", "text": "Литургии се отслужват в православните храмове в града по повод Възнесение Господне  – Спасовден, предаде репортер на  Радио „Фокус“ – Велико Търново . Рано тази сутрин църковните камбани в града възвестиха началото на литургията. Най-много хора се стекоха в Катедралния храм „Рождество Богородично“, където палят свещ за здраве. \r\nВъзнесение Господне  празнува момента, когато Иисус Христос се възкачва на небето. Празникът е 40 дни след Възкресението, винаги се пада в четвъртък – 39 дни след първия ден на Великден. Според християнските вярвания, след смъртта и Възкресението си, в продължение на 40 дни Христос се среща с учениците си, за да им разказва за Божието царство. На 40-тия ден, придружен от тях и от Дева Мария, той се изкачва на Елеонския хълм до Ерусалим, и оттам, пред очите на всички, се възкачва на небето, което се смята за край на Христовия път на земята. На български празникът се казва и „Спасовден“, дума, която етимологически произлиза от „спасение“. Спасовден е професионален празник на хлебари, шофьори, строители, хотелиери и цветари.В  народните вярвания, нощта срещу Спасовден е лечебна и болните ходят за росен, лягат до цветето и поставят до главата си някакъв дар за русалките-лечителки. „Тѐ ти, булка, Спасовден!“ е израз, широко разпространен от българския фолклор. Според народните вярвания, само в нощта срещу Спасовден може да се излекува безплодие. Жената, която няма деца трябва да преспи тогава под растението росен, което се смята за самодивско цвете. Но не сама, а с придружител, с когото няма кръвна връзка. Преди това двамата поставят върху червен месал спасова пита, варена кокошка и бъклица вино. Хапват, пийват и т.н. Около полунощ те трябва да легнат под росена и да мълчат. Малко преди първи петли, около 2 часа през нощта, трябва да оставят храната там и да хукнат към селото, без да се обръщат назад. Смята се, че безплодието остава под росена. Ако жената зачене в нощта преди Спасовден се смятало, че това е станало по магичен начин и не се тълкувало като прелюбодеяние. Всъщност това е един деликатен начин за регулиране на популацията в довъзрожденското общество. Защото не винаги причината за безплодието е в жената. Много разказчета се свързват с този ден. Повечето от тях водят до идеята, че на Спасов ден може да се изневери и се свързват с мераклията мъж, който няма търпение и затова казва „Те ти булка Спасовден!“. \r\nНадежда КРЪСТЕВА", "date": "2019.06.06", "title": "Велико Търново: Литургии се отслужват в православните храмове в града по повод Възнесение Господне"}
{"url": "http://www.focus-news.net/news/2019/06/06/2666851/pernik-vremenno-dvizhenieto-pri-km-38-na-am-struma-v-posoka-blagoevgrad-se-osashtestvyava-v-aktivnata-i-avariynata-lenta-poradi-ptp.html", "text": "Временно движението при км 38 на АМ \"Струма\" в посока Благоевград се осъществява в активната и аварийната лента поради ПТП. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се придвижват с повишено внимание и съобразена скорост, като спазват указанията на \"Пътна полиция\". \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.06.06", "title": "Перник: Временно движението при км 38 на АМ \"Струма\" в посока Благоевград се осъществява в активната и аварийната лента поради ПТП"}
{"url": "http://www.focus-news.net/news/2019/06/06/2666853/", "text": "Спокойна е метеорологичната обстановка в Област Кърджали, няма нанесени щети от валежите. Това каза за Радио „Фокус“, областният управител на Кърджали Никола Чанев. Той уточни, че валежите не са били толкова сериозни и интензивни, колкото в други части на страната. Чанев допълни, че няма поражения по инфраструктурата или други щети. При нужда има готовност дежурните служители на областна администрация своевременно да уведомяват общините. При необходимост от страна на общините се осигурява 24 часово наблюдение на критичните участъци, но на този етап такава необходимост няма, увери областният управител.  \r\nЕлеонора ЧОЛАКОВА", "date": "2019.06.06", "title": "Никола Чанев, областен управител на Кърджали: Спокойна е метеорологична обстановка в Област Кърджали, няма нанесени щети от валежите"}
{"url": "http://www.focus-news.net/news/2019/06/06/2666841/premierat-boyko-borisov-vkarvame-zakon-za-1-lev-partiyna-subsidiya-za-glas.html", "text": "Вкарваме закон за 1 лев партийна субсидия за глас. Това каза премиерът Бойко Борисов пред журналисти след среща с ПГ на ГЕРБ в Народното събрание, предаде репортер на  Агенция „Фокус“ . „Много се наслушахме на популизъм. Ще стане накрая като в Чехия в много страни милиардерите да са и премиери - няма да мине много време и партиите ще станат собственост на бизнесмените. Но нали знаете, в една лудост, който се обяви срещу лудите, сам го обявяват него за луд. Затова вчера взехме решение на Министерския съвет, издадохме постановление, входирахме го снощи в Парламента, събрахме се сутринта с групата, за да го защитят и вкарваме закон за 1 лев партийна субсидия. Да видим тогава как ще се оправят партиите на следващите избори, как ще плащат, как ще плащат на социолози и политолози. Сиреч няма да търпя повече върху ГЕРБ да се упражнява който и да било. Толкова са ми ясни тези игрички - те да са хубавите. Аз бих на изборите помните като кмет без 1 лев, без партия, без нищо“, заяви Борисов. \r\nПо думите му със спестените пари ще се строят детски градини и ясли. \r\nЦветилена СИМЕОНОВА", "date": "2019.06.06", "title": "Премиерът Бойко Борисов: Вкарваме закон за 1 лев партийна субсидия за глас"}
{"url": "http://www.focus-news.net/news/2019/06/06/2666856/sport-arshinkova-i-topalova-shte-igrayat-v-osnovnata-shema-na-turnir-v-sasht.html", "text": "Петя Аршинкова постигна две победи и се класира за основната схема на турнира за жени в САЩ. В първата среща българката се наложи с 6:2, 6:3 над представителката на домакините Мара Шмид, след което победи друга американка - Хейли Гиавара, с 6:2, 6:2. На старта на основната схема Аршинкова ще играе срещу друга квалификантката Пейтън Стиърнс. \r\nГергана Топалова ще започне директно от основната схема. В първия кръг тя ще играе срещу първата поставена Усуе Арконада. \r\nДвете българки ще участват и в турнира по двойки.", "date": "2019.06.06", "title": "Спорт: Аршинкова и Топалова ще играят в основната схема на турнир в САЩ"}
{"url": "http://www.focus-news.net/news/2019/06/06/2666854/kmetat-na-sofiya-yordanka-fandakova-shte-prisastva-na-parva-kopka-na-pravoslaven-hram-sveti-pimen-zografski-v-rayon-izgrev.html", "text": "Кметът на София Йорданка Фандъкова ще присъства на първа копка за изграждането на православен храм „Свети Пимен Зографски“ в район „Изгрев“. Това съобщиха от пресцентъра на  Столична община . \r\nСъбитието ще се състои в 12.15 часа  на ул. „Тинтява“ 15  (между КАТ и сградата на застрахователна компания „Доверие“). Тържественият водосвет ще бъде отслужен с благословението на Негово Светейшество Неофит, Патриарх Български, от Негово преосвещенство Поликарп – епископ Белоградчишки, софийски духовници и протойерей Антоний Милушев. \r\nНовостроящият се храм ще носи името на св. Пимен Зографски, роден в София през 1540 година. Идейният проект на храма е дарен от арх. Станимир Димитров, а работният – дарение от арх. Тихомир Казаков.  \r\nПрез 2017 г., с подкрепата на кмета Йорданка Фандъкова, Столичният общински съвет взе решение за учредяване на безвъзмездно и безсрочно право на строеж.", "date": "2019.06.06", "title": "Кметът на София Йорданка Фандъкова ще присъства на първа копка на православен храм „Свети Пимен Зографски“ в район „Изгрев“"}
{"url": "http://www.focus-news.net/news/2019/06/06/2666848/veliko-tarnovo-na-praznika-vaznesenie-gospodne-v-ednoimenniya-muzey-patriarsheski-hram-na-halma-tsarevets-shte-bade-ot-sluzhena-sveta-liturgiya.html", "text": "На празника Възнесение Господне в едноименния музей – Патриаршески храм на хълма Царевец във Велико Търново, от 10.00 часа ще бъде от служена света литургия. Това съобщиха от пресцентъра на  Общината . \r\nСветата литургия ще бъде под предстоятелството на Негово Високопреосвещенство Великотърновския митрополит Григорий в съслужение с Архимандрит Пахомий - Ректор на духовна семинария „Св. Йоан Рилски“, архимандрит Самуил, свещеници от Великотърновска епархия и др. \r\nВеликотърновска Света Митрополия и Община Велико Търново канят всички християни молитвено и евхаристийно да се приобщят към празничното богослужение на Възнесение Господне (Спасовден). \r\nПатриаршеският храм на Второто Българско Царство със столица Велико Търново се намира на най-високото място на хълма Царевец. Възнесение Господне е името му и се чества на четиридесетия ден след Възкресение – четвъртък. Той носи спомена за 14 патриарси на Българската държава. Носи спомена за много светци на Православието, които са служили тук: Евтимий – Патриарх Български, Теодосии Търновски, Киприян – митрополит Литовски, Киевски и на цяла Русия, Сава Сръбски, носи спомена за признанието на Българска църква като 5-та в целия свят на събора в Лампсак от 1235 г.", "date": "2019.06.06", "title": "Велико Търново: На празника Възнесение Господне в едноименния музей – Патриаршески храм на хълма Царевец, ще бъде от служена света литургия"}
{"url": "http://www.focus-news.net/news/2019/06/06/2666857/burgas-21-godishno-momiche-e-pochinalo-na-rabotnoto-si-myasto.html", "text": "21-годишно момиче от Шумен е починало на работното си място в Бургас. Това потвърди за  Радио „Фокус“-Бургас  Цветелина Рандева, говорител на ОДМВР-Бургас. По думите ѝ в 19.55 часа снощи в полицията е получено съобщение, че докато момичето сервирало в заведението, в което работела, се свила, паднала на земята и починала. Тялото е взето за аутопсия в Съдебна медицина. \r\n„Ще изчакаме данните от аутопсията. На място са отишли и от Инспекцията по труда, за да проверят документите по назначаването ѝ“, каза още Рандева и добави, че не е имало никакви външни податки за здравословни проблеми, не е имала вътрешни неразположения. Както и никой не е забелязал нещо странно в поведението й. \r\nДеница ДИМИТРОВА", "date": "2019.06.06", "title": "Бургас: 21-годишно момиче е починало на работното си място"}
{"url": "http://www.focus-news.net/news/2019/06/06/2666858/vitsepremierat-ekaterina-zaharieva-zaminava-na-poseshtenie-v-slovakiya.html", "text": "Вицепремиерът и министър на външните работи Екатерина Захариева заминава на посещение в Словакия на 6-7 юни. Тя ще участва в международната конференция ГЛОБСЕК и ще се срещне с министъра на външните работи и европейските въпроси на Словакия Мирослав Лайчак. това съобщиха от пресцентъра на  Министерството на външните работи . \r\nНа 7 юни двамата първи дипломати ще обсъдят двустранните отношения, разширяването на ЕС, както и резултатите от изборите за Европейски парламент през 2019 г. Външният ни министър ще участва и в 14-ото издание на форума ГЛОБСЕК -  независима неправителствена организация, ангажирана с повишаване на сигурността, просперитета и устойчивостта в Европа и по света чрез изследвания и анализи на външната политика и международната среда. На събитието се очакват политически лидери от цял свят.  \r\nЕкатерина Захариева ще дискутира европейската интеграция на Западните Балкани в панела „Отдалечават ли се Западните Балкани от Европа“, в който ще участват и президентите на Сърбия и на Черна гора Александър Вучич и Мило Джуканович, както и генералният секретар на Регионалния съвет за сътрудничество Майлинда Брегу.  \r\nНа церемония в българското посолство в Братислава министър Захариева ще награди Емилия Хрушикова - основател и дългогодишен член на ръководството на Културния съюз на българите и техните приятели в Словакия „Хр. Ботев“ за приноса ѝ към българското малцинство в Словакия.", "date": "2019.06.06", "title": "Вицепремиерът Екатерина Захариева заминава на посещение в Словакия"}
{"url": "http://www.focus-news.net/news/2019/06/06/2666859/shumen-shofyor-ne-spryal-na-stop-palka-na-politseyski-sluzhiteli-osuetil-proverka-i-izostavil-avtomobila-si-na-ul-vazrozhdenets-v-oblastniya-grad.html", "text": "Шофьор не спрял на стоп палка на полицейски служители, осуетил проверка и изоставил автомобила си на ул. „Възрожденец“ в Шумен. Това съобщиха от  ОДМВР-Шумен . Около 00.50 часа на 5 юни екип на сектор  „Пътна полиция“ работил по безопасността на движението в града. На кръстовище, образувано от улиците „Климент Охридски“ и „Симеон Велики“, бил подаден сигнал със стоп палка на водач на лек автомобил Рено „Лагуна“ с шуменска регистрация. Той не спрял и бил последван от полицейския екип. Автомобилът бил изоставен на ул. „Възрожденец“, а шофьорът слязъл и побягнал в неизвестна посока. За извършено престъпление по чл. 270 ал. 1 от НК е образувано досъдебно производство.", "date": "2019.06.06", "title": "Шумен: Шофьор не спрял на стоп палка на полицейски служители, осуетил проверка и изоставил автомобила си на ул. „Възрожденец“ в областния град"}
{"url": "http://www.focus-news.net/news/2019/06/06/2666862/vechernye-novosti-sarbiya-sled-krazhba-na-avtomobila-im-posred-byal-den-v-sofiya-dvoyka-ot-sarbiya-e-v-shok-ot-reaktsiyata-na-balgarskata-politsiya.html", "text": "Двойка от Ниш е станала жертва на кражба на автомобила й посред бял ден в София, но по-големият шок за Неманя и Снежана Милошевич е бил от реакцията на българската полиция, съобщава електронното издание на белградския ежедневник  „Вечернье Новости“  . \r\nИнцидентът се е случил на паркинг на голям магазин за играчки в София. Двойката от Ниш е подала незабавно сигнал до полицията, но впоследствие е осъзнала, че едва ли някога ще седнат отново зад волана на автомобила си.   \r\nДвамата споделят, че са очаквали случаят да бъде разплетен бързо заради незабавния сигнал и поради факта, че в резервоара на колата е имало съвсем малко гориво. Но полицията е пристигнала половин час след обаждането. Според двойката правоохранителните органи не са ги попитали каква е колата, регистрационните й номера – единственото, което са направили, е да им кажат, че трябва да отиват в участъка и да попълнят необходимите документи.  \r\nНеманя и Снежана Милошевич са прекарали в участъка часове в очакване на началника, който отсъствал. Едва три дни по-късно българската полиция е уведомила Интерпол за престъплението.  Междувременно двамата сърби са останали в България, тъй като паспортите им били в открадната кола. \r\nПодчертава се, че причината за пътуването до София била закупуването на медикамент, използван в химиотерапията. Самата Снежана е очаквала бебе, а другото дете на двойката е било оставено в Ниш с роднини. „Имахме малко пари с нас, така че платихме за настаняване, в противен случай вероятно щяхме да останем на улицата“, разказва двойката.  Тереза Герова", "date": "2019.06.06", "title": "„Вечернье Новости“ (Сърбия): След кражба на автомобила им посред бял ден в София – двойка от Сърбия е в шок от реакцията на българската полиция"}
{"url": "http://www.focus-news.net/news/2019/06/06/2666837/premierat-boyko-borisov-razgovarya-s-pg-na-gerb-v-narodnoto-sabranie.html", "text": "Премиерът и лидер на ПП ГЕРБ Бойко Борисов разговаря с парламентарната група на партията в Народното събрание, предаде репортер на  Агенция „Фокус“ . \r\nЦветелина СИМЕОНОВА", "date": "2019.06.06", "title": "Премиерът Бойко Борисов разговаря с ПГ на ГЕРБ в Народното събрание"}
{"url": "http://www.focus-news.net/news/2019/06/06/2666852/premierat-boyko-borisov-obmislyame-da-napravim-taka-che-da-otpadne-danakat-varhu-knigite.html", "text": "Обмисляме да направим така, че да отпадне данъкът върху книгите. Това каза пред журналисти министър-председателят Бойко Борисов, предаде репортер на  Агенция „Фокус“ . „За книгите – отдавна го обмислям с Владислав Горанов. Там можем да направим да няма данък, защото образованието винаги ни е било приоритет. И в този мандат се дадоха толкова пари за образование, за учителски заплати, че това е капчица в морето – данъкът върху книгите“, заяви Борисов. „Сега с Волен Сидеров се видяхме – не се бяхме виждали след изборите, предлагат вече и пиенето, и цигарите – и всичко, което на човек му се яде и пие, да е без пари. И аз, ако съм журналист, ще им задам следния въпрос – защо за толкова много години управление на БСП и ДПС – поотделно и заедно, не направиха това. Защо сега казаха, че има пари в държавата, а при тях нямаше? Това са логични въпроси според мен – защо не го направиха като бяха на власт“, коментира Борисов. \r\nЦветилена СИМЕОНОВА", "date": "2019.06.06", "title": "Премиерът Бойко Борисов: Обмисляме да направим така, че да отпадне данъкът върху книгите"}
{"url": "http://www.focus-news.net/news/2019/06/06/2666861/prof-boyan-durankev-ikonomist-politikata-po-dohodite-se-nuzhdae-ne-ot-krapki-na-skasaniya-danachen-kozhuh-a-ot-radikalna-promyana.html", "text": "Политиката по доходите се нуждае не от кръпки на скъсания данъчен кожух, а от радикална промяна. Това каза за сутрешния блок „Добро утро, България“ на  Радио „Фокус“  икономистът проф. Боян Дуранкев по повод възобновяването на темата за намаляване на ДДС в Парламента. Според него обаче в момента не е нужно да се прави подобни кръпки. „В момента това предложение изглежда повече като PR парламентарна драматургия с предизвестен изход. Предложението тръгна от ДПС, които се водят либерали, премина през БСП, които се водят социалисти и отиде при Бойко Борисов, който реши спора точно с едно изречение“, обясни проф. Боян Дуранкев. Той каза още, че големият проблем в България са доходите, след това идва необходимостта от данъчна реформа. Икономическата логика би предложила не намаляване на ДДС-то към настоящия момент, а повишаване на доходите на най-ниско платените по-бързо, отколкото на най-високо платените, добави икономистът. \r\nЕлеонора ЧОЛАКОВА", "date": "2019.06.06", "title": "Проф. Боян Дуранкев, икономист: Политиката по доходите се нуждае не от кръпки на скъсания данъчен кожух, а от радикална промяна"}
{"url": "http://www.focus-news.net/news/2019/06/06/2666864/blagoevgrad-okolo-68-kilograma-tyutyun-bez-banderol-i-kokain-sa-izzeti-pri-politseyska-proverka-ot-servizno-pomeshtenie-na-noshten-klub-v-petrich.html", "text": "От полицейски служители на Районно управление на МВР-Петрич, на 5 юни 2019 г. в град Петрич, е извършена проверка на нощен клуб, стопанисван от П. Б. (20 г.) от Петрич. Това съобщиха от  ОДМВР-Благоевград . В сервизно помещение са намерени и иззети около 68 килограма ситно нарязан тютюн без задължителен бандеролен знак и около 0.360 грама бяло, прахообразно вещество, реагиращо положително на кокаин. В хода на работата по случая е извършена проверка на жилище в града, обитавано от лицето, при която е намерен и иззет около 0.450 килограма ситно нарязан тютюн без задължителен бандеролен знак. П. Б. е задържан за срок до 24 часа. По случая е образувано досъдебно производство.", "date": "2019.06.06", "title": "Благоевград: Около 68 килограма тютюн без бандерол и кокаин са иззети при полицейска проверка от сервизно помещение на нощен клуб в Петрич"}
{"url": "http://www.focus-news.net/news/2019/06/06/2666855/premierat-boyko-borisov-kogato-se-prieme-zakonat-za-promyana-na-subsidiite-vsichki-partii-shte-varnat-vsichko-naddadeno-v-byudzheta.html", "text": "Когато се приеме законът за промяна на субсидиите, всички партии ще върнат всичко наддадено в бюджета. Това каза пред журналисти министър-председателят Бойко Борисов, предаде репортер на  Агенция „Фокус“ . „Ние сме добри стопани на държавата. Събираме много приходи и от битката с контрабандата, и от приходните агенции“, заяви Борисов.  \r\nНа въпрос дали е получил подкрепа от партньорите си за намаляване на субсидията за партиите и коалициите на 1 лв. за глас, Борисов отговори: „Партньорите са в залата. Мен никой не ме пита за много предложения – чувам ги всеки ден от кого ли не. Ние настоявахме преди години да е 1 лв. субсидията, но явно тогава някои сили надделяха“. Борисов поясни, че вчера е входирана промяна в закона и числото от 11 става 1. „Ние, кабинетът, внасяме нов закон и сме ясни – 1 лв. И в момента, в който приемат закона, това, което ГЕРБ е получила наддадено, както и всички други партии, връщаме незабавно в бюджета“, обясни Борисов. \r\nПопитан дали го притеснява напрежението между партньорите в коалицията, премиерът заяви: „Не, напротив. Бяха в много добро настроение“. \r\nЦветилена СИМЕОНОВА", "date": "2019.06.06", "title": "Премиерът Бойко Борисов: Когато се приеме законът за промяна на субсидиите, всички партии ще върнат всичко наддадено в бюджета"}
{"url": "http://www.focus-news.net/news/2019/06/06/2666867/nikola-chanev-oblasten-upravitel-na-kardzhali-mezhdusistemnata-gazova-vrazka-gartsiya-balgariya-shte-promeni-ikonomicheskoto-razvitie-na-darzhavata-ni-i-v-chastnost-na-region-kardzhali.html", "text": "Междусистемната газова връзка Гърция-България ще промени икономическото развитие на държавата ни и в частност на регион Кърджали. Това каза за сутрешния блок  „Добро утро, България“  на  Радио „Фокус“  областният управител на Кърджали Никола Чанев. Чрез изграждането на проекта България ще може да купува газ от различни алтернативни на Русия източници, обясни Чанев, като уточни, че за Кърджали проектът ще бъде стимул за изграждане на цялостна газопреносна мрежа в града, която в момента е на 50%. „Конкретно за регион Кърджали може да го разглеждаме в два аспекта. От една страна по време на изграждането на междусистемната връзка ще се увеличи заетостта в Област Кърджали, защото ще се наемат работници, особено на територията на общините през които ще минава. Другото изключително важно нещо е, че има предвидено отклонение на връзката в град Кърджали, т.е. чрез междусистемната връзка град Кърджали ще получава директни доставки на газ, тъй като и в момента част от града е газифициран. Тук обаче говорим за доставки на втечнен газ чрез камиони, което изключително оскъпява процеса. След разговори с фирмата, която отговаря за газификацията на Кърджали имаме тяхното уверение, че след изграждането на междусистемната връзка Гърция-България цената на газта за битови потребители и за промишлени нужди ще падне между 20%-30% в града“, коментира Никола Чанев. Според него подем в икономическото развитие на град Кърджали неминуемо ще има, а поевтиняването на газта в региона ще засили интереса на кърджалийци. Междусистемната газова връзка ще минава през общините – Кирково, Джебел, Момчилград, Кърдажали и Черноочене.  \r\nЕлеонора ЧОЛАКОВА", "date": "2019.06.06", "title": "Никола Чанев, областен управител на Кърджали: Междусистемната газова връзка Гърция-България ще промени икономическото развитие на държавата ни и в частност на регион Кърджали"}
{"url": "http://www.focus-news.net/news/2019/06/06/2666868/vidin-katastrofa-mezhdu-dva-tovarni-avtomobila-e-stanala-na-glaven-pat-e-79-v-rayona-na-paten-vazel-novo-selo-v-posoka-dunav-most-2.html", "text": "В 01.00 часа на тел. 112 е подаден сигнал за катастрофа между два товарни автомобила с материални щети, възникнала на главен път Е-79 в района на пътен възел „Ново село“ в посока Дунав мост 2.  Това съобщиха от  ОДМВР-Видин . Двете превозни средства се движили в посока ГКПП-то. Водачът на влекач „Волво“ спрял в дясно по посока на движението. Идващият зад него влекач „Мерцедес“, по неизяснени към момента причини, се блъснал с предната дясна част в задната лява част на полуремаркето, теглено от волвото. На двете товарни композиции били причинени значителни материални щети. Двамата шофьори - български граждани, са тествани с дрегер, пробите им не са отчели наличие на алкохол. Дежурна оперативна група извършила оглед на местопроизшествието. По случая е образувано досъдебно производство.", "date": "2019.06.06", "title": "Видин: Катастрофа между два товарни автомобила е станала на главен път Е-79 в района на пътен възел „Ново село“ в посока Дунав мост 2"}
{"url": "http://www.focus-news.net/news/2019/06/06/2666866/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Очакванията на Северна Македония за определяне на дата за начало на преговори за членство в Европейския съюз, проблемите около диалога Белград-Прищина, ново напрежение в Егейско море и инцидент със сръбска двойка в София са част от основните теми, върху които акцентират водещите печатни балкански издания. . \r\n***  Самолети на ВВС на Турция са извършили 46 нарушение на гръцкото въздушно пространство в рамките на един ден – сряда, съобщава електронното издание на атинския ежедневник  Protothema . \r\n„Турция засилва провокациите си срещу Гърция над Егейско море, след като нейните военновъздушни сили нарушиха националното въздушно пространство на Гърция 46 пъти в сряда“, пише изданието. \r\nУточнява се, че турските F-16 са навлезли 12 пъти в Атинския полетен регион. Шест от турските самолети са били с пълно бойно въоръжение. Не се е стигнало до прихващането и ескортирането им от страна на гръцки самолети. \r\n***  Двойка от Ниш е станала жертва на кражба на автомобила й посред бял ден в София, но по-големият шок за Неманя и Снежана Милошевич е бил от реакцията на българската полиция, съобщава електронното издание на белградския ежедневник  „Вечернье Новости“  . \r\nИнцидентът се е случил на паркинг на голям магазин за играчки в София. Двойката от Ниш е подала незабавно сигнал до полицията, но впоследствие е осъзнала, че едва ли някога ще седнат отново зад волана на автомобила си.   \r\nДвамата споделят, че са очаквали случаят да бъде разплетен бързо заради незабавния сигнал и поради факта, че в резервоара на колата е имало съвсем малко гориво. Но полицията е пристигнала половин час след обаждането. Според двойката правоохранителните органи не са ги попитали каква е колата, регистрационните й номера – единственото, което са направили, е да им кажат, че трябва да отиват в участъка и да попълнят необходимите документи.  \r\nНеманя и Снежана Милошевич са прекарали в участъка часове в очакване на началника, който отсъствал. Едва три дни по-късно българската полиция е уведомила Интерпол за престъплението.  Междувременно двамата сърби са останали в България, тъй като паспортите им били в открадната кола. \r\nПодчертава се, че причината за пътуването до София била закупуването на медикамент, използван в химиотерапията. Самата Снежана е очаквала бебе, а другото дете на двойката е било оставено в Ниш с роднини. „Имахме малко пари с нас, така че платихме за настаняване, в противен случай вероятно щяхме да останем на улицата“, разказва двойката. \r\n***  В рамките на посещението си в Брюксел министър-председателят на Северна Македония Зоран Заев предупреди, че евентуалното забавяне на решението за датата на преговорите от страна на Европейския съюз ще застраши правителството му и може да доведе до връщането на националистическите сили на власт, отбелязва електронното издание на скопския вестник  „Независен“ . \r\nЗаев направи изявлението пред избрана група журналисти от чуждестранни медии, коментирайки гласуването в германския парламент, от което до голяма степен зависи от определянето на датата на преговорите за македонското членство в ЕС. \r\nЗа всяко решение относно разширяването на ЕС е необходимо Бундестагът да даде зелена светлина. Ако не бъде взето тази седмица, следващият срок за одобрение на решението от страна на Берлин е 28 юни, след което министрите на ЕС може да определят крайната дата през втората половина на юли, когато ще се срещнат отново в Брюксел.  \r\nПовторното отлагане, предупреди Заев, увеличава риска за правителството. Ако не бъде взето през юли, решението ще бъде оставено за Съвета на ЕС през октомври. Това означава, че Бундестагът ще гласува през септември.  „Тогава ще има риск да загубим мнозинството в парламента, защото наистина дадохме всичко“, алармира Заев. \r\nТой припомни, че докладът на Европейската комисия за Северна Македония е положителен и че всички без изключение са съгласни, че страната трябва да започне преговори за присъединяване към Общността. Заев също така подчерта, че неговото правителство полага значителни усилия и е поело голям политически риск в процеса на приемане на Преспанското споразумение, което изискваше мнозинство от две трети. Следователно депутатите, на които беше обещано, че подкрепата за договора с Гърция и конституционните промени ще означават отваряне на вратите на ЕС, ще загубят доверие в правителството. \r\nСпоред Заев подобна ситуация означава връщане на мандата му и предсрочни избори, които биха довели до по-голяма политическа нестабилност и несигурност по отношение на европейските реформи. Съществува риск проруски и националистически партии да се върнат на власт – нещо, което македонският премиер не изключи, ако ЕС не спази думата си.  \r\nСценариите за предстоящите срещи на министрите на ЕС, обясни Заев, са отварянето на преговорите със Северна Македония и Албания в най-добрия случай, да не се започнат преговори с нито една от тези страни, което е най-лошият вариант, или започването на преговори с Македония и отлагането на решението за Албания за по-късно. Премиерът на югозападната ни съседка подчерта, че Нидерландия и Франция имат повече резерви за започване на преговори с Албания, но също и Германия. Това според Заев ще доведе до нестабилност в региона, особено в Косово. \r\n„Те мислят, че ако започнат преговори със Северна Македония, ще се създаде проблем с Албания. Тя ще бъде оставена и ще окаже влияние върху Косово, страхуват се от заплахата от моя приятел Еди Рама за възможни промени в границите или обединение с Косово, но не вярвам в тези неща, защото това ще означава връщане назад от поне десет години за Албания“, заяви македонският премиер пред чуждестранните медии. \r\nПремиерът подчерта, че поради риска от падане на правителството, ако няма преговори с ЕС, той отлага реконструкцията на правителството. „Ако загубя подкрепата на парламента, тогава защо да правя реконструкцията на правителството? Затова чакам, готов съм, нашите граждани знаят, че ще има промени в правителството, но не е нормално да се прави реконструкция, ако правителството падне, може да се наложи да отидем на предсрочни избори, или да получим нов мандат от президента, не е ясно...Но първо Бундестагът трябва да изпрати послание“, повтори Заев. \r\n***  Вицепредседателят на косовския парламент Джавит Халити предупреди, че страната няма да избяга лесно от създаването на Общността на сръбските общини, съобщава електронното издание на прищинския ежедневник  Koha Ditore . \r\nКоментирайки скорошното изявление на президента Хашим Тачи относно националното обединение и възможната размяна на територии със Сърбия, Халити заяви, че страната се нуждае от обща позиция, а не от индивидуален подход към проблемите й.  \r\n„Мисля, че трябва да имаме държавна политика и тя трябва да бъде правена от всички, а не от отделно лице. Официалната позиция на държавата трябва да бъде ясна. Гражданинът трябва да я знае. Ако говорите тайно и подпишете нещо утре… последствията ще бъдат изключително тежки за страната\", увери Халити. \r\nСъгласно думите му, Конституционният съд на Косово е изявил позицията на страната по отношение на Общността на сръбските общини, „но ние подписахме с ЕС и Сърбия\" за създаването й. Халити предупреди, че Общността „може да се окаже най-лошото за страната\". \r\n***", "date": "2019.06.06", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/06/06/2666871/razgrad-kuche-e-othapalo-golyama-chast-ot-ustnata-na-35-godishna-zhena-v-selo-dryanovets.html", "text": "Куче, порода „Дого Аржентино“, е отхапало голяма част от устната на жена. Около 09.00 часа на 5 юни в село Дряновец животното нападнало движещата се по улицата 35-годишна жена, като я захапало по устните и предмишницата. Това съобщиха от  ОДМВР-Разград . Пострадалата е откарана в Спешно отделение на МБАЛ-Разград, откъдето е транспортирана в Русе. Кучето е собственост на 22-годишен младеж, който го оставил за отглеждане при баба си и дядо си в Дряновец. За случая е уведомен дежурен прокурор. Води се досъдебно производство по чл.325 В, ал.1 от НК.", "date": "2019.06.06", "title": "Разград: Куче е отхапало голяма част от устната на 35-годишна жена в село Дряновец"}
{"url": "http://www.focus-news.net/news/2019/06/06/2666872/api-do-18-yuni-dvizhenieto-mezhdu-km-0-i-km-3-na-am-hemus-shte-se-osashtestvyava-dvuposochno-v-platnoto-za-sofiya-poradi-remont-na-fugi.html", "text": "До 18 юни движението от км 0+790 до км 3+179 на АМ „Хемус“ ще се осъществява двупосочно в платното за София поради ремонт на фуги на моста над река Лесновска в платното за Варна. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да карат с повишено внимание и съобразена скорост, спазвайки пътната сигнализация.", "date": "2019.06.06", "title": "АПИ: До 18 юни движението между км 0 и км 3 на АМ „Хемус“ ще се осъществява двупосочно в платното за София поради ремонт на фуги"}
{"url": "http://www.focus-news.net/news/2019/06/06/2666860/ministar-vladislav-goranov-shtom-bsp-sa-reshili-da-pechelyat-pozitivi-s-temata-za-subsidiite-neka-da-vidim-kak-mozhe-da-se-pravi-politicheski-model-s-1-lv.html", "text": "Щом БСП са решили да печелят позитиви с темата за субсидиите – нека да видим как може да се прави политически модел с 1 лв. Това каза пред журналисти министърът на финансите Владислав Горанов, предаде репортер на  Агенция „Фокус“ .  \r\n„Винаги сме защитавали тезата, че партиите трябва да имат разумен и предвидим начин на финансиране, че да не изпадат в зависимости. Очевидно обаче политическата система е незряла и много лесно с популистки ходове можеш да обърнеш обществените настроения срещу модела“, посочи Горанов и подчерта, че по-добро от партиите няма измислено и те трябва да имат надежден механизъм за финансиране. „И след като колегите от БСП решават точно с тази тема да печелят позитиви, ние ще им предложим тази възможност. Винаги като министър на финансите съм защитавал, че партийните субсидии трябва да бъдат достатъчни, така че партиите да бъдат относително независими, да могат да финансират структурите си и определени политически действия. Но щом един референдум показа подобно настроение в българското общество, след като ние като политици успяваме да ги настроим срещу нас, нека да видим как може да се прави политически модел с 1 лв.“, коментира Горанов. Той посочи, че след като системните партии в парламента са започнали да играят несистемно, ГЕРБ ще покаже, че и тя може. \r\nЦветилена СИМЕОНОВА", "date": "2019.06.06", "title": "Министър Владислав Горанов: Щом БСП са решили да печелят позитиви с темата за субсидиите – нека да видим как може да се прави политически модел с 1 лв."}
{"url": "http://www.focus-news.net/news/2019/06/06/2666874/yaponskiyat-vestnik-globe-asahi-publikuva-material-posveten-na-n-v-tsar-simeon-ii.html", "text": "Японският вестник „Globe Asahi” публикува материал, посветен на Н. В. цар Симеон II - царят, прогонен от страната си на 9-годишна възраст; монархът, станал министър-председател – един драматичен живот. Това съобщиха от  пресофиса на  Н. В. цар Симеон II . В дворец насред огромна гора в покрайнините на София, един жизнен мъж на възраст ме посреща с „Добре дошли!“, поглежда ме в очите и фино се здрависва с мен. С изправена осанка и елегантно облечен, пред мен стои самият Симеон II и или Симеон Сакскобургготски – в миналото монарх на България. \r\nВъзкачва се на престола на 6-годишна възраст. \r\nБългарската царска фамилия е голяма и има родствени връзки дори с английската. Пред семейството е имало безброй възможности, но времето ги изпреварва. След внезапната кончина на баща му Цар Борис III, едва 6-годишен Симеон става Цар на България. Той разказва как за детското му съзнание е било шокиращо да започнат да се отнасят с него така, както довчера са се отнасяли с неговия баща. \r\nСлед края на Втората световна война България влиза в сферата на влияние на Съветския съюз и след референдум през 1946 г. става народна република. С премахването на монархията Царското семейство, заедно с 9-годишния Симеон, е принудено да напусне. И до днес той не може да заличи спомена за влизането на Съветската армия и екзекуцията на множество български политици. \r\nОттогава България влиза в Източния блок. Симеон отива в Египет, а след това в Испания, където развива активна дейност в сферата на бизнеса. Той си спомня как е приел мисълта, че вероятно повече нито той, нито децата му ще се върнат в България. \r\nАко беше станало както той си е представял, вероятно днес щеше да живее в спокойствие и разкош. Промяната в неговия житейски път обаче настъпва, когато се връща в родината, вече демократична България, на която става министър-председател. \r\nС падането на Берлинската стена идва голямата вълна на демократизация в Източна Европа. Реформите в България закъсняват и отчаяният народ с надежда посреща Симеон, който се завръща след половин век. Журналистът Тома Томов си спомня как той е бил приет като нов лидер, спасител, който олицетворява Европа и ще обедини българския народ. Така се създава партията „Национално движение Симеон Втори“ (НДСВ), която печели решителна победа на следващите парламентарни избори през 2001 г. По този начин се стига до изключителната ситуация, в която монарх застава начело на парламентарна република. \r\nНеговите достойни речи и изискани маниери печелят уважението на народа. По време на мандата си до 2005 г. той преструктурира икономиката и се подготвя за присъединяване към ЕС през 2007 г. От друга страна си спомня как по това време в България е имало толкова много проблеми, че не е било възможно да бъдат разрешени наведнъж. Появява се пропаст между представите на гражданите, които очакват драстично подобряване на живота, и реалността. Професорът по история Андрей Пантев анализира ситуацията и твърди, че първоначалните очаквания са твърде високи и поради това последва и разочарование. Това е причина и популярността на Царя като политик да спадне. Управляващата дотогава партия губи последващите избори, а Симеон предава щафетата на следващите управляващи. \r\nПопитахме го дали не съжалява за встъпването си в длъжност като министър-председател. Той откровено отговаря, че в известен смисъл има съжаления, тъй като е понесъл критики от различни хора и вероятно е развалил имиджа си. От друга страна обаче желанието му е било да не живее спокоен живот в двореца, далеч от народа, а именно обратното, така че за него е огромна чест, ако може да допринесе за страната си. \r\nСледвоенният комунизъм премахва монархията по същия начин и в съседна Румъния. След демократизацията кралското семейство получава известна подкрепа и се дава подемна сила на движението за съживяване на монархията. \r\nВ България, обаче, поради вече по-слабата популярност на Цар Симеон, подобно нещо не се случва. Режимът, действащ дълги години в България, набира сила, а и дясната популистка партия също се увеличава. Няма изгледи за изход от ситуацията на бедност спрямо другите членки на ЕС. \r\nБившият министър на културата Петър Стоянович (51), казва, че само Царят може да възпре амбициите на политиците и че монархията ще бъде полезна, ако е в равновесие с демокрацията. Той подчертава, че съществува мнение, според което „при монархията има риск глупак да наследи трона“, но „при изборите шансът да бъдат избрани глупаци е още по-голям“ .", "date": "2019.06.06", "title": "Японският вестник „Globe Asahi” публикува материал, посветен на Н. В. цар Симеон II"}
{"url": "http://www.focus-news.net/news/2019/06/06/2666876/pleven-dvizhenieto-po-pat-ii-13-byala-slatina-dolni-dabnik-v-uchastaka-ot-km-70-do-km-72-v-rayona-na-knezha-se-osashtestvyava-v-ednoto-platno-poradi-polagane-na-asfalt.html", "text": "Движението по път II-13 Бяла Слатина-Долни Дъбник в участъка от км 70+300 до км 72+100 в района на Кнежа се осъществява в едното платно поради машинно полагане на асфалт за срой до 10 юни. Това съобщиха  Радио „Фокус“  от Областно пътно управление – Плевен. Пътните настилки в областта са мокри, очакват се превалявания в следобедните часове. Температурите са между 23° и 26°. Движението по пътищата II-52 Свищов - Никопол в участъка на Деков - Бяла вода от км 71+500 до км 79+800, III-301 Левски – Асеновци от км 9+300 до км 11+700, III-303 Аспарухово – Градище в участъка на от км 7+100 до км 18+500,  III-304 Изгрев – Бацова махала - (Новачене-Дебово) в района на с. Изгрев при км 4+000,  III-3402 Пордим – Вълчи трън от км 19+100 до км 25+500, III-3501 Згалево – Каменец от км 11+500 до км 29+700  се  повишено внимание поради преместване на пътни знаци. Срокът е до 10 юни. Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът за изпълнението на ремонта е 11 юни. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от Луковит транзитно през Червен бряг към село Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на Долни Дъбник, град Искър, Кнежа, до село Чомаковци. Очаква се дейностите да приключат до 04 юли.", "date": "2019.06.06", "title": "Плевен: Движението по път II-13 Бяла Слатина-Долни Дъбник в участъка от км 70 до км 72 в района на Кнежа се осъществява в едното платно поради полагане на асфалт"}
{"url": "http://www.focus-news.net/news/2019/06/06/2666863/ministar-vladislav-goranov-sled-namalyavaneto-na-subsidiite-na-partiite-na-1-lv-ot-1-yuli-ikonomiyata-v-byudzheta-za-2019-g-shte-bade-mezhdu-16-i-18-mln-lv.html", "text": "След намаляването на субсидиите на партиите на 1 лв. за глас от 1 юли, икономията в бюджета за 2019 г. ще бъде около 16 млн. лв. Това каза пред журналисти министърът на финансите Владислав Горанов, предаде репортер на  Агенция „Фокус“ .  \r\n„Ние се страхуваме от зависимост, затова сме подкрепяли досега това ниво на партийни субсидии. Но след като колегите от другите партии не се страхуват, ние не сме по-лоши от тях, ще се справим“, заяви Горанов. „Колегите от БСП не намериха никакъв по-смислен повод да се върнат в парламента от това да си намалят субсидиите – добре, ще ги намалим“, каза още той.  \r\nФинансовият министър обясни, че вече е входирано в парламента изменение в Закона за бюджета за 2019 г., с което от 1 юли годишният размер на субсидията за всеки действителен глас се определя в размер на 1 лв. „След 1 юли – за второто полугодие, размерът на субсидията ще бъде така преизчислен, че да се получава точно по 1 лв.“, каза още той. Горанов обясни, че теоретично икономиите за бюджета биха възлезли на около 16-18 млн. лв. за 2019 г. „За следващите години – ако сега годишно са планирани около 38 млн. лв. на база на резултатите от последните избори, сега около 3 млн. лв. ще получават годишно партиите“, коментира той. \r\nЦветилена СИМЕОНОВА", "date": "2019.06.06", "title": "Министър Владислав Горанов: След намаляването на субсидиите на партиите на 1 лв. от 1 юли, икономията в бюджета за 2019 г. ще бъде между 16 и 18 млн. лв."}
{"url": "http://www.focus-news.net/news/2019/06/06/2666865/ministar-vladislav-goranov-dori-i-da-se-namali-ili-padne-danakat-varhu-knigite-tsenata-za-krayniya-potrebitel-nyama-da-se-promeni.html", "text": "Дори и да се намали или падне данъкът върху книгите, цената за крайния потребител няма да се промени. Това каза пред журналисти министърът на финансите Владислав Горанов, предаде репортер на  Агенция „Фокус“ .  \r\nВъв връзка с идеята за падане на ДДС върху книгите Горанов заяви, че този дебат предстои. „Аз винаги съм защитавал и това е била позицията на Министерството на финансите последователно в годините, че ДДС не трябва да е инструмент за правене на политика“, заяви Горанов. „И нашият модел за относително единна данъчна ставка по ДДС – защото имаме три ставки по ДДС. Нулева, 9% ставка, която се предлага за туристическото настаняване, и общата 20% ставка“, обясни финансовият министър и заяви, че по директива четвърта ставка не може да има. „Т.е. ако се коментира определена група стоки, които трябва да бъдат с различни ставки, трябва да бъдат позиционирани в една от трите възможни – 0, 9 и 20“, обясни той. \r\nГоранов посочи, че основният аргумент на Министерството на финансите и опитът показват, че няма гаранция и механизъм, с който променената ставка върху ДДС да стане в полза на потребителите. „Масово – в това число и в Гърция, за където колегите често дават пример, ефектът остава по средата. Не в масовия потребител, а в търговците и производителите. Т.е. очакването, че ако намалим с 10 пункта ДДС, цената ще намалее с 10 пункта е ирационално и гарантирам, че цените няма да паднат“, каза още той. \r\nФинансовият министър заяви, че все още няма решение за падане на ДДС върху книгите, но такъв дебат предстои да се води.  \r\nЦветилена СИМЕОНОВА", "date": "2019.06.06", "title": "Министър Владислав Горанов: Дори и да се намали или падне данъкът върху книгите, цената за крайния потребител няма да се промени"}
{"url": "http://www.focus-news.net/news/2019/06/06/2666878/sliven-politseyski-sluzhiteli-rabotyat-po-sluchay-na-umartvyavane-na-zhivotni.html", "text": "Полицейски служители на Районно управление на МВР-Сливен работят по случай на умъртвяване на животни. Това съобщиха от  ОДМВР-Сливен . На 5 юни, в 09.13 часа, е получен сигнал от жена на 41 години, която в района на пазара в квартал „Дружба“ в град Сливен,  е намерила торба с умъртвени по особено жесток начин 6 броя животни (котка с котенца). Впоследствие в същия квартал са намерени умъртвени още две котенца. На място е изпратена дежурна оперативна група и разследващ полицая. Извършени са процесуално следствени действия. Назначена е ветеринарна експертиза. Образувано е досъдебно производство по чл.325б ал.1 от НК.   \r\nРайонно управление на МВР-Сливен се обръща с молба за съдействие към гражданите, които имат информация по случая.", "date": "2019.06.06", "title": "Сливен: Полицейски служители работят по случай на умъртвяване на животни"}
{"url": "http://www.focus-news.net/news/2019/06/06/2666877/pernik-pritok-na-reka-erma-e-izlyazal-ot-koritoto-si-v-selo-mramor-zaleti-sa-prizemnite-etazhi-na-sgradi-v-10-dvora.html", "text": "Усложнена обстановка е регистрирана в община Трън вследствие на поройни дъждове от вчера. Дъжд с количество 11 - 12 л/кв. м е довел до излизане на приток на река Ерма от коритото му на територията на село Мрамор, община Трън. Това съобщиха от пресцентъра на  Областна администрация - Перник . Залети са приземните етажи на сгради в 10 двора, от които 8 със селскостопански постройки и два - с жилищни.  \r\nНад третокласния път водещ към село Мрамор се е активирало свлачище, с наноси от кал и дървета върху платното. До сутрешните часове на днешния ден пътят е почистен от Областното пътно управление (ОПУ) и екипи на Община Трън. Съобщава се и за наводнен трафопост в населеното място. Цяла нощ и към този момент екипи на ЧЕЗ, ОПУ, РДПБЗН са на място и работят в проблемните участъци. Няма бедстващи хора. Областният управител и кметът на Трън са в непрекъснат контакт.  \r\nЯзовирите в област Перник имат достатъчен свободен обем и са под постоянно наблюдение, по данни на ХТР-Перник при „Напоителни системи”, клон Струма-Места. Данните от изминалото денонощие са следните:  \r\n-      Яз. Ярловци - 12 л/кв. м;  \r\n-      Яз. Осломе - 10 л/кв. м;  \r\n-      Яз. Пчелина – 9 л/кв. м;  \r\n-      Яз. Извор – 3 л/кв. м;  \r\n-      Яз. Долна Диканя – 2 л./кв. м;  \r\nПо данни към 08.30 ч. наличният обем на яз. Студена е 12 994 000 куб. м при общ обем 25 200 000 куб. м.  \r\nВ останалите общини от област Перник няма сигнали за повишени водни нива и критични ситуации.", "date": "2019.06.06", "title": "Перник: Приток на река Ерма е излязъл от коритото си в село Мрамор, залети са приземните етажи на сгради в 10 двора"}
{"url": "http://www.focus-news.net/news/2019/06/06/2666869/gazeta-express-kosovo-ramush-haradinay-be-posreshtnat-s-nay-visoki-darzhavni-pochesti-v-berlin.html", "text": "Премиерът на Косово Рамуш Харадинай пристигна в Германия, където бе посрещнат с най-високи държавни почести. Очаква се в четвъртък той да се срещне с канцлера Ангела Меркел, пише прищинското издание Gazeta Express. \r\nСлед кацането си в Берлин, министър-председателят написа във „Фейсбук“, че ще обсъди с германските представители „важни въпроси от взаимен интерес“. В чест на Харадинай, наравно с германския и европейския се вееше косовския флаг. \r\nПосещението на косовския премиер в Берлин идва месец преди планираната среща на върха на Косово и Сърбия в Париж, домакини на която ще са канцлерът Меркел и френският президент Еманюел Макрон е част от усилията за постигане на окончателно споразумение между Белград и Прищина. \r\nВизитата на Харадинай се случва на фона на дебата за „корекция на границите“ между Сърбия и Косово, като идеята има подкрепата на президентите Александър Вучич и Хашим Тачи, докато министър-председателят е срещу нея, защото, по неговите думи, промяната на границите на Балканите ще доведе до нови трагедии. Мнението му подкрепя и канцлера Меркел. \r\nПревод и редакция:", "date": "2019.06.06", "title": "Gazeta Express (Косово): Рамуш Харадинай бе посрещнат с най-високи държавни почести в Берлин"}
{"url": "http://www.focus-news.net/news/2019/06/06/2666880/sliven-sistemen-narushitel-s-mnozhestvo-nakazaniya-e-zadarzhan-ot-politseyski-sluzhiteli-v-grad-nova-zagora-pri-opit-da-izbyaga.html", "text": "Системен нарушител с множество наказания е задържан от полицейски служители в град Нова Загора при опит да избяга. Това съобщиха от  ОДМВР-Сливен . На 5 юни в хода на специализирана операция на територията на Районно управление на МВР-Нова Загора полицейски екип е забелязал лек автомобил „Ауди А5“, управляван от добре познат на органите на реда водач. Предприемат действия по спиране на автомобила и извършване на проверка. Автомобилът се е движил по улица „Цар Освободител“ в град Нова Загора. След като забелязва полицейския автомобил, водачът прави опит да избяга през един от изходите на бензиностанция, която се намира на улицата, но пътят му е препречен от товарен автомобил. Водачът е криминално проявеният 26-годишен  М.М. от град Нова Загора. При проверката се установява, че автомобилът е с прекратена регистрация и свалени табели, след като в края на 2018 година М. М. е хванат да управлява след употреба на наркотици в град Стара Загора. За същото нарушение книжката му е отнета и той управлява в период на  лишаване. Поставил е немски транзитни регистрационни табели на автомобила, които са издадени за друго МПС. При проверката за употреба на наркотици той е показал положителна проба за амфетамин и метамфетамин. В автомобила полицейските служители намират топче, съдържащо суха листна маса, която при полевия тест е реагирала на марихуана. М. М. е задържан  за 24 часа. Той е осъждан за управление на МПС след употреба на наркотични вещества. \r\nПо случая е образувано досъдебно производство.", "date": "2019.06.06", "title": "Сливен: Системен нарушител с множество наказания е задържан от полицейски служители в град Нова Загора при опит да избяга"}
{"url": "http://www.focus-news.net/news/2019/06/06/2666883/burgas-dreven-egipet-shte-razkrie-za-parvi-pat-v-stranata-ni-chast-ot-svoite-tayni-ot-vremeto-na-faraonite-s-izlozhbata-tutankamon-edna-nedovarshena-lyubovna-istoriya.html", "text": "Древен Египет ще разкрие за първи път в страната ни част от своите тайни от времето на фараоните. Те ще бъдат представени с впечатляващата изложба \"Тутанкамон - една недовършена любовна история\", която гостува в Бургас това лято. Това съобщиха от пресцентъра на  Община Бургас . Експозицията ще бъде отворена от юли до септември в сградата на Държавната опера. Тя ще даде възможност на всеки посетител да се докосне до един свят, в който обществото е имало специално отношение към смъртта и живота в отвъдното. Изложбата представя гробницата на \"момчето цар\" Тутанкамон в оригиналния вид, в който е открита в Долината на царете през 1922 година от английския археолог Хауърд Картър. \r\nБлизо 100 артефакта ще представят с максимална точност единственото открито непокътнато царско погребение от Древен Египет. Те са част от няколко тематични къта, които разкриват атмосферата на царската гробница - \"Преддверието\" или \"Стаята на могъществото и властта\", \"Златният трон\" - наричан още \"Шедьовърът на стаята\", \"Погребалната камера\", \"Съкровищницата\" и \"Позлатеният олтар\". Имената им са подбрани в зависимост от разположението им в гробницата и функцията, която изпълняват в отвъдния живот. \r\n\"Тутанкамон - една недовършена любовна история\" е определяна от експерти като своеобразен мост към древните времена, които не спират да провокират учени от целия свят да търсят отговорите на много загадки.", "date": "2019.06.06", "title": "Бургас: Древен Египет ще разкрие за първи път в страната ни част от своите тайни от времето на фараоните с изложбата \"Тутанкамон - една недовършена любовна история\""}
{"url": "http://www.focus-news.net/news/2019/06/06/2666884/prof-georgi-mihaylov-bsp-lipsva-adekvatna-za-balgariya-transplantatsionna-aktivnost.html", "text": "Липсва адекватна за България трансплантационна активност, която е в пъти по-ниска, отколкото е в Европа. Липсва адекватно финансиране и организация за познаване на пациенти в мозъчна и сърдечна смърт на територията на страната. Това заяви народният представител от ПГ на „БСП за България“ проф. Георги Михайлов по време на изслушване на министъра на здравеопазването Кирил Ананиев, съобщиха от пресцентъра на  БСП . Според народния представител основният анализ трябва да бъде - какъв е статусът на мозъчна смърт по болничните заведения. „Липсва и оценка на лекарствената политика при трансплантациите. Няма нито дума и за клетъчна трансплантация. Ако България отговаря по някакъв начин на някакви изисквания в Европа по отношение на трансплантационната дейност, то е точно за клетъчни трансплантации. А те изобщо са подминати в представената програма“, каза още народният представител. Той заяви, че очаква от министъра в следващите месеци да направи усилия за много сериозна финансова обосновка. Проф. Михайлов припомни, че преди две години е предоставена програма за 10 млн. лв. на предишния министър за  реконструиране на центровете по клетъчна трансплантация. „Ако не отговорим на изискванията на ЕС, изобщо ще отпаднем. Имаме и срокове за влизане в „Евротрансплант“. Има Истанбулско споразумение, което строго следи проблемите за експорта на пациенти за трансплантация и това ограничава възможностите на България да развива това направление в медицината или да отпадне от картата на трансплантиране“, каза още народният представител. Той подчерта, че дебатът е трябвало да мине през здравна комисия, където да участват специалисти, а не направо през пленарна зала с изслушване на министъра.", "date": "2019.06.06", "title": "Проф. Георги Михайлов, БСП: Липсва адекватна за България трансплантационна активност"}
{"url": "http://www.focus-news.net/news/2019/06/06/2666885/afp-papa-frantsisk-shte-prieme-vladimir-putin-na-4-yuli.html", "text": "Предстоятелят на Римокатолическата църква папа Франциск ще приеме за аудиенция държавният глава на Руската федерация Владимир Путин, предава  AFP , като пояснява, че тя ще се състои на 4 юли. \r\n\"Светият отец ще приеме президента на Руската федерация, Владимир Путин... на този 4-ти юли\", обяви временният говорител на Ватикана Алесандро Гизоти. Тереза Герова", "date": "2019.06.06", "title": "AFP: Папа Франциск ще приеме Владимир Путин на 4 юли"}
{"url": "http://www.focus-news.net/news/2019/06/06/2666886/prof-boyan-durankev-ikonomist-ako-pri-yuzhen-potok-shtyahme-da-zavisim-samo-ot-rusiya-pri-turski-potok-se-poluchava-efektat-na-dvoyna-zavisimost-ot-rf-i-ot-turtsiya.html", "text": "Ако при „Южен поток“ България щеше да зависи само от Русия, при „Турски поток 2“ се получава ефектът на двойна зависимост – от РФ и от Турция. Това каза за сутрешния блок „Добро утро, България“ на  Радио „Фокус“  икономистът проф. Боян Дуранкев. Ефектът ще бъде много по-малък и ще се разпростре много по-малко върху българските потребители, заради по-високата цена и двойната политико-икономическа зависимост, обясни той. Нужна е по-голяма диверсификация на доставките, уточни проф. Дуранкев. „Когато няма големи ефекти, тогава на преден план отново излиза PR системата. Ще се изсипят благи приказки от страна на управляващите, но съществува един голям въпрос. „Южен поток“ беше спрян понеже се тълкуваше като политически проект, а „Северен поток 2“ – като чисто икономически проблем. Оказа се, че ние първо ще купуваме от Турция, която ще определя цените. Преди това Русия ще продава на Турция на неизвестни цени“, коментира проф. Боян Дуранкев. Той каза още, че трябва да има цялостна програма с ясни изпълнители и срокове. Трябва да се извърши преструктуриране на енергетиката и икономиката на страната, добави икономистът. Той определи проекта за АЕЦ „Белене“ като демоде на базата но новите технологии. Друг е въпросът доколко централата ще бъде сигурна от екологична гледна точка и пласмент, уточни проф. Дуранкев.  \r\nЕлеонора ЧОЛАКОВА", "date": "2019.06.06", "title": "Проф. Боян Дуранкев, икономист: Ако при „Южен поток“ щяхме да зависим само от Русия, при „Турски поток“ се получава ефектът на двойна зависимост – от РФ и от Турция"}
{"url": "http://www.focus-news.net/news/2019/06/06/2666870/ministar-vladislav-goranov-ministerstvoto-na-finansite-prez-poslednite-godini-ne-e-dalo-povod-za-otritsatelna-otsenka.html", "text": "Министерството на финансите през последните години не е дало повод за отрицателна оценка. Това каза пред журналисти министърът на финансите Владислав Горанов, предаде репортер на  Агенция „Фокус“ .  \r\nПопитан как ще коментира това, че от БСП искат оставката му във връзка с партийните субсидии, Горанов заяви: „Изключително съм поласкан, че това е основният политически фактор, който успя да върне една традиционно спазваща Конституцията и добрите демократични нрави партия в българския парламент. Но аз не мисля, че министърът на финансите или Министерството на финансите с работата си през последните години е дала повод за отрицателна оценка.“  \r\nГоранов посочи, че неслучайно статистиката на българските публични финанси е един от често изтъкваните поводи за устойчивост на българската държава. На въпрос какво ще стане с партиите, ако нямат пари да върнат субсидиите, Горанов обясни, че това не е разписано. „Затова и никога не сме стигали до тази крайно популистка теза, че партиите не трябва да бъдат финансирани. След като обаче 11 лв. на глас се струва на някой твърде много, да видим как ще се справим с 1 лв.“, коментира той. \r\nЦветилена СИМЕОНОВА", "date": "2019.06.06", "title": "Министър Владислав Горанов: Министерството на финансите през последните години не е дало повод за отрицателна оценка"}
{"url": "http://www.focus-news.net/news/2019/06/06/2666887/new-europe-portugalskata-politsiya-razbi-mezhdunarodnata-mrezha-za-trafik-na-hora.html", "text": "Португалските власти разбиха мрежата за трафик на хора след мащабна операция с обиски на домове, превозни средства на лица, свързани с организирана престъпна банда, съобщава електронното издание  New Europe . \r\nСъгласно разпространената информация, жертви на групировката са станали 20 жени, които са били продадени като сексуални робини в Европа. \r\nАрестуваните са изправени пред обвинения за пране на пари и трафик на хора, според имиграционната и граничната служба на Португалия. \r\nАкцията е кулминация на шестмесечно разследване на Интерпол в операция с кодово име El Pibe, според доклади. Националностите на жертвите не са разкрити от властите. Тереза Герова", "date": "2019.06.06", "title": "New Europe: Португалската полиция разби международната мрежа за трафик на хора"}
{"url": "http://www.focus-news.net/news/2019/06/06/2666879/menda-stoyanova-gerb-nyama-zakonovo-narushenie-v-opredelyaneto-na-razmera-na-subsidiite-a-tehnicheska-greshka.html", "text": "Няма законово нарушение в определянето на размера на субсидиите, а техническа грешка. Това каза народният представител от ГЕРБ Менда Стоянова по време на дебатите по промените в Закона за политическите партии, предаде репортер на  Агенция „Фокус“ . \r\n„В Закона за политическите партии пише, че общата сума, предвидена в бюджета, се разпределя пропорционално на получените гласове от всяка партия и коалиция. А общата сума, предвидена за субсидиране на политическите партии и субсидии, се определя ежегодно от бюджета, в зависимост от броя на действителните получени гласове на последните парламентарни избори, при които за 1 глас са предвидени 11 лв.“, припомни Стоянова. Тя посочи, че това е текст, който е факт и не е променян от 2005 г. „И по този начин са разпределяни субсидиите на всички партии и коалиции. И колегите от БСП са били тук и са получавали тези субсидии“, коментира тя. Стоянова посочи, че през 2016 г. в бюлетината се въведе квадратчето „не подкрепям никого“. Тя припомни, че тогава в дебатите Данаил Кирилов е предложил промяна с цел действителните гласове в това квадратче да не участват в общия размер на определянето на субсидиите. „Законово нарушение, разбира се, че няма. Ако има – то това по-скоро е техническа грешка, че от 2016 г. не е изключвана частта от това квадратче. Това всъщност е техническа некоректност“, каза още Стоянова. „Има техническа грешка при изчисляването на действителните гласове за 44-ото Народно събрание – това е факт, но няма грешка в закона“, подчерта отново тя. \"Значи БСП ни лук ял, ни лук мирисал, защото и те са получавали тази субсидия\", каза още тя. Стоянова посочи, че целта на внесения законопроект е текстовете да бъдат ясни и партиите да получават субсидия само и единствено за действителните гласове, дадени за тях. \"Така няма да има различни прочити от различни институции и свободни електрони на текстовете на закона\", заяви Стоянова. \r\nЦветилена СИМЕОНОВА", "date": "2019.06.06", "title": "Менда Стоянова, ГЕРБ: Няма законово нарушение в определянето на размера на субсидиите, а техническа грешка"}
{"url": "http://www.focus-news.net/news/2019/06/06/2666888/yambol-stroitelni-deynosti-po-dovarshvane-na-izgrazhdaneto-na-gradska-prechistvatelna-stantsiya-za-otpadachni-vodi-se-izvarshvat-v-grada.html", "text": "Строителни дейности по довършване на изграждането на Градска пречиствателна станция за отпадъчни води се извършват в Ямбол. Това съобщиха от пресцентъра на  Общината . Мерките се реализират по втора фаза на Интегрирания проект за воден цикъл на града - изграждане на ГПСОВ и довеждащ колектор, разширение и реконструкция на канализационната и водопроводна мрежа. При първата фаза на проекта бе изградена канализационната мрежа на кв. „Каргон“, подменени бяха водопроводи по цялото трасе, изградиха се каналните помпени станции. В допълнение бе изградена инфраструктура за довеждане на водите от целия град, включително и от индустриалната зона към бъдещото пречиствателно съоръжение. Целта е всички отпадъчни води от домакинствата и промишлените потребители да бъдат пречиствани преди вливането им в река Тунджа. Това ще подобри екологичната среда в града и региона и ще отговори на съвременните стандарти във ВиК-сектора. \r\nСтроителните дейности бяха възобновени през май с избрания нов изпълнител на обекта. Те включват довършване на градската пречиствателна станция и довеждаща инфраструктура, както и реконструкция на Колектор ІХ със съпътстващ водопровод по трасето му. \r\nОсвен по пречиствателната станция, намираща се южно от града, в момента се работи по един от участъците на Колектор ІХ – в района на Професионалната техническа гимназия „Иван Райнов“ (от моста към парка до кръстовището на улиците „Н. Петрини“ и „Българка“). Тъй като трасето на колектора преминава през ключови места в града, реконструкцията му се извършва на етапи. Цялата му дължина преминава през  улиците „Арда“, „Стилияна Параскевова“, „Константин Иречек“, крайречна алея зад ПГЗ „Ив. Райнов“, ул. „Българка“, след което се включва към съществуващата довеждаща инфраструктура. \r\nСрокът за изпълнение на всички строително-монтажни дейности е 300 календарни дни, след което има период от близо година на пробна експлоатация на пречиствателната станция, преди тя да бъде въведена в експлоатация.", "date": "2019.06.06", "title": "Ямбол: Строителни дейности по довършване на изграждането на Градска пречиствателна станция за отпадъчни води се извършват в града"}
{"url": "http://www.focus-news.net/news/2019/06/06/2666873/krum-zarkov-bsp-kogato-se-razbra-che-ima-problem-sas-subsidiite-samo-prokuraturata-reagira-adekvatno.html", "text": "Когато се разбра, че има проблем със субсидиите, само прокуратурата реагира адекватно. Това каза народният представител от БСП Крум Зарков по време на дебатите по промените в закона за политическите партии, предаде репортер на  Агенция „Фокус“ . „За пореден път Народното събрание е сезирано за проблем, който не беше сезиран от институции, а от медиите. И това е доста показателно. Още по-показателен е начинът, по който държавните органи и институциите реагират. Как реагираха като разбраха, че от 11 лв. субсидия по закон партиите и коалициите получават повече“, попита той и посочи, че Министерството на финансите веднага е посочило, че вината не е в него. „Министерски съвет пък внесе скоростно законопроект, който да потвърди хипотезата, че не е виновно Министерството на финансите, а неясен е бил законът. Като че ли единствено адекватно реагира прокуратурата“, заяви Зарков. Той посочи, че няма съмнение, че законодателят е искал да постанови по 11 лв. на действителен глас. „Защо обаче се получава друга формула, която излиза над тези 11 лв.? По думите на Менда Стоянова и Данаил Кирилов като че ли става ясно, че е било налице объркване между начина, по който се определя субсидията, и начинът, по който се разпределят мандатите“, коментира той. Зарков посочи, че погрешната практика за разпределянето на субсидиите обхваща периода 2016 г. до днес и изказа съмнение, че преди това явно е имало друга подобна практика. „Ако погледнем внимателно какво е заявила прокуратурата, ще видим, че по същество министърът на финансите си е свършил работата – реагирал е правилно, но защо той отказа да обяви, че има грешка в начина, по който се прилага законът? А казва, че всичко било наред, а ни кара да се занимаваме с безсмислени неща като днешното гласуване“, посочи той. \r\nЦветилена СИМЕОНОВА", "date": "2019.06.06", "title": "Крум Зарков, БСП: Когато се разбра, че има проблем със субсидиите, само прокуратурата реагира адекватно"}
{"url": "http://www.focus-news.net/news/2019/06/06/2666891/api-na-letishte-lesnovo-ne-se-izvarshva-testvane-na-tol-sistemata.html", "text": "На летище „Лесново” не се извършва тестване на тол системата. Това съобщиха от пресцентъра на  Агенция \"Пътна инфраструктура\"  (АПИ) по повод публикации в медиите.", "date": "2019.06.06", "title": "АПИ: На летище „Лесново” не се извършва тестване на тол системата"}
{"url": "http://www.focus-news.net/news/2019/06/06/2666893/nsi-prez-parvoto-trimesechie-na-2019-g-brutniyat-vatreshen-produkt-vazliza-na-24-656-mln-lv.html", "text": "През първото тримесечие на 2019 г. брутният вътрешен продукт (БВП) възлиза на 24 656 млн. лв. по текущи цени. Това съобщиха от  Националния статистически институт  (НСИ). Преизчислен в евро, БВП е съответно 12 606 млн., като на човек от населението се падат 1 801 евро. Сезонно изгладените данни показват растеж от 3.5% на БВП през първото тримесечие на 2019 г. в сравнение със съответното тримесечие на предходната година и 1.2% спрямо четвъртото тримесечие на 2018 година. \r\nПо предварителни данни произведеният брутен вътрешен продукт през първото тримесечие на 2019 г. възлиза на 24 656 млн. лв. по текущи цени. На човек от населението се падат 3 523 лв. от стойностния обем на показателя. При среден за тримесечието валутен курс от 1.722045 лв. за 1 щатски долар БВП възлиза на 14 318 млн. долара и съответно на 2 046 долара на човек от населението. Преизчислена в евро, стойността на БВП възлиза на 12 606 млн. евро, като на човек от населението се падат 1 801 евро. \r\nСъздадената от отраслите на националната икономика брутна добавена стойност през първото тримесечие на 2019 г. възлиза на 20 950 млн. лв. по текущи цени.  \r\nПрез първото тримесечие на 2019 г. относителният дял на аграрния сектор в добавената стойност на икономиката запазва равнището си от същото тримесечие на предходната година. Индустриалният сектор  намалява относителния си дял в добавената стойност на икономиката с 0.4 процентни пункта до 29.4%. Относителният дял на добавената стойност, реализирана от дейностите в сферата на услугите, се увеличава до ниво от 68.3% при 67.9% през съответния период на предходната година. \r\nЗа крайно потребление през първото тримесечие на 2019 г. се изразходват 83.2% от произведения БВП. Инвестициите (бруто образуване в основен капитал) формират 15.4% от произведения БВП. Външнотърговското салдо от стоки и услуги е положително. \r\nПрез първото тримесечие на 2019 г. БВП нараства спрямо предходното тримесечие с 1.2% според сезонно изгладените данни. Брутната добавена стойност в икономиката нараства с 0.7%. \r\nПо предварителни данни за първото тримесечие на 2019 г. крайното потребление нараства с 1.3%, а бруто образуването в основен капитал - с 0.2% спрямо предходното тримесечие. Износът на стоки и услуги увеличава равнището си спрямо предходното тримесечие според сезонно изгладените данни - с 1.9%, а вносът на стоки и услуги се увеличава с 1.5%. \r\nБВП нараства с 3.5% през първото тримесечие на 2019 г. в сравнение със същото тримесечие на предходната година според сезонно изгладените данни. \r\nПрез първото тримесечие на 2019 г. спрямо същото тримесечие на предходната година брутната добавена стойност се увеличава с 3.0%. Ръстът на брутната добавена стойност се определя основно от регистрираното нарастване при: Операции с недвижими имоти - 6.5%, Създаване и разпространение на информация и творчески продукти; далекосъобщения - 4.1%, Финансови и застрахователни дейности - 3.0%, Професионални дейности и научни изследвания; административни и спомагателни дейности - 2.9%, Търговия, ремонт на автомобили и мотоциклети; транспорт, складиране и пощи; хотелиерство и ресторантьорство - 2.5%. \r\nПо отношение на компонентите на крайното използване принос за регистрирания положителен икономически растеж имат колективното потребление на държавното управление - с ръст от 5.2%, индивидуалното потребление - с ръст от 4.9%, и бруто образуването в основен капитал - с ръст от 2.5%. Износът на стоки и услуги нараства с 5.1%, а вносът на стоки и услуги се увеличава с 3.9%.", "date": "2019.06.06", "title": "НСИ: През първото тримесечие на 2019 г. брутният вътрешен продукт възлиза на 24 656 млн. лв."}
{"url": "http://www.focus-news.net/news/2019/06/06/2666881/filip-popov-bsp-absurdno-e-da-se-obvinyava-bsp-za-tova-che-ministerstvoto-na-finansite-ne-si-e-svarshilo-rabotata-s-izchislyavaneto-na-subsidiite.html", "text": "Абсурдно е да се обвинява БСП за това, че Министерството на финансите не си е свършило работата с изчисляването на субсидиите.Това каза народният представител от „БСП за България“ Филип Попов по време на дебатите по промените в Закона за политическите партии, предаде репортер на  Агенция „Фокус“ . „Абсурдно е да се обвинява, която и да е политическа сила и най-вече БСП за това, че Министерството на финансите не си е свършило работата. Защото до 2016 г. преди квадратчето „на подкрепям никого“, законът е бил ясен“, заяви Попов. „Ясен е и след 2016 г. и след издадена заповед на министъра на финансите, която е въвела в заблуждение един директор на дирекция. И сега заради това ГЕРБ променя закона. Нима преди 2016 г. не е имало политически партии и коалиции? Имало е, но нямаше ГЕРБ с квадратчето „не подкрепям никого“ и министъра на финансите“, коментира той. \r\nОт своя страна, депутатът от левицата Пенчо Милков посочи, че това законодателство е излишно и всичко, което се случва, е „тотална излагация“. „И малките деца вече разбраха, че се получават 11 лв. за 1 получен глас. Законодателното решение, което разглеждаме днес, е грешно, защото текстът в момента е ясен“, каза още той.  \r\nЦветилена СИМЕОНОВА", "date": "2019.06.06", "title": "Филип Попов, БСП: Абсурдно е да се обвинява БСП за това, че Министерството на финансите не си е свършило работата с изчисляването на субсидиите"}
{"url": "http://www.focus-news.net/news/2019/06/06/2666895/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Португалските власти разбиха мрежата за трафик на хора след мащабна операция с обиски на домове, превозни средства на лица, свързани с организирана престъпна банда, съобщава електронното издание  New Europe . \r\nСъгласно разпространената информация, жертви на групировката са станали 20 жени, които са били продадени като сексуални робини в Европа. \r\nАрестуваните са изправени пред обвинения за пране на пари и трафик на хора, според имиграционната и граничната служба на Португалия. \r\nАкцията е кулминация на шестмесечно разследване на Интерпол в операция с кодово име El Pibe, според доклади. Националностите на жертвите не са разкрити от властите. \r\n***  Трябва ли Албания да бъде допускана в Европейския съюз? Тирана настоява, Брюксел изглежда няма нищо против, а Германия подкрепя преговорите за присъединяване на балканската държава, като подчертава големия й напредък в демократизацията. Но всъщност страната потъва в хаос. Тя се намира на кръстопът - към демокрация или към Република Мафия, пише германският вестник  BILD  в статия, озаглавена „Как мафията в Албания манипулира изборите“. В нея се отправят обвинения към правителството на премиера Еди Рама за връзки с мафията. За възможни такива на опозицията не се споменава и дума. \r\nСедмични масови протести, бягство от правоохранителните органи и прокуратурата, корумпирано полицейско ръководство, липса на Конституционен съд, съмнителен Върховен съд - Албания, освен в сферата на туризма, се намира в сериозна криза. \r\nЕдна от причините, която увлича масите в улични протести, е обвинението към управляващото правителство на премиера Еди Рама в Албания за масово купуване на гласове - с помощта и парите на наркомафията, управляваща страната. \r\nОт встъпването в длъжност на Рама, отглеждането на марихуана се е разпространило из цялата страна - освен контрабандата с наркотици, тя се е превърнала в най-важната индустрия в страната. А парите на наркотиците управляват държавата... \r\nBILD наскоро докладва за подслушван разговор, в който премиерът Рама пита регионален социолог дали всичко е уредено, както е договорено.  Реакцията на Тирана: BILD е подкупен, твърденията (въз основа на документи на албански и западноевропейски следователи) са напълно необосновани. Дори албанските следователи потвърдиха автентичността на записите. \r\nСега BILD разполага с данни за телефонни обаждания, които показват как преди изборите през 2017 г. един известен наркобарон купува гласове за Социалистическата партия на Рама. Той гарантира, че определен политик ще влезе в парламента. От редакцията привеждат шест записа на разговори в подкрепа на твърденията си.  \r\nТе са част от разследване на албанската полиция - т.нар. „Дело 339/1“. Звуковите документи са направени от албански следователи преди парламентарните избори през 2017 г. Според изследователите протоколите са само извадка от цяла колекция от записи, събрани през месеците през 2017 г. \r\nКонкретният случай е само един от десетките в Албания. Повечето от тях – заметени под килима до днес. Следователите, работещи по случаите, или са били принудени да затворят устите си, или са избягали в чужбина. \r\nВъпросният наркобарон е Мафиозо Астрит Авдилай, който според следователите е начело на банда от най-малко 44 души, движеща международната търговия с наркотици (кокаин и хероин) в района около пристанищния град Дуръс (Драч). Авдилай и братята му водят бандата от малкия град Шияк. \r\nЗа него усилието си заслужават: месеци след изборите той беше арестуван в хода на международни разследвани заедно с други членове на клана и двама от неговите братя. Самият Авдилай сега отново е на свобода - твърди, че има депресия, поради което не може да стои в затвора.  \r\nПротоколите показват как мафията се грижи даден политик да стане кандидат за Социалистическата партия. И накрая, как да се гарантира, че този политик и Социалистическата управляваща партия на Рамас също ще бъдат избрани. Кметът на социалистите в Дуръс, вторият по големина град в Албания, също участва в схемата. \r\nТака се оказва, че шефът на мафията, заедно с местни политици, кмета на родния му град и този на Дуръс се обединяват около бъдещ член на Социалистическата партия, след което купуват и организират гласове за него.  \r\nДуръс и другият пристанищен град Вльора са от решаващо значение за мафията: според следователите кокаинът и хероинът влизат в Албания именно през тези пристанища. Оттам наркотиците - включително марихуана, отглеждана в Албания - се вкарват контрабандно в Италия и в Северна и Централна Европа. Печалбите са гигантски. \r\nИ тези печалби трябва да бъдат осигурени. Както бившият министър на правосъдието на Албания заяви пред BILD, има съюз между политиката и мафията в Албания: политиката осигурява бизнес, гласовете на мафията, а тя на свой ред инвестира парите от наркотици в недвижими имоти и политици, които обръщат поглед от трафика на наркотици и прането на пари. В клановата система на Албания отглеждащите марихуана са щастливи избиратели, ако правителството осигури заплатите им. \r\nВсичко това не е необичайно в много от балканските държави и сред предшествениците на Рама в Албания - но системата беше усъвършенствана като национална програма по време на неговото управление. Двама вътрешни министри вече бяха освободени. И двамата бяха заподозрени, че са част от наркобанди. В момента е обвиняем е и бившият вътрешен министър Самир Тахири. Рама и неговият екип традиционно отричат обвиненията.  \r\nДори и самият Рама се счита за човек с най-близки връзки с наркомафията: западните следователи и албанската опозиция го обвиняват, че е купен с пари от наркотици. \r\nКато доказателство за това може да се приеме запис от телефонен разговор от 11 септември 2016 г., когато Рама звъни на ръководител на регионален избирателен орган, за да провери дали всичко е уредено за изборите „както бе обсъдено\". Отговорът на местния кандидат: „Да, шефе, всичко е обсъдено.\" \r\nБившият министър на правосъдието Манджани, уважаван професор по право заяви пред BILD: „Различни международни организации потвърдиха, че е имало масово купуване на гласове\". Според него Рама и мафията са ръка за ръка. „Правителството защитава мафията и позволява да върти наркобизнеса са. В замяна бандите и клановете купуват гласовете на избирателите за правителството. \r\nРама отрича всичко това. Той вижда себе си като жертва на заговор.  \r\n*** Администрацията на Тръмп тайно е одобрила прехвърлянето на ядрени технологии в Саудитска Арабия след убийството на Джамал Хашоги, без да информира Конгреса, пише британският вестник  The Times . \r\nПървият трансфер е подписан 16 дни след убийството на журналиста в саудитското консулство в Истанбул през октомври, а вторият - през февруари. Смъртта на Хашоги  заплашва да навреди на отношенията на Саудитска Арабия с Вашингтон и западните съюзници. \r\nПодробности за сделките бяха разкрити от Тим Кейн, сенатор от Демократическата партия във Вирджиния, където живееше Хашоги. \r\nПрез миналия месец президентът Тръмп обяви национално извънредно положение заради напрежението с Иран за да заобиколи Конгреса, който задържа продажбата на оръжия на стойност 8,1 милиарда долара за Саудитска Арабия, Обединените арабски емирства и Йордания. \r\nНякои американски законодатели се притесняват от упражняването на изпълнителните правомощия от страна на Тръмп и от неговите усилия да заобикаля Конгреса по деликатни сделки във външната политика. Други изразиха опасения, че продължаването на споделянето на ядрената технология с Рияд ще засили напрежението в региона в момент, когато Саудитска Арабия е открита не само за изграждане на централи за ядрена енергия, но и за придобиване на оръжие. \r\n***", "date": "2019.06.06", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/06/06/2666896/kyustendil-izlozhbata-nevrokopska-sveta-mitropoliya-shte-bade-predstavena-v-muzeen-kompleks-sveti-georgi.html", "text": "Изложбата „Неврокопска Света митрополия” ще бъде представена в музеен комплекс „Свети Георги” в Кюстендил. Това съобщи за  Радио „Фокус” – Кюстендил  Валентин Дебочички, директор на Регионален исторически музей – Кюстендил. Изложбата ще бъде открита от 17.00 часа. Експозицията е посветена на 125-годишнината от учредяването на Неврокопската Света митрополия и 175-годишнината от изграждането на църквата „Въведение Богородично” в Благоевград. Състои се от фотодокументална част и материали от фонда на музея.Представени са църковни одежди на първия Неврокопски митрополит Иларион, богата църковна утвар, икони, богослужебна книжнина, документи от храмове в епархията. \r\nВенцеслав ИЛЧЕВ", "date": "2019.06.06", "title": "Кюстендил: Изложбата „Неврокопска Света митрополия” ще бъде представена в музеен комплекс „Свети Георги”"}
{"url": "http://www.focus-news.net/news/2019/06/06/2666897/varna-dvizhenieto-po-avtomagistrala-hemus-ot-km-375-do-km-384-tryabva-da-se-osashtestvyava-s-povisheno-vnimanie-poradi-ryazane-na-hrasti-i-rachno-kosene.html", "text": "Движението по автомагистрала „Хемус” от км 375 до км 384 трябва да се осъществява с повишено внимание поради рязане на храсти и ръчно косене. Това съобщиха за  Радио „Фокус“ – Варна  от Агенция „Пътна инфраструктура“. Ремонтни дейности по асфалтовата настилка се извършват от пътен възел (п.в.) „Млада Гвардия“ до „Ветрино“ от км 380 до км 386, като преминаването се осъществява съобразно временната организация за движение. Двупосочно в платното за Варна се извършва и движението в участъка от п.в. „Повеляново“ до „Слънчево” от км 406 до км 416 поради ремонтни дейности. Ограничено е качването в посока София от п.в. „Слънчево“ и слизането в посока Слънчево и Тополи на същото място, като движението е пренасочено по път I-2 Русе – Варна. Забранено е преминаването на МПС с маса над 10 тона по път I-9 в участъка Кранево – Варна при км 83. Обходен маршрут е Кичево – Оброчище. Почистване и косене около пътното платно се извършва в няколко участъка от път I-9 Златни пясъци – Варна. С повишено внимание трябва да се движат водачите от км 83 до км 88, където до 8 юни се извършва косене на трева и рязане на храсти. Също до 8 юни почистване на отводнителни шахти се осъществява от км 97 до км 100. Движението е сигнализирано с пътни знаци. Движението в участъка комплекс „Ален мак“ – Варна от км 90 до км 100 трябва да се осъществява с повишено внимание поради косене на тревни площи. Водачите да се движат с повишено внимание и съобразена скорост по път III-2902 Панорама — Куманово при км 11 поради неравности на асфалтовата настилка. В участъка е въведено скоростно ограничение до 30 км/час. \r\nБояна АТАНАСОВА", "date": "2019.06.06", "title": "Варна: Движението по автомагистрала „Хемус” от км 375 до км 384 трябва да се осъществява с повишено внимание поради рязане на храсти и ръчно косене"}
{"url": "http://www.focus-news.net/news/2019/06/06/2666898/sliven-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в Сливенска област, съобщиха от  Областното пътно управление . Движението е натоварено. \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение при км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.06.06", "title": "Сливен: Сухи и нормално проходими са пътищата в областта"}
{"url": "http://www.focus-news.net/news/2019/06/06/2666899/kyustendil-obshtestvena-diskusiya-na-tema-patna-bezopasnost-shte-se-provede-v-grada.html", "text": "Обществена дискусия на тема „Пътна безопасност” ще се проведе в Кюстендил. Това каза пред  Радио „Фокус” – Кюстендил  Васил Иванов, обществен посредник за община Кюстендил. Дискусията е насрочена за 17.30 часа в залата на Възрожденското училище. На нея са поканени да присъстват представители на Института по пътна безопасност – София, на Общинската комисия по безопасност на движението, на Съюза на българските автомобилисти и на Областно пътно управление – Кюстендил. В рамките на дискусията ще бъдат обсъдени конкретни казуси, свързани с пътната безопасност. Ще бъдат дискутирани и въпроси, които ще бъдат поставени по време на срещата. \r\nВенцеслав ИЛЧЕВ", "date": "2019.06.06", "title": "Кюстендил: Обществена дискусия на тема „Пътна безопасност” ще се проведе в града"}
{"url": "http://www.focus-news.net/news/2019/06/06/2666901/vitseprezidentat-iliyana-yotova-pozdravi-balgarite-v-ukrayna-za-traditsionniya-sabor-kubrat-sabira-potomtsite-si.html", "text": "Вицепрезидентът Илияна Йотова изпрати поздравителен адрес до традиционния събор „Кубрат събира потомците си“, който се провежда за 19-и път в село Мала Перешчепина, Украйна. Това съобщиха от  прессекретариата на държавния глава . \r\nОрганизатор на събора е Дора Костова – главен редактор на Всеукраинския държавен вестник на българите в Украйна „Роден край“. В събитието участват наши сънародници от Украйна и България. През годините се е превърнало в традиция и участието на представители на други етноси.  \r\nВ приветствието си вицепрезидентът изтъква големия принос на вестник „Роден край“ за съхраняването на българските корени, за опазването на българския език и за популяризирането на българската история. „Закърмени сме с легендата за снопа пръчки и със сърцата си пазим заръката на великия хан Кубрат: „Ако останете единни в съгласие и любов, никога вашите врагове не ще ви победят“. Тези думи са нашето общочовешко наследство и ключ към всеки успех. От единението извират силата и несломимостта на българския дух“, подчертава Илияна Йотова.", "date": "2019.06.06", "title": "Вицепрезидентът Илияна Йотова поздрави българите в Украйна за традиционния събор „Кубрат събира потомците си“"}
{"url": "http://www.focus-news.net/news/2019/06/06/2666882/epoka-e-sot-kosovo-sreshtata-merkel-haradinay-e-chast-ot-podgotovkata-na-pregovorite-v-parizh.html", "text": "Електронното издание на прищинския ежедневник  Epoka e Sot  публикува интервю с политическия анализатор Шкелзен Маличи, който пояснява, че срещата на премиера Рамуш Харадинай с германския канцлер Ангела Меркел е много важна и е част от подготовката за срещата на върха в Париж през юли. \r\n„За разлика от Берлин преди месец, когато нищо конкретно не бе договорено, в Париж се цели да се постигне формула за продължаване на диалога между Косово и Сърбия. Това изисква страните да смекчат позициите си, което обуславя продължаването на диалога”, подчерта Малики. \r\n„От известно време се говори за подписана съвместна декларация, внимателно изготвена за платформата, която предоставя възможност за историческо помирение в Косово, основано на политически принципи, приемливи за двете страни“, разкри политическият анализатор. Той  допълни, че тази декларация ще позволи отмяната на 100—процентовите мита за внос на сръбски стоки в Косово ще проправи пътя за признаването му от страна на Сърбия. Тереза Герова", "date": "2019.06.06", "title": "Epoka e Sot (Косово): Срещата Меркел-Харадинай е част от подготовката на преговорите в Париж"}
{"url": "http://www.focus-news.net/news/2019/06/06/2666902/obshtina-sliven-i-prez-yuni-prodalzhavat-initsiativite-detska-gradina-za-roditeli.html", "text": "И през юни продължават инициативите „Детска градина за родители“. Това съобщиха от пресцентъра на  Община Сливен . Като част от тях родители на деца до 7 години участваха в дискусия на тема „Самооценката. Да научим децата да се приемат реалистично.”. Следваща среща ще се проведе на 20 юни в Общностен център-Сливен. \r\nТемата ще бъде: „Семейството. Ролята и отношенията в семейството във възпитанието на детето.” \r\nСъбитията се организират от Общностен център-Сливен към услугата „Семейно консултиране и подкрепа” по проект „Предоставяне на интегрирани услуги за ранно детско развитие в Общностен център за деца и семейства Сливен”, финансиран от ОП „Развитие на човешките ресурси“, съфинансирана от Европейския съюз чрез Европейския социален фонд.", "date": "2019.06.06", "title": "Община Сливен: И през юни продължават инициативите „Детска градина за родители“"}
{"url": "http://www.focus-news.net/news/2019/06/06/2666890/korneliya-ninova-bsp-pravitelstvoto-na-borisov-poluchi-zvuchni-shamari-ot-partnyorite-si-v-es-holandskiyat-vanshen-ministar-kaza-che-ne-ni-iskat-v-shengen-zaradi-koruptsiya.html", "text": "Правителството на Борисов получи звучни шамари от партньорите си в ЕС –  холандският външен министър каза, че не ни искат в Шенген заради корупция. Това каза лидерът на БСП Корнелия Нинова в декларация от името на парламентарната група, предаде репортер на  Агенция „Фокус“ . \r\n„Искам да поставя на вниманието на депутатите въпрос за държавата. Три думи – тревога, подмяна и отговорност. Тревога от факта, че вчера правителството на Бойко Борисов,а чрез него и България, получи два много звучни шамар.  Вчера холандският външен министър открито заяви, че не ни искат в Шенген заради корупция“, каза Нинова. Тя посочи, че по същото време е излязъл и един европейски доклад. „И тук поставям на вниманието думата подмяна. Това е най-тежкият доклад, който България получава в ЕС. Г-н Борисов казва: „Бизнес средата в България е най-добрата“. Европейският доклад: „Средата в България е слаба, има корупция“, посочи Нинова и подчерта, че същото важи и в други сектори, сред които образование, здравеопазване и инвестиции. „И най-болезненият въпрос са доходите и неравностите. Европа казва, че социалното изключване в България е значително най-високото в ЕС. А премиерът казва, че българите са забогатели и затова отиват на почивки в Гърция. И най-голямата му гордост – пътищата, в които потънаха милиони, са оценени от Европа, че обхватът и качеството на инфраструктурата у нас остават под средното ниво“, обясни Нинова.  \r\nТя посочи, че работата на опозицията е да открива тези проблеми и да ги критикува. „Предлагахме алтернатива – това е нашата отговорност и ние си свършихме работата. Къде е вашата отговорност? Г-н Борисов и днес не намери кураж да премине тази врата и да застане пред нас. Г-н Борисов, защо след 10 години управление докарахте държавата до това състояние – и това не е оценка само на опозицията, но и на вашите партньори от ЕС“, коментира Нинова и посочи, че БСП иска отговори и политическа отговорност. \r\nЦветилена СИМЕОНОВА", "date": "2019.06.06", "title": "Корнелия Нинова, БСП: Правителството на Борисов получи звучни шамари от партньорите си в ЕС –  холандският външен министър каза, че не ни искат в Шенген заради корупция"}
{"url": "http://www.focus-news.net/news/2019/06/06/2666903/irena-sokolova-oblasten-upravitel-na-pernik-osigureno-e-24-chasovo-nablyudenie-na-yazovirite-na-teritoriyata-na-oblast-pernik.html", "text": "Осигурено е 24-часово наблюдение на язовирите на територията на област Перник. Това каза за информационния блок „Добър ден“ на  Радио „Фокус“  Ирена Соколова, областен управител на Перник. Към момента само в община Трън и регистрирана усложнена обстановка след проливните дъждове вчера. „Снощи беше получен сигнал, че в село Мрамор вследствие на дъждовете от 11-12л./кв.м.  има излязла река от коритото. Това е приток на река Ерма. Залети са приземни етажи на две обитаеми къщи, останалите залети дворове са на вили. Започнаха отводнителни и възстановителни дейности. Усложнената обстановка беше и по повод на това, че в участък от 2 км. по пътя за село Мрамор беше залят от кални наноси и дървета вследствие на активирал се свлачищен процес. Не е голям и още снощи кметските екипи, заедно с екипи на Областно пътно управление, отстраниха част от наносите. Действията продължават и ден, така че изцяло да бъде освободено пътното платно“, обясни Ирена Соколова. Той каза още, че ситуацията е била непредизвестена, защото водата се е стичала от склона на планината. Анализират се причините към момента, обясни тя, като уточни, че участъкът никога не е считан като критичен.  \r\nЕвелина БРАНИМИРОВА", "date": "2019.06.06", "title": "Ирена Соколова, областен управител на Перник: Осигурено е 24-часово наблюдение на язовирите на територията на област Перник"}
{"url": "http://www.focus-news.net/news/2019/06/06/2666904/burgas-odmvr-izdirva-70-godishniya-georgi-grigorov-zaychev-ot-selo-izvor.html", "text": "ОДМВР – Бургас издирва 70-годишния Георги Григоров Зайчев от село Извор, който напуснал дома си на 4 юни т. г. преди обед и до момента няма никакви данни за местонахождението му. Това съобщиха от  ОДМВР – Бургас . \r\nMъжът е на видима възраст 65 – 70 години, с ръст около 161 см, сини очи, с челно оплешивяване, придвижвал се е с бастун. \r\nОДМВР – Бургас призовава всички граждани, разполагащи с някаква информация относно местонахождението на Георги Зайчев, да съобщят незабавно на тел. 112 или в най-близкото поделение на МВР.", "date": "2019.06.06", "title": "Бургас: ОДМВР издирва 70-годишния Георги Григоров Зайчев от село Извор"}
{"url": "http://www.focus-news.net/news/2019/06/06/2666894/parlamentat-prie-na-parvo-chetene-zakonodatelni-promeni-za-subsidiyata-na-partiite-i-koalitsiite.html", "text": "Парламентът прие единодушно със 170 гласа „за“ промени в Закона за политическите партии, предаде репортер на  Агенция „Фокус“ . Законопроектът е внесен от Министерски съвет и с него се предлагат промени, които да прецизират правилата за формиране и разпределение на държавната субсидия, както и да регламентират отношенията във връзка с прилагането на закона в предходни години. Според вносителите с приемането на текстовете няма да бъдат необходими допълнителни бюджетни средства, като ще се направи икономия на бюджетни средства и субсидиите ще се фиксират в размера от 11 лв. за действително получения от партията или коалицията глас. При така предложената промяна общият размер на държавната субсидия за политическите партии и коалиции за една година ще бъде намален с 6,5 млн. лв, като икономията би възлязла на 14,5 млн. лв., ако този начин на изчисляване на общия размер на държавната субсидия за политическите партии и коалиции бъде отнесен за периода от 26 май 2016 г. до изплатената към 30 април 2019 г. субсидия. \r\nЦветилена СИМЕОНОВА", "date": "2019.06.06", "title": "Парламентът прие на първо четене законодателни промени за субсидията на партиите и коалициите"}
{"url": "http://www.focus-news.net/news/2019/06/06/2666908/aktsenti-v-predavaneto-ekologichen-rezonans-na-radio-fokus.html", "text": "Министерският съвет прие Националната програма за подобряване качеството на атмосферния въздух 2018-2024 г. Тя предлага мерки, насочени към основните сектори, които причиняват замърсяване с фини прахови частици – битово отопление и транспорт. Очаква се програмата да подпомогне общините в прилагането на политики и мерки на национално ниво за решение на проблема. Гост в предаването  „Екологичен резонанс“  на  Радио „Фокус“  ще бъде министърът на околната среда и водите Нено Димов. \r\nГрад Бургас е домакин на Шестата Международна конференция с младежка сесия „Екологично инженерство и опазване на околната среда“. Учени от три континента обсъждат екологията в Морското казино в града. Съорганизатори са университет „Проф. д-р Асен Златаров“ и Института по Микробиология на БАН.  Повече за събитието ще научим от проф. Валентин Ненов, зам.-ректор по научноизследователската дейност към университета „Проф. д-р Асен Златаров“ в Бургас. Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова", "date": "2019.06.06", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/06/06/2666906/sport-neymar-propuska-kopa-amerika.html", "text": "Бразилската звезда Неймар няма да участва в турнира „Копа Америка“, на който страната е домакин. 27-годишният нападател получи контузия на десния глезен при победата с 2:0 над Катар в контролна среща, играна тази нощ на стадион \"Мане Гаринча\" в столицата Бразилия. Направеният спешен медицински преглед показа, че Неймар има сериозно увреждане на връзките и няма да успее да се възстанови навреме за „Копа Америка“. \r\nЗаместник на звездата сред избраниците на селекционера Тите ще бъде Висиус Жуниор от Реал (Мадрид). С по-малки шансове е Лукас Моура от Тотнъм. \r\nКонтиненталният шампионат на Южна Америка ще се проведе от 14 юни до 7 юли.", "date": "2019.06.06", "title": "Спорт: Неймар пропуска „Копа Америка“"}
{"url": "http://www.focus-news.net/news/2019/06/06/2666907/valeri-simeonov-nfsb-premierat-e-izpalnitelna-vlast-i-nyama-rabota-v-narodnoto-sabranie-da-kazva-na-deputatite-kakvo-da-pravyat.html", "text": "Премиерът е изпълнителна власт и няма работа в Народното събрание и да казва на депутатите какво да правят. Това каза пред журналисти в парламента лидерът на НФСБ Валери Симеонов, предаде репортер на  Агенция „Фокус“ . Симеонов коментира предложението на премиера Бойко Борисов държавната субсидия за партиите да се намали от 11 лв. на 1 лв. „С ограничението на 1 лв. възможността за издръжка на една по-голяма партия се намалява изключително много и фактически е невъзможно“, заяви той. \r\nЦветилена СИМЕОНОВА", "date": "2019.06.06", "title": "Валери Симеонов, НФСБ: Премиерът е изпълнителна власт и няма работа в Народното събрание да казва на депутатите какво да правят"}
{"url": "http://www.focus-news.net/news/2019/06/06/2666900/valeri-simeonov-nfsb-shte-podkrepim-namalyavaneto-na-subsidiyata-no-nastoyavame-da-ima-tekstove-koito-da-davat-vazmozhnost-za-ofitsialno-finansirane-na-partiite.html", "text": "Ще подкрепим намаляването на субсидията, но настояваме да има текстове, които да дават възможност за официално финансиране на партиите. Това каза пред журналисти в парламента лидерът на НФСБ Валери Симеонов, предаде репортер на  Агенция „Фокус“ . \r\nСимеонов коментира предложението на ГЕРБ за намаляване на субсидиите на партиите от 11 лв. на 1 лв. „Най-голямата опасност е, че тогава партиите ще паднат в ръцете на големи, скрити и задкулисни икономически играчи. Т.е. както се казва – олигархията“, посочи Симеонов. „Предложението за намаляването на субсидията ще го подкрепим – това е естествено. Но трябва да има и текстове, които да дават възможност за официално финансиране на партиите. Защото не виждам какво лошо има в това например телевизия СКАТ да помага на НФСБ, както е било и преди – официално, заявява се, декларират се сумите. Защото другото е залитане към популизма. За съжаление, залитането не е само на извън политически или извън парламентарни играчи, а го правят и големи партии“, заяви Симеонов. \r\nЦветилена СИМЕОНОВА", "date": "2019.06.06", "title": "Валери Симеонов, НФСБ: Ще подкрепим намаляването на субсидията, но настояваме да има текстове, които да дават възможност за официално финансиране на партиите"}
{"url": "http://www.focus-news.net/news/2019/06/06/2666892/parlamentat-othvarli-predlozhenieto-na-volya-darzhavna-subsidiya-da-se-predostavya-samo-na-parlamentarno-predstavenite-partii-i-koalitsii.html", "text": "Парламентът отхвърли с 9 гласа „за“, 80 „против“ и 77 въздържали се предложението на ПП „Воля“ за промени в Закона за политическите партии, предаде репортер на  Агенция „Фокус“ . С предложените изменения се предвиждаше държавна субсидия да се предоставя само на политически партии и коалиции, които са парламентарно представени. Според вносителите въвеждането на промяната щеше да доведе до спестяване на бюджетни разходи и тяхното използване в други държавни сектори. \r\nЦветилена СИМЕОНОВА", "date": "2019.06.06", "title": "Парламентът отхвърли предложението на „Воля“ държавна субсидия да се предоставя само на парламентарно представените партии и коалиции"}
{"url": "http://www.focus-news.net/news/2019/06/06/2666909/dobrich-kavarna-e-ofitsialen-nositel-na-titlata-evropeyski-grad-na-sporta-za-2020-godina.html", "text": "С огромно удоволствие Община Каварна съобщава, че Каварна е официален носител на титлата Европейски град на спорта за 2020 година. Това стана ясно след получено писмо от президента на ACES EUROPE, Жан Франко Лупатели. Това съобщиха от пресцентъра на  Община Каварна . „Имаме честта да обявим Каварна за Европейския град на спорта за 2020. Поздравления за наградата, защото вашият град е наистина добър пример за спорта, който е инструмент за здраве, интеграция, образование и уважение, които са и основните цели на ACES Europe. Също така сте разработили примерна спортна политика с хубави съоръжения, програми и дейности“, се посочва в писмото. \r\nОфициалната титла ще бъде връчена на Каварна на Гала церемонията на ACES EUROPE в Европейския парламент в Брюксел през ноември 2019 година.", "date": "2019.06.06", "title": "Добрич: Каварна е официален носител на титлата Европейски град на спорта за 2020 година"}
{"url": "http://www.focus-news.net/news/2019/06/06/2666911/prof-d-r-dimitar-stoykov-predsedatel-na-organizatsionniya-komitet-na-natsionalnata-konferentsiya-po-hirurgiya-v-pleven-pri-nas-sa-predstaveni-vsichki-vodeshti-universitetski-kliniki-v-balgariya.html", "text": "В Националната конференция по хирургия, която се провежда успоредно със сестринска сесия за специалистите по здравни грижи в Плевен, са представени всички водещи университетски клиники в България. Това каза за  Радио „Фокус“  след официалното откриване на форума проф. д-р Димитър Стойков, председател на организационния комитет на събитието, което се организира от Българско хирургическо дружество и Медицински университет - Плевен. „Смея да твърдя, че вече имаме опит в организирането на подобни събития. Тази година отговорностите бяха по-големи поради 45-годишнината на университета.  При нас са представени всички водещи университетски клиники в България. По този начин рязко се увеличи и нивото на конференцията“, заяви проф. д-р Стойков. По думите му участието на авторитети като чл. кор. проф. Григор Горчев и др. автоматично повишава нивото на събитието. „За пръв път в Плевен провеждаме събитие съвместно със специалисти по здравни грижи. Те са дясната ни ръка, заедно са с нас непрекъснато в работния процес. Тяхната сесия протича успоредно на нашата хирургическа във фармацевтичен факултет“, допълни проф. Стойков.  \r\nТой отбеляза също, че първото впечатление на всички гости на форума е отлично. „Не става въпрос само за това, че сме домакини. Хирурзите обикновено са искрени, точни, понякога и болезнено искрени. Оценките за сега са ласкави, дано и след приключване на конференцията останат такива. След конференцията ще излязат два документа. Единият е тематична монография „Остър хирургичен корем“. В нея ще бъдат включен всички пленарни доклади. Ще я отпечатаме и ще дадем възможност на колегите да я ползват. Това е важно особено за младите колеги, всичко ще бъде събрано на едно място. Вторият документ е консенсус на специалистите по здравни грижи, който ще бъде приет. За него ще преценим как да подходим и дали да отпечатаме“, каза проф. д-р Стойков. По думите му конференцията върви много добре. „Искам да подчертая и участието на проф. Коруков, председател на Българското хирургично дружество. Той също има доклад за един от най-големите проблеми по темата. Докладите са изключително интересни. Имаме и посещение на Панорама „Плевенска епопея“ и гала вечеря, надявам се, че и социалната програма ще удовлетвори гостите ни“, посочи проф. д-р Стойков.  \r\nВиолета КРЪСТЕВА", "date": "2019.06.06", "title": "Проф. д-р Димитър Стойков, председател на организационния комитет на Националната конференция по хирургия в Плевен: При нас са представени всички водещи университетски клиники в България"}
{"url": "http://www.focus-news.net/news/2019/06/06/2666914/izlozhbata-140-godini-mvr-i-25-godini-mezhdunarodna-politseyska-asotsiatsiya-sektsiya-balgariya-shte-bade-predstavena-na-10-yuni-v-muzeya-na-mvr.html", "text": "Изложбата  „140 години МВР и 25 години Международна полицейска асоциация – Секция България“ ще бъде представена от 11.00 часа на 10 юни в Музея на МВР на ул. „Лавеле“ №30. Това съобищиха от пресцентъра на  МВР . В рамките на експозицията „140 години МВР и 25 години Международна полицейска асоциация – Секция България“ ще бъдат представени униформи, снимков и документален.  \r\nматериал, хладно и огнестрелно оръжие, вещи, наградна система и плакети, свързани с историята на Министерството на вътрешните работи  и Международната полицейска асоциация.  \r\nПо време на откриването на изложбата ще бъдат валидирани пощенски филателни издания на тема „140 години от създаването на МВР“ -  пощенска марка в блок – 25 години от учредяването на българската секция на Международната полицейска асоциация.", "date": "2019.06.06", "title": "Изложбата  „140 години МВР и 25 години Международна полицейска асоциация – Секция България“ ще бъде представена на 10 юни в Музея на МВР"}
{"url": "http://www.focus-news.net/news/2019/06/06/2666910/afp-donald-tramp-pristiga-v-severna-frantsiya-za-godishninata-ot-desanta-v-normandiya.html", "text": "Държавният глава на САЩ Доналд Тръмп пристигна в Северна Франция за участие в церемонията по случай 75-та годишнина от десанта на съюзническите войски в Нормандия, предава  AFP . \r\n„Тръгваме към Нормандия, за да почетем някои от най-смелите, които някога са живели. Вечно благодарни!“, написа Тръмп преди отпътуването си за Нормандия.   Тереза Герова", "date": "2019.06.06", "title": "AFP: Доналд Тръмп пристига в Северна Франция за годишнината от десанта в Нормандия"}
{"url": "http://www.focus-news.net/news/2019/06/06/2666915/kyustendil-izyasnyavat-se-prichinite-za-smartta-na-43-godishniya-darvosekach-v-selo-treklyano.html", "text": "Изясняват се причините за смъртта на 43-годишния дървосекач в село Трекляно. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Към момента е установено, че по време на добив на иглолистна дървесина мъжът е затиснат от падащ бор. Той е починал по време на транспортирането му до болницата. По случая е започнато следствено дело в Окръжен следствен отдел към Окръжна прокуратура – Кюстендил. \r\nВенцеслав ИЛЧЕВ", "date": "2019.06.06", "title": "Кюстендил: Изясняват се причините за смъртта на 43-годишния дървосекач в село Трекляно"}
{"url": "http://www.focus-news.net/news/2019/06/06/2666916/die-zeit-mnozinstvoto-germantsi-iskat-novi-izbori-i-pravitelstvo-ot-zeleni-levitsa-i-gsdp.html", "text": "Кризата в Германската социалдемократическа партия (ГСДП) и резултатите от европейските избори изглежда оставят своя отпечатък върху настроението на германците: мнозинството от тях биха искали провеждането на предсрочни избори за Бундестаг, съобщава националният ежедневник  Die Zeit . \r\nПроучване, проведено от института  YouGov, показва, че 52% подкрепят предсрочните избори, докато 27% са на мнение, че голямата коалиция в Берлин трябва да завърши мандата си.  \r\nОт анкетираните избиратели на ГСПД 58% са за прекратяване на голямата коалиция, а 26% са против. Сред последователите на Съюза (ХДС/ХСС) привържениците на нови избори са малцинство – 36% „за“ срещу 49% „против“ \r\nНа европейските избори Съюзът (ХДС/ХСС) и ГСДП регистрираха най-лошите си изборни резултати. През уикенда Андреа Налес обяви оттеглянето си от ръководния пост в ГСДП. След оставката й възниква заплаха от кризата в голямата коалиция.  \r\nСпоред проучването, голямата коалиция е най-малко желана от гражданите от всички възможни варианти. Само девет процента от анкетираните са избрали тази възможност. Най-популярна коалиция е зелено-червено-червено („Зелени“, „Левица“ и ГСДП) – нея са си пожелали 15 на сто от респондентите. За правителство на Съюза (ХДС/ХСС) и „Зелени“ са гласували 14%.  \r\nОт избирателите на зелените, 54% дори искат зелено-червено-червена коалиция – каквато може да бъде съставена в Бремен - и само 25% черно-зелена. Тереза Герова", "date": "2019.06.06", "title": "Die Zeit: Мнозинството германци искат нови избори и правителство от „Зелени“, „Левица“ и ГСДП"}
{"url": "http://www.focus-news.net/news/2019/06/06/2666889/georgi-markov-gerb-obezpokoen-sam-za-holandskoto-pravosadie-mnogo-poveche-otkolkoto-za-nasheto-u-nas-edin-sadist-terorist-i-ubiets-nyama-da-izleze-ot-zatvora.html", "text": "Обезпокоен съм за холандското правосъдие много повече, отколкото за нашето,защото у нас един садист, терорист и убиец няма да излезе от затвора. Това каза от парламентарната трибуна народният представител от ГЕРБ Георги Марков, предаде репортер на  Агенция „Фокус“ . Във връзка с изказването на холандския външен министър Стеф Блок относно приемането на България в Шенген, Марков посочи, че е много загрижен за Холандия и холандския народ. „Защото в България нито един терорист не се е намерил да изтрепе хиляди граждани. Така че сме разтревожени за Холандия. В България е сигурно – и с охраната, и за гражданите. Обезпокоен съм обаче за холандското правосъдие много повече, отколкото за нашето, защото у нас такъв садист, терорист и убиец няма да излезе от затвора. Така че да не ни учи на демокрация холандският външен министър, а да си оправя нещата  в Холандия“, каза Марков. \r\nТой посочи, че тази ЕК ще бъде запомнена с това, че е натискала България да приеме Истанбулската конвенция и Пакта за миграцията на ООН. „Искат Великобритания извън ЕС, а мигрантите – вътре. Затова да бъдат малко по-скромни европейските институции, когато съдят България“, посочи Марков. \r\nЦветилена СИМЕОНОВА", "date": "2019.06.06", "title": "Георги Марков, ГЕРБ: Обезпокоен съм за холандското правосъдие много повече, отколкото за нашето - у нас един садист, терорист и убиец няма да излезе от затвора"}
{"url": "http://www.focus-news.net/news/2019/06/06/2666912/adelina-stefanova-hram-vavedenie-bogorodichno-v-blagoevgrad-ako-na-spasovden-vali-dazhd-godinata-shte-e-bogata-a-rekoltata-obilna.html", "text": "Ако на Спасовден вали дъжд – годината ще е богата, а реколтата – обилна. Това каза за Радио „Фокус“-Пирин Аделина Стефанова, уредник в храм „Въведение Богородично“ в Благоевград. По думите ѝ свети Спас в източноправославната църква е смятан за патрон на коларите и файтонджиите, а в по-новото време този празник се почита от шофьорите, авиаторите и космонавтите. Тя обясни, че колелото - каруцарско, файтонджийско, автомобилно или самолетно, е първото средство на откъсването от земята и първото стъпало към небето. „Обичаите са много интересни. На този ден са характерни 3 обреда – първият е ходене на росен. Това е лековито полско цвете. Болни хора нощуват сред полето или на някоя вила и сутрин търсят цветето с надежда за изцеление. Привечер на този празник насред село се играе Спасовското хоро. Това е вторият обичай. Всички заедно пеят и играят. Песните са посветени отново на свети Спас“, добави Стефанова. Църковният уредник каза още, че третият обред е молитва за дъжд, която по традиция се пее от момите. \r\nНатали СТЕФАНОВА", "date": "2019.06.06", "title": "Аделина Стефанова, храм „Въведение Богородично“ в Благоевград: Ако на Спасовден вали дъжд – годината ще е богата, а реколтата – обилна"}
{"url": "http://www.focus-news.net/news/2019/06/06/2666919/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Нагласите на обществото след изборите за Европейски парламент, преговорите за съставяне на коалиция в Бремен и разследване за връзките между правителството в Тирана и мафията са част от основните теми, върху които акцентират водещите германски печатни издания. \r\n***  „Зелени“ и „Левица“ в Бремен ще вземат решение днес дали да започнат преговори с Германската социалдемократическа партия (ГСДП) за формиране на регионалното правителство на провинцията, съобщава националният ежедневник  Die Frankfurter Allgemeine Zeitung . \r\nОчаква се местното ръководство на „Зелени“ да даде съгласие за преговорите със социалдемократите, докато в „Левица“ дискусиите са по-ожесточени. \r\nРегионалният съвет в града на река Везер препоръчва съвместно управление. То ще бъде първото по рода си в западната част на Германия. Социалдемократите обаче обмислят оставането си в опозиция или опит за съставяне на червено-зелено правителство на малцинството. \r\n***  Кризата в Германската социалдемократическа партия (ГСДП) и резултатите от европейските избори изглежда оставят своя отпечатък върху настроението на германците: мнозинството от тях биха искали провеждането на предсрочни избори за Бундестаг, съобщава националният ежедневник  Die Zeit . \r\nПроучване, проведено от института  YouGov, показва, че 52% подкрепят предсрочните избори, докато 27% са на мнение, че голямата коалиция в Берлин трябва да завърши мандата си.  \r\nОт анкетираните избиратели на ГСПД 58% са за прекратяване на голямата коалиция, а 26% са против. Сред последователите на Съюза (ХДС/ХСС) привържениците на нови избори са малцинство – 36% „за“ срещу 49% „против“ \r\nНа европейските избори Съюзът (ХДС/ХСС) и ГСДП регистрираха най-лошите си изборни резултати. През уикенда Андреа Налес обяви оттеглянето си от ръководния пост в ГСДП. След оставката й възниква заплаха от кризата в голямата коалиция.  \r\nСпоред проучването, голямата коалиция е най-малко желана от гражданите от всички възможни варианти. Само девет процента от анкетираните са избрали тази възможност. Най-популярна коалиция е зелено-червено-червено („Зелени“, „Левица“ и ГСДП) – нея са си пожелали 15 на сто от респондентите. За правителство на Съюза (ХДС/ХСС) и „Зелени“ са гласували 14%.  \r\nОт избирателите на зелените, 54% дори искат зелено-червено-червена коалиция – каквато може да бъде съставена в Бремен - и само 25% черно-зелена. \r\n***  Трябва ли Албания да бъде допускана в Европейския съюз? Тирана настоява, Брюксел изглежда няма нищо против, а Германия подкрепя преговорите за присъединяване на балканската държава, като подчертава големия й напредък в демократизацията. Но всъщност страната потъва в хаос. Тя се намира на кръстопът - към демокрация или към Република Мафия, пише германският вестник  BILD  в статия, озаглавена „Как мафията в Албания манипулира изборите“. В нея се отправят обвинения към правителството на премиера Еди Рама за връзки с мафията. За възможни такива на опозицията не се споменава и дума. \r\nСедмични масови протести, бягство от правоохранителните органи и прокуратурата, корумпирано полицейско ръководство, липса на Конституционен съд, съмнителен Върховен съд - Албания, освен в сферата на туризма, се намира в сериозна криза. \r\nЕдна от причините, която увлича масите в улични протести, е обвинението към управляващото правителство на премиера Еди Рама в Албания за масово купуване на гласове - с помощта и парите на наркомафията, управляваща страната. \r\nОт встъпването в длъжност на Рама, отглеждането на марихуана се е разпространило из цялата страна - освен контрабандата с наркотици, тя се е превърнала в най-важната индустрия в страната. А парите на наркотиците управляват държавата... \r\nBILD наскоро докладва за подслушван разговор, в който премиерът Рама пита регионален социолог дали всичко е уредено, както е договорено.  Реакцията на Тирана: BILD е подкупен, твърденията (въз основа на документи на албански и западноевропейски следователи) са напълно необосновани. Дори албанските следователи потвърдиха автентичността на записите. \r\nСега BILD разполага с данни за телефонни обаждания, които показват как преди изборите през 2017 г. един известен наркобарон купува гласове за Социалистическата партия на Рама. Той гарантира, че определен политик ще влезе в парламента. От редакцията привеждат шест записа на разговори в подкрепа на твърденията си.  \r\nТе са част от разследване на албанската полиция - т.нар. „Дело 339/1“. Звуковите документи са направени от албански следователи преди парламентарните избори през 2017 г. Според изследователите протоколите са само извадка от цяла колекция от записи, събрани през месеците през 2017 г. \r\nКонкретният случай е само един от десетките в Албания. Повечето от тях – заметени под килима до днес. Следователите, работещи по случаите, или са били принудени да затворят устите си, или са избягали в чужбина. \r\nВъпросният наркобарон е Мафиозо Астрит Авдилай, който според следователите е начело на банда от най-малко 44 души, движеща международната търговия с наркотици (кокаин и хероин) в района около пристанищния град Дуръс (Драч). Авдилай и братята му водят бандата от малкия град Шияк. \r\nЗа него усилието си заслужават: месеци след изборите той беше арестуван в хода на международни разследвани заедно с други членове на клана и двама от неговите братя. Самият Авдилай сега отново е на свобода - твърди, че има депресия, поради което не може да стои в затвора.  \r\nПротоколите показват как мафията се грижи даден политик да стане кандидат за Социалистическата партия. И накрая, как да се гарантира, че този политик и Социалистическата управляваща партия на Рамас също ще бъдат избрани. Кметът на социалистите в Дуръс, вторият по големина град в Албания, също участва в схемата. \r\nТака се оказва, че шефът на мафията, заедно с местни политици, кмета на родния му град и този на Дуръс се обединяват около бъдещ член на Социалистическата партия, след което купуват и организират гласове за него.  \r\nДуръс и другият пристанищен град Вльора са от решаващо значение за мафията: според следователите кокаинът и хероинът влизат в Албания именно през тези пристанища. Оттам наркотиците - включително марихуана, отглеждана в Албания - се вкарват контрабандно в Италия и в Северна и Централна Европа. Печалбите са гигантски. \r\nИ тези печалби трябва да бъдат осигурени. Както бившият министър на правосъдието на Албания заяви пред BILD, има съюз между политиката и мафията в Албания: политиката осигурява бизнес, гласовете на мафията, а тя на свой ред инвестира парите от наркотици в недвижими имоти и политици, които обръщат поглед от трафика на наркотици и прането на пари. В клановата система на Албания отглеждащите марихуана са щастливи избиратели, ако правителството осигури заплатите им. \r\nВсичко това не е необичайно в много от балканските държави и сред предшествениците на Рама в Албания - но системата беше усъвършенствана като национална програма по време на неговото управление. Двама вътрешни министри вече бяха освободени. И двамата бяха заподозрени, че са част от наркобанди. В момента е обвиняем е и бившият вътрешен министър Самир Тахири. Рама и неговият екип традиционно отричат обвиненията.  \r\nДори и самият Рама се счита за човек с най-близки връзки с наркомафията: западните следователи и албанската опозиция го обвиняват, че е купен с пари от наркотици. \r\nКато доказателство за това може да се приеме запис от телефонен разговор от 11 септември 2016 г., когато Рама звъни на ръководител на регионален избирателен орган, за да провери дали всичко е уредено за изборите „както бе обсъдено\". Отговорът на местния кандидат: „Да, шефе, всичко е обсъдено.\" \r\nБившият министър на правосъдието Манджани, уважаван професор по право заяви пред BILD: „Различни международни организации потвърдиха, че е имало масово купуване на гласове\". Според него Рама и мафията са ръка за ръка. „Правителството защитава мафията и позволява да върти наркобизнеса са. В замяна бандите и клановете купуват гласовете на избирателите за правителството. \r\nРама отрича всичко това. Той вижда себе си като жертва на заговор.  \r\n***", "date": "2019.06.06", "title": "Преглед на някои от основните теми в германския печат (Агенция \"Фокус\")"}
{"url": "http://www.focus-news.net/news/2019/06/06/2666920/pregled-na-osnovnite-temi-vav-varnenskiya-pechat.html", "text": "„Ремонтират пътя до свлачището в района на „Трифон Зарезан“, е водещото заглавие на вестник  „Черно море“ . Работата по ремонта на крайморския път към Златни пясъци, който е затворен заради свлачище, ще започне след края на лятото, допълни областният управител на Варна Стоян Пасев. По думите му проектът вече е готов, има и финансиране. В района на другото свлачище, северно от Златни пясъци (в района на спирка „Кипарис“), трябва да бъде направен дренаж и отводняване на терена. В момента там текат предпроектни проучвания. По думите на Пасев за отводняването на зоната ще са нужни около 2 млн. лв.  \r\n„94% от първокласниците влизат по първо желание“, съобщава изданието. 94 от бъдещите първокласници във Варна са приети по първо желание. По второ влизат 4%, а по трето и следващо – 2%. Това сочат данните от електронния прием, които бяха обявени днес, съобщиха от дирекция „Образование и младежки дейности“ към община Варна. Общият брой на регистрираните заявления е 2765 за 2798 деца, като от тях има и 33 двойки близнаци. Класираните деца са 2726 броя.  \r\n„Започва Фестивалът на червенокръстките и здравни филми“, е друг акцент в броя. От 13 до 17 юни Варна ще е домакин на XVIII международен фестивал на червенокръстките и здравни филми. Освен основната конкурсна програма съпътстващата от филми с хуманна насоченост ще продължи с безплатни прожекции в зала „Пленарна“ на община Варна до 21 юни включително. Фестивалът включва и дискусионен форум с основна тема „Агресия – хуманност – кино“, в който ще вземат участие политици, общественици и др. Фестивалът ще бъде официално открит на 13 юни от 19 ч. с документалния филм на Вим Вендерс „Папа Франциск: Човек на думата си“.  \r\n„Включиха 4 болници в програмата за майчино и детско здравеопазване”, пише още вестникът. 4 болници от Варненска област изпълняват дейности по Националната програма за подобряване на майчиното и детското здраве. Това са МБАЛ „Св. Анна”, МБАЛ „Майчин дом”, СБАГАЛ „Проф. д-р Д. Стаматов” и УМБАЛ „Св. Марина”, съобщават от Регионалната здравна инспекция.  \r\n„Живопис на Стефан Георгиев реди галерия „Ларго“, е друго заглавие в изданието. Великотърновският художник Стефан Георгиев се завръща с трета самостоятелна изложба в пространството на артгалерия „Ларго“ и ще донесе жега и лятно настроение в морската столица. Откриването на експозицията е от 18.30 часа.", "date": "2019.06.06", "title": "Преглед на основните теми във варненския печат"}
{"url": "http://www.focus-news.net/news/2019/06/06/2666922/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили е нормален, преминаването се извършва без голямо изчакване. \r\nВенцеслав ИЛЧЕВ", "date": "2019.06.06", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/06/06/2666913/nikoleta-petkova-kulturolog-narodnite-vyarvaniya-na-spasovden-sa-svarzani-s-nachaloto-na-stopanskata-godina.html", "text": "Народните вярвания на Спасовден са свързани с началото на стопанската година. Това каза за  Радио „Фокус“ – Пазарджик  културологът Николета Петкова. Тя обясни, че в навечерието на празника се носят семена за посев в църквата, за да престоят през нощта и осветят. „Заедно с житото се слага и стрък от босилек, монети, червен конец, и други неща, които да предизвикат плодородие. На самия Спасовден се гадае и каква ще бъде реколтата. Ако първият човек, който посети къщата е добър, се вярва, че и реколтата ще е такава. По принцип този ден се тачи и за предпазване от градушка като се спазват различни забрани. Жените не тъкат, не перат, не предат. Извършват се различни обреди, свързани с дъжда, защото се смята, че спасовският дъжд е много плодороден и както при гергьовския, всяка капка е жълтица“, коментира Петкова. Тя допълни, че на този ден момите се обличат в булчински дрехи и играят така наречените спасовски хора, които са без музикални инструменти, а само с песни. \r\nВаня НИКОЛОВА", "date": "2019.06.06", "title": "Николета Петкова, културолог: Народните вярвания на Спасовден са свързани с началото на стопанската година"}
{"url": "http://www.focus-news.net/news/2019/06/06/2666924/burgas-pet-novi-skulpturi-dopalvat-modernata-viziya-na-grada.html", "text": "„Плажна шапка“ на проф. Светозар Бенчев,  „Златна рибка“ на Огнян Петков, „Артлегория“ на Добрин Вътев, „Прибой“ на доц. Емил Бачийски и стъкленият „Тетрапод“ на Красен Троански са новите пет скулптури, които ще обогатят екстериора на град Бургас, съобщиха от пресцентъра на  Общината . Това ще се случи след края на течащия в момента „Симпозиум по скулптура за градска среда“. \r\nБургас има своя оригинален облик, съвкупност от много елементи – разположение, архитектура, история и творческа бохема. Но посетителите на един град най-лесно запомнят някоя красива, добре позиционирана скулптура. Такава, която казва нещо на минувачите, спира ги и ги кара да се замислят и усмихнат. Ето такива произведения на изкуството ще допълнят градската среда в Бургас от 17 юни. Тогава всички бургазлии и гости ще могат да ги видят и снимат. \r\n„Плажната шапка и нейната сянка“ ще създават усещане за лято в градинката на Часовника, до Арменската църква. „Златна рибка“ ще се подава над вълните в горната част на площад „Тройката“, в близост до пресечката с ул. „Г.С. Раковски“. И бургаската златна рибка ще изпълнява желания, както тази в приказките. Специално изработен сейф в монумента ще събира монети, а авторът  обещава, че с една монета ще се изпълняват до три желания. С внушителните 2.20 метра „Артлегория“ ще отдаде заслужена почит към всички видове изкуства. В стоманената структура намират място символите,  характеризиращи творците – палитра с бои за художниците, пергел за архитектите, перо за писателите, кинолента за актьори, сценаристи и режисьори, лира за музикантите и театралните маски за всички, свързани със сцената. Композицията ще радва минувачите в градинката за отдих до Общината,  /ул. „Александровска“, в пресечката й с ул. „Апостол Карамитев“/. „Прибой“ е създаден по личен спомен за Пристанище Бургас – разбиващите се една след друга в кея вълни и преплитащите се с тях въжета на привързаните кораби. Скулптурата ще бъде разположена до Съдебната палата, в тревните площи до подземната улица. Стъкленият „Тетрапод“  ще отразява слънчевите лъчи и нощните светлини на града пред „Научно-изследователски и конгресен център“ на Пристанище Бургас . Фигурата символично ще предпазва града и хората му от големите и силни разрушителни вълни. \r\nАрт проектите от Симпозиум по скулптора за градска среда, Бургас 2019, са избрани от компетентно жури в състав – арх. Веселина Илиева – главен архитект на Община Бургас, проф. Георги Янков – директор Национална художествена академия – Филиал Бургас,  Георги Динев – директор на БХГ „Петко Задгорски“, Николай Дубаров – главен художник на Община Бургас, Николай Колязов – член на Съюза на българските художници, сектор скулптура. \r\nВсички проекти отговарят на предварително зададените цели и критерии на симпозиума – да бъдат създадени скулптури, подходящи за поставяне в градска среда, изработени от траен, класически и/или съвременен материал. Да се обогатят обществените пространства в град Бургас. Да се подпомогне творческото общуване и обмена на идеи между творците. \r\nСимпозиумът по скулптура за градска среда се организира от Община Бургас.", "date": "2019.06.06", "title": "Бургас: Пет нови скулптури допълват модерната визия на града"}
{"url": "http://www.focus-news.net/news/2019/06/06/2666905/krum-zarkov-bsp-predlozhenieto-za-namalyavane-na-subsidiite-na-1-lv-e-krizisen-piar-na-garba-na-naroda-parlamenta-i-darzhavniya-byudzhet.html", "text": "Предложението за намаляване на субсидиите на 1 лв. е кризисен пиар на гърба на народа, парламента и държавния бюджет. Това каза пред журналисти в парламента народният представител от „БСП за България“ Крум Зарков, предаде репортер на  Агенция „Фокус“ . \r\nНа въпрос как ще коментира предложението на премиера Бойко Борисов за намаляване на партийните субсидии от 11 лв. на 1 лв., Зарков посочи, че това е жалко. „Жалко е на гърба на народа и на гърба на Народното събрание и държавния бюджет да се прави кризисен пиар. След като бяха хванати в грешка от прокуратурата за изчисляване на субсидиите, след унищожителния доклад на Еврокомисията, днес се прави ход, с който се цели да се отклони общественото внимание“, коментира той. Зарков обясни, че въпросът е много сериозен. „Начинът, по който се финансират партиите, и публичното финансиране е много сериозен въпрос и не е нормално да се внесе актуализация на бюджета сутринта, а след 2 часа да е насочена комисия – и така джаста-праста“, каза още Зарков и уточни, че подходът не е правилен. „Ние ще обсъдим много внимателно това предложение, няма да оставим да ни пришпорват. Ще направим и нашите предложения. След като са решили да отворим за разговор държавния бюджет, това е добър повод да внесем нашите предложения както за ДДС ставките, така и за подкрепа на младите семейства. Нека този дебат да се състои, няма нищо лошо в него“, заяви Зарков. \r\nТой посочи, че в събота БСП има Национален съвет, който ще се произнесе по въпроса за субсидиите. „Заявили сме готовност да върнем всички надзети пари. Стана ясно, че грешката е била в това как законът се изпълнява, а не как е написан. В този ред на мисли, те ако продължават така, днес може да предложат 1 лв. субсидия в закона, а после да я изчисляват на 3 лв., на 5 лв. или колкото решат. Затова нека да подходим сериозно, въпросът е важен“, каза Зарков. \r\nЦветилена СИМЕОНОВА", "date": "2019.06.06", "title": "Крум Зарков, БСП: Предложението за намаляване на субсидиите на 1 лв. е кризисен пиар на гърба на народа, парламента и държавния бюджет"}
{"url": "http://www.focus-news.net/news/2019/06/06/2666917/plovdiv-administrativniyat-sad-v-grada-shte-zasedava-po-deloto-sreshtu-reshenie-na-otstraneniya-kmet-na-rayon-severen-ralyo-ralev-kasaeshto-parka-v-kv-karshiyaka.html", "text": "Административният съд в Пловдив ще заседава по делото, заведено от бизнесмена Байрям Солак срещу решение на отстранения кмет на район „Северен“ Ральо Ралев, касаещо парка в кв. „Кършияка“. Инвеститорът обжалва „мълчалив отказ“ от страна на кмета на искането му за изграждане на паркинг върху зелената площ. \r\nДелото ще се гледа днес от 14.30 часа. \r\nМеждувременно Инициативният комитет на гражданите от района, които се обявиха срещу застрояването на парка, призовават всички протестиращи да се явят в съда и да подкрепят делото срещу нарушаване целостта на зелената площ. На различни места в града върху билбордове има призив за обществена подкрепа с присъствие на делото, което касае бъдещето на парка. Билбордовете са дарение от собственика на рекламна агенция Румен Кривички, който също застава зад каузата. \r\nЦветана ТОНЧЕВА", "date": "2019.06.06", "title": "Пловдив: Административният съд в града ще заседава по делото срещу решение на отстранения кмет на район „Северен“ Ральо Ралев, касаещо парка в кв. „Кършияка“"}
{"url": "http://www.focus-news.net/news/2019/06/06/2666918/zam-ministar-tanya-mihaylova-61-223-uchenitsi-se-ochakva-da-se-yavyat-na-natsionalnoto-vanshno-otsenyavane-sled-7-klas.html", "text": "61 223 са учениците, които се очаква да се явят на Националното външно оценяване след 7. клас. Това каза зам.-министърът на образованието и науката Таня Михайлова по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде репортер на  Агенция „Фокус“ . „Тази година националното външно оценяване ще се проведе на 17 юни по български език, 19 юни по математика, на 21 юни ще бъде изпитът по чужд език, който се заявява по желание“, заяви Таня Михайлова. Тя посочи, че информация за броя на заявилите желание ще бъде обявен до края на седмицата, тъй като в момента текат сроковете за заявяване на този изпит. „Това, което е важно да се отбележи е че през тази учебна година, учениците, които се очаква да се явят на Националното външно оценяване са 61 223. Те ще полагат изпит в 1 696 училища, в 4 930 зали, като очакваме над 16 хил. квестори да осигурят нормални условия за протичане на изпита. Учениците от 7 клас се явяват в училището, в което учат“, отбеляза зам.-министърът на образованието, като отбеляза, че няма промяна в това. „Квесторите са и от други училища. Това е една от причините 17 и 19 юни да бъдат обявени за неучебни дни за всички училища“, каза Михайлова, като подчерта, че 21 юни ще бъде учебен ден.  \r\nИрина ИВАНОВА", "date": "2019.06.06", "title": "Зам.-министър Таня Михайлова: 61 223 ученици се очаква да се явят на Националното външно оценяване след 7. клас"}
{"url": "http://www.focus-news.net/news/2019/06/06/2666928/sliven-protestno-shestvie-pod-nadslov-da-zapazim-balgarskoto-semeystvo-shte-tragne-ot-sgradata-na-obshtinata-na-8-yuni.html", "text": "Протестно шествие под надслов „Да запазим българското семейство!“ ще тръгне от сградата на Община Сливен на 8 юни. Това съобщи пред  Радио „Фокус“ – Сливен  един от организаторите на протеста - Надежда Маргенова. \r\nПо думите й протестът не е насочен като цяло срещу Националната стратегия за детето, а срещу отделни предложения в нея, които поставят в риск традиционните ценности на българина и лишават родителите от възможността на възпитават и контролират децата си. „Спорни са предложенията за семейното насилие. Например, защо ако в едно семейство детето е малтретирано, то трябва да бъде изведено в институция, а не се предприемат мерки срещу насилника. Другото е, ако едно дете се оплаче от родителя си, то той не може да се защити. Например, ако някой, обикновено поради липса на средства, не може да осигури на детето си не пълноценно отглеждан, а  прищявка като скъп гаджет, детето може да се оплаче, а родителят, според стратегията, ще бъде наказан заради отказа да я изпълни. Така тя поставя в риск, всички бедни родители, а голяма част от българите са бедни“, посочи Маргенова. \r\nСпоред нея стратегията е необходима, но не в този и вид, който не е съобразен с българските условия. „Трябва да има инструмент за защита правата на децата, но той трябва да бъде прецезиран, а не да се копира буквално от страни, които нямат нищо общо с българската действителност“, заяви Маргенова. Тя допълни, че и в момента съществува законодателна база за защита на децата  и институции, които да я прилагат. Независимо от това и ранните бракове и насилието срещу деца продължават да съществуват. „Значи проблемът не е в законодателството, а в липсата на контрол върху неговото прилагане и въвеждането на нови изисквания няма да промени нещата, само може да ги влоши, ако Стратегията бива приета в този и вид,“ категорична бе Маргенова. \r\nТова е четвъртият протест срещу Националната стратегия за детето в Сливен. Той е насрочен за 8 юни, от 18.00 ч. до 19.30 часа, и ще започне пред сградата на Община Сливен. \r\nЛюдмила ЙОРГОВА", "date": "2019.06.06", "title": "Сливен: Протестно шествие под надслов „Да запазим българското семейство!“ ще тръгне от сградата на Общината на 8 юни"}
{"url": "http://www.focus-news.net/news/2019/06/06/2666921/smolyan-42-zhiteli-na-obshtinata-praznuvat-imen-den-na-spasovden.html", "text": "42 жители на община Смолян празнуват имен ден на празника Възнесение Господне – Спасовден. Това каза за  Радио „Фокус“ – Смолян  Мария Топова от служба „Гражданска регистрация и административно обслужване“ в местната администрация. Името Спас носят 31 мъже от Смолян и околните села. Спаска са кръстени 6 дами от общината. Спасена и Спасимира се казват съответно 4 и 1 жени, каза още Топова. \r\nНели ГЕРГЬОВСКА", "date": "2019.06.06", "title": "Смолян: 42 жители на общината празнуват имен ден на Спасовден"}
{"url": "http://www.focus-news.net/news/2019/06/06/2666923/zam-ministar-tanya-mihaylova-sedmoklasnitsite-shte-kandidatstvat-za-priem-v-2-499-paralelki-ot-koito-1446-profesionalni-i-1053-profilirani.html", "text": "Държавният план-прием при Националното външно оценявана след 7. клас вече е утвърден и учениците ще кандидатстват за прием в 2 499 паралелки, като разпределението от тях, като съотношение е 1 446 паралелки са професионални и съответно 1 053 са профилирани.  \r\nТова каза зам.-министърът на образованието и науката Таня Михайлова по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде репортер на  Агенция „Фокус“ . По думите ѝ процентът на професионалните паралелки, които са заявени с държавния план-прием са 57%. Зам.-министър Михайлова отбеляза, че това е третата година, в която се увеличава с приблизително с около 4,5% броят на самите професионални паралелки. „149,5 паралелки са заявени само за дуална система на обучение, на фона на съществуващите към момента паралелки това е общо от 8 до 12 клас, които се обучават ученици от дуалната система на обучение. Този брой паралелки са съизмерими със съществуващите към момента, което означава, че се върви към по-тясна връзка с бизнеса“, каза още тя. \r\nИрина ИВАНОВА", "date": "2019.06.06", "title": "Зам.-министър Таня Михайлова: Седмокласниците ще кандидатстват за прием в 2 499 паралелки,  от които 1446 професионални и 1053 профилирани"}
{"url": "http://www.focus-news.net/news/2019/06/06/2666925/zam-ministar-tanya-mihaylova-vseki-izpiten-komplekt-za-natsionalnoto-vanshno-otsenyavane-sled-7-klas-shte-ima-svoy-unikalen-barkod.html", "text": "Всеки изпитен комплект за Националното външно оценяване след 7. клас ще има свой уникален баркод.Това каза зам.-министърът на образованието и науката Таня Михайлова по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде репортер на  Агенция „Фокус“ . Михайлова обърна внимание на това, че има и нови моменти при изпита за 7 клас тази година. „На първо място от гледна точка на организацията часът на провеждане на Националното външно оценяване е 09.00 часа. Това важи и за изпита по български език и литература и за математика. Учениците трябва да бъдат най-късно в училищата в 08.30 часа. Квесторите трябва да се явят 1 час по-рано и да са заели местата си. А учениците трябва да са заели местата си не по-късно от 08.45 часа“, посочи тя. „Що се отнася до новите моменти важно е да се отбележи, че учениците трябва да пишат с черен химикал. За разлика от предни години изпитните комплекти, или листата върху които ще пишат децата ще бъдат получени в училищата и няма самите те да ги разпечатват. Всеки изпитен комплект ще има свой уникален баркод. Смисълът му е да се елиминират практики, които в предходни години са съществували преди, за размяна на първа и втора част от изпита, които бяха на листа. Дори да се сучи такова нещо баркода е този, който всъщност ще бъде уникален и ще е за всеки един лист. Ще се проверяват и черновите. Така, както е доставен комплектът към учениците, така и ще се засекретява и проверява“, подчерта още зам.-министърът на образованието.  \r\n„Учениците не трябва да си забравят служебната бележка, на която е генериран техния входящ номер и документа за самоличност. Може да се носи бележник или лична ученическа карта“, припомни зам.-министърът на образованието. Тя подчерта, че учениците нямат право да ползват никакви средства за мобилна комуникация, калкулатори и справочници. „Безспорно сме предприели мерки за сигурност и има предвидена възможност за видеонаблюдение, тъй като изпитът е от голямо обществено значение. Това видеонаблюдение е напълно допустимо да се осъществява“, отбеляза Таня Михайлова. По думите й след като учениците се справят с изпита се очаква резултатите да бъдат обявени до 27 юни. „До 3 юли ще се раздава свидетелството за основно образование. От 3 до 5 юли се подават документите за участие в класирането. \r\nИрина ИВАНОВА", "date": "2019.06.06", "title": "Зам.-министър Таня Михайлова: Всеки изпитен комплект за Националното външно оценяване след 7. клас ще има свой уникален баркод"}
{"url": "http://www.focus-news.net/news/2019/06/06/2666933/sport-toronto-povede-s-21-pobedi-vav-finala-na-nba-sreshtu-goldan-steyt.html", "text": "Торонто Раптърс поведе с 2:1 победи във финала на Националната баскетболна асоциация Съединените щати и Канада срещу Голдън Стейт Уориърс. Тази вечер в “Оракъл Арена” в Оукланд домакините не успяха да се противопоставят на своя съперник, който се наложи със 123:109. В състава на Уориърс не игра контузения Клей Томпсън, който се присъедини към трайно отсъстващите Кевин Дюрант и Кевон Лууни. Това оказа своето негативно влияние и Голдън Стейт допусна втора загуба в серията. \r\nВенцислав ДРАГОМАНОВ", "date": "2019.06.06", "title": "Спорт: Торонто поведе с 2:1 победи във финала на НБА срещу Голдън Стейт"}
{"url": "http://www.focus-news.net/news/2019/06/06/2666934/parlamentat-prie-na-parvo-chetene-promeni-za-oblekchavane-na-protsedurata-po-izdavane-na-balgarski-lichni-dokumenti-v-chuzhbina.html", "text": "Парламентът прие на първо четене два законопроекта за изменениe и допълнение в Закона за българските лични документи, предаде репортер на  Агенция „Фокус“ . С тях се цели намаляване на административната тежест при предоставянето на услуги по издаване и получаване на български лични документи в страната и в чужбина. Въвежда се възможност български личен документ да бъде получен извън страната лично чрез използване на лицензиран доставчик на пощенска или куриерска услуга. Това ще облекчи българските граждани в чужбина, особено живеещите в населени места, отдалечени от дипломатическите и консулските представителства на Република България в чужбина. \r\nВъвеждат се и срокове за издаване на лични карти и паспорти, а именно при обикновена услуга - до 30 дни, при бърза услуга - до 3 работни дни, а при експресна услуга - до 8 работни часа, от приемането на заявлението. Към заявлението за издаване на паспорт или заместващ го документ се предвижда да се прилага удостоверителен документ за раждане на лица под 18 години, в случай че заявителят не притежава валиден документ за самоличност, с който да се идентифицира. \r\nВ Закона за българските лични документи се въвеждат и срокове за издаване на документ за самоличност на чужденец - при обикновена услуга документът ще се издава за срок до 30 дни, а при бърза услуга за срок до 10 работни дни. Предвижда и срок за предоставяне на данни от информационните фондове за българските лични документи - до 14 дни от регистрирането на искането или подадено писмено заявление. \r\nЦветилена СИМЕОНОВА", "date": "2019.06.06", "title": "Парламентът прие на първо четене промени за облекчаване на процедурата по издаване на български лични документи в чужбина"}
{"url": "http://www.focus-news.net/news/2019/06/06/2666931/pernik-do-14-yuni-dvizhenieto-ot-km-10-do-km-12-na-pat-iii-637-mramor-vidrar-v-posoka-vidrar-se-osashtestvyava-v-edna-lenta-poradi-pochistvane-na-zemni-masi.html", "text": "До 14 юни движението от км 10 до км 12 на път III-637 Мрамор – Видрар в посока Видрар се осъществява в една лента поради почистване на земни маси от платното за движение. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се придвижват с повишено внимание, като спазват пътната сигнализация.", "date": "2019.06.06", "title": "Перник: До 14 юни движението от км 10 до км 12 на път III-637 Мрамор – Видрар в посока Видрар се осъществява в една лента поради почистване на земни маси"}
{"url": "http://www.focus-news.net/news/2019/06/06/2666936/pregled-na-osnovnite-temi-vav-velikotarnovskiya-pechat.html", "text": "П „Вековна къща в центъра Къпиново изгоря часове преди да бъде продадена“, е водещото заглавие в областния всекидневник „ Янтра Днес” . Вековна къща е изгоряла като факла тази нощта във великотърновското село Къпиново. Полицията разследва умишлен палеж на сградата, която е емблематична за селото. Триетажният имот е собственост на художника Доско Игликов, чиито син Иван Досков м.г. бе осъден от Специализирания съд на рекордните 7 г. затвор като тартор на наркогрупа във В. Търново. \r\n„Дъждовете отнесоха пясъка от фугите на каменната настилка в кв. „Варуша“, е друго заглавие от ежедневника. Обилният дъжд, който превърна в реки улиците на В. Търново, отнесе пясъка, с който бяха запълнени фугите на кеманната настилка в старинния квартал „Варуша“. В резултат на това наредените камъни се разместват. Хората, живеещи в квартала, разказаха, че за пореден път се е наложило майсторите да ги запълват. \r\n„Младите фотографи на Марина Чамуркова подредиха благотворителна изложба“, е заглавие от страница три на ежедневника. „Теч и смрад от канализация тормози великотърновци“ четем на страница четири. На страница пет е публикуван материал със заглавие „Емилия Топалова се състезава с красавици от цял свят в дисциплината „Бикини фитнес“. \r\nНа спортната страница на вестник „Янтра Днес“ четем: „Симона Петкова мечтае женският футбол у нас да получи заслужено признание“. \r\n„Запалиха вековна къща на площада в Къпиново в деня за продан“, е заглавие от първа страница на другия областен ежедневник -  „Борба“ . Вековна къща на площада в Къпиново изгоря като факла за броени часове в нощта срещу сряда. Огромният имот е трябвало да бъде продаден, а собственикът Д. Игликов е имал среща с брокер днес с уговорена цена за 50 000 лева, съобщи възмутеният кмет на селото Добрин Георгиев. Къщата е строена през 1911 г. от българин, който се е учил за строител в Румъния. Тя прилича на прогимназия, на два етажа, с джамали и цялата от дърво. \r\n„102 000 лв. осигурени за археологически проучвания по трасето на автомагистрала Русе – Велико Търново“, е друга тема от ежедневника. Археолози от БАН кандидатстват за проучване на трасето на АМ Русе – Велико Търново, съобщават от Агенция „Пътна инфраструктура“. Отворена оферта на Националния археологически институт с музей при БАН за издирване на археологически обекти по трасето на бъдещата автомагистрала Русе – Велико Търново. Осигурени са 102 000 лв. без ДДС, а срокът за извършването им е 35 календарни дни. \r\n„Погром във Велико Търново след пороя: отнесени настилки, наводнени сгради, похабена стока в търговските обекти“, „Държавата даде пари за изчистване на островите и горичките на Янтра“ и „Десетокласници от СУ „Вела Благоева“ пресъздадоха в училището си двора на Гергана от „Изворът на Белоногата“ са други заглавия от страниците на всекидневника. \r\n„Ралица Николова с три медала от държавното първенство по художествена гимнастика във В. Търново“, „23 отличия за горнооряховския „Хемус“ от „Кондор Къп“, „Бронз за локомотивци от държавното по плажен хандбал“, са заглавията от спортната страница на изданието.", "date": "2019.06.06", "title": "Преглед на основните теми във великотърновския печат"}
{"url": "http://www.focus-news.net/news/2019/06/06/2666930/zam-ministar-tanya-mihaylova-tazi-godina-zayavlenieto-za-kandidatstvane-sled-7-klas-shte-se-podava-iztsyalo-elektronno.html", "text": "Тази година заявлението за кандидатстване след 7. клас ще се подава изцяло електронно. Това каза зам.-министърът на образованието и науката Таня Михайлова по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде репортер на  Агенция „Фокус“ . „Важно е да се отбележи, че и тази година заявленията ще се подават по електронен път. Ако погледнем назад във времето, миналата година около 39% от родителите се възползваха от възможността за електронно кандидатстване. Тази година предвиждаме това да бъде навсякъде, което означава, че или родителите могат да подават документи електронно от личния си компютър и от дома си, или от офиса си, или в училищата гнезда, които са в процес на определяне от регионалните управления“, подчерта Михайлова. Тя отбеляза, че в училището-гнездо, родителят ще отиде с желанията за класиране на ученика и те ще се въведат на място и съответно ще се разпечатат, като родителят ще се разпише. „Това се прави отново с оглед да не се допускат грешки при въвеждане на желанията“, посочи още тя.  \r\nОт МОН отбелязаха, че за професионалните паралелки ще се изисква медицинско свидетелство. Това може да се направи и на по-късен етап между 3-5 юли, когато се подават заявленията. Ще се осигури възможност преди класирането в срок от 3 дни родителите в присъствие на ученика да се запознаят с работата на децата си.  \r\nИрина ИВАНОВА", "date": "2019.06.06", "title": "Зам.-министър Таня Михайлова: Тази година заявлението за кандидатстване след 7. клас ще се подава изцяло електронно"}
{"url": "http://www.focus-news.net/news/2019/06/06/2666926/v-sofiyski-gradski-sad-sa-obrazuvani-dve-grazhdanski-dela-po-postapili-iskovi-molbi-ot-firmite-arteks-zlaten-vek-i-arteks-inzhenering.html", "text": "На 5 юни в Софийски градски съд са образувани две граждански дела по постъпили искови молби от фирмите „Артекс – Златен Век“ и „Артекс - инженеринг“. Това съобщиха от пресцентъра на  съда . Молбите са по чл. 45 от ЗЗД и са срещу Никола В. и Мариан Б.", "date": "2019.06.06", "title": "В Софийски градски съд са образувани две граждански дела по постъпили искови молби от фирмите „Артекс – Златен Век“ и „Артекс - инженеринг“"}
{"url": "http://www.focus-news.net/news/2019/06/06/2666937/tass-kremal-potvardi-planovete-za-sreshtata-na-putin-s-papata-bez-da-utochnyava-podrobnosti.html", "text": "В рамките на предстоящото му посещение в Италия държавният глава на Руската федерация Владимир Путин планира аудиенция при папа Франциск. Това потвърдено от говорителят на Кремъл Дмитрий Песков, предава  TACC . \r\n„Наистина пътуването и контактите на Путин в Рим се подготвят, а като част от това пътуване е планирана и аудиенция с папата на Рим“, подчерта Песков, без да привежда допълнителни подробности. \r\nПо-рано в четвъртък Ватиканът обяви, че папата ще приеме президента на Русия на 4 юли. Тереза Герова", "date": "2019.06.06", "title": "ТАСС: Кремъл потвърди плановете за срещата на Путин с папата, без да уточнява подробности"}
{"url": "http://www.focus-news.net/news/2019/06/06/2666938/parlamentat-prie-na-parvo-chetene-zakonodatelni-promeni-za-udalzhavane-na-validnostta-na-pasportite-ot-5-na-10-godini.html", "text": "Парламентът прие на първо четене Законопроект за изменение на Закона за българските лични документи, предаде репортер на  Агенция „Фокус“ . С тях се предвижда удължаване на срока на валидност на паспортите на българските граждани от 5 на 10 години. По този начин срокът на валидност на международните паспорти ще се приравни с този на другите документи за самоличност. Сред мотивите на вносителите е, че повечето визи за държави извън Европейския съюз са за срок от десет години и те се поставят на съответната страница в задграничният паспорт на български гражданин желаещ да посети избрана от него страна. Това води до затруднения изразяващи се в това, че в рамките на пет години лицето отново трябва да кандидатства или да замени съответната виза. \r\nЦветилена СИМЕОНОВA", "date": "2019.06.06", "title": "Парламентът прие на първо четене законодателни промени за удължаване на валидността на паспортите от 5 на 10 години"}
{"url": "http://www.focus-news.net/news/2019/06/06/2666932/plamen-hristov-volya-podkrepyame-ideyata-za-namalyavane-na-subsidiite-na-partiite-na-1-lv.html", "text": "Подкрепяме идеята за намаляване на субсидиите на партиите на 1 лв. Това каза народният представител от ПГ На „Воля – Българските родолюбци“ Пламен Христов, предаде репортер на  Агенция „Фокус“ . \r\nНа въпрос как ще коментира предложението за 1 лв. партийна субсидия, Христов посочи, че още през 2017 г. по инициатива на лидера на „Воля“ Веселин Марешки е бил проведен референдум за отпадане изцяло на субсидиите на партиите. „След това ние бяхме единствените освен ГЕРБ, които подкрепиха намаляването на субсидиите от 11 лв. на 1 лв. на следващия референдум. В последствие през 2017 г. внесохме искане за промени в бюджета за намаляване на тази субсидия. Няма как при тази наша може би най-активна от всички политически партии дейност в тази посока ние да не подкрепим една такава идея“, заяви Христов.  \r\nНа въпрос дали се опасява, че партиите могат да станат зависими от финансиране от бизнес кръговете, Христов заяви, че в България всичко е възможно. „Виждаме, че когато държавата и контролните органи, не следят стриктно за спазване на закона, може той да бъде нарушен. Но аз считам, че такава промяна в законодателството, ако е добре контролирана, няма да има такава опасност“, каза още той. \r\nЦветилена СИМЕОНОВА", "date": "2019.06.06", "title": "Пламен Христов, „Воля“: Подкрепяме идеята за намаляване на субсидиите на партиите на 1 лв."}
{"url": "http://www.focus-news.net/news/2019/06/06/2666939/zam-ministar-georg-georgiev-shte-obyavi-novite-mladezhki-delegati-kam-oon-s-mandat-2019-2020-g-na-7-yuni.html", "text": "Заместник-министърът на външните работи Георг Георгиев ще обяви новите  младежки делегати от България към ООН с мандат 2019-2020 г. на официална церемония в сградата на Министерството на външните работи от 16.00 часа на 7 юни 2019 г. Това съобщиха от пресцентъра на  министерството .   \r\nЗа 13-а поредна година програмата „Български младежки делегати към ООН“ се координира от Дружеството за ООН в България в партньорство с Министерството на външните работи.  \r\nТази година селекционната кампания за младежки делегати към ООН отново се проведе в четири кръга. До последния етап достигнаха 9 младежи от първоначално явилите се над 150 кандидати.  \r\nДеветимата финалисти ще се явят на интервю пред широко жури, в което участват представители от МВнР - генерална дирекция „Глобални въпроси“, дирекция „ООН и сътрудничество за развитие“, дирекция „Права на човека“, Дипломатически институт, от Министерството на образованието и науката - дирекция „Международно сътрудничество“, дирекция „Младежки политики“ на Министерството на младежта и спорта, Дружество за ООН в България, Национален младежки форум, Асоциация за подпомагане на академичната общност, Българска платформа за международно развитие.", "date": "2019.06.06", "title": "Зам.-министър Георг Георгиев ще обяви новите младежки делегати към ООН с мандат 2019-2020 г. на 7 юни"}
{"url": "http://www.focus-news.net/news/2019/06/06/2666929/sotsiologat-dots-mira-radeva-rolyata-na-partiynata-subsidiya-e-da-garantira-nezavisimost-i-mnogoobrazie-v-politicheskiya-spektar.html", "text": "Ролята на субсидията е да гарантира независимост и многообразие в политическия спектър. Това каза социологът доц. Мира Радева в дневния блок „Добър ден“ на  Радио „Фокус“ . „Ролята на субсидията е да гарантира възможността и на по-малки политически актьори да изявяват своя глас в публичното пространство, да чуваме техните тези. В този смисъл Бойко Борисов винаги е показвал чувствителност по отношение на това какво хората мислят и говорят. Ясно е ,че това е неговият ответен удар на упреците, че Владислав Горанов и Финансовото министерство са разпределили едни пари, на които не са имали право“, обясни тя. Според доц. Мира Радева ГЕРБ са управляващи и след като имат отношение към обществените поръчки под една или друга форма и след като са водеща и стабилна партия, те отново ще имат възможност за по-голям финансов ресурс отколкото останалите партии.  \r\nЕвелина БРАНИМИРОВА", "date": "2019.06.06", "title": "Социологът доц. Мира Радева: Ролята на партийната субсидия е да гарантира независимост и многообразие в политическия спектър"}
{"url": "http://www.focus-news.net/news/2019/06/06/2666941/dobrich-obshtinata-i-vakantsionno-selishte-albena-predstaviha-savmestnata-initsiativa-sunday-fest.html", "text": "Община град Добрич и ваканционно селище „Албена“ представиха съвместната инициатива Sunday Fest, предаде кореспондентът на  Радио „Фокус” – Варна . По случай своя 50-годишен юбилей и благодарение на успешното партньорство с Община град Добрич „Албена“ поднася добра новина за жителите на Добрич и региона - от месец юни до края насептември, този сезон, те получават специални отстъпки за басейни, ресторанти, спа процедури и атракциони във ваканционното селище. Всяка неделя и понеделник Община град Добрич е осигурила безплатен транспорт. Автобусите от Добрич ще тръгват в неделя и в понеделник в 09.30 часа от Младежкия дом, от „Албена“ връщането е в 17.00 часа. Инициативата вече е тествана миналия уикенд. Интерес и участие са заявили над 40 души. Официално тя ще стартира този уикенд.  \r\nКнижките с промоционалните цени „Sunday Fest“ се разпространяват от понеделник. Могат да бъдат открити в бюрото на „Албена тур“. Това е административната сграда в курортния комплекс и в Добрич в офиса на „Е-турс“, той се намира точно срещу сградата на Общината. Цената на една такава книжка е 4.90 лв. В тази цена са включени транспорт с автобус от и до Албена и талони с различна отстъпка. Най-атрактивна е отстъпката за ползване на чадър или шезлонг в рамките на един ден. Цената е 2.00 лв. Всеки закупил такава книжка ще има възможност да ползва 30% намаление при посещение на определени ресторанти, при консумация в определени заведения, както и за вход в един от най-добрите водни паркове в Европа, а също и за спа процедури. Плажът на „Албена“ от години е отличен със „Син флаг“. 50% ще може да се ползва отстъпка от цената за нощувки в някои от три-звездните хотели в комплекса при настаняване на база Ол инклузив или нощувка и закуска. Чрез тази инициатива „Албена“ прави жест към добруджанци и в същото време се придържа към своята политика за устойчиво развитие, стимулирайки гражданите на Добрич и региона да посетят комплекса с автобус вместо със своите лични автомобили.  \r\nПолитика на ваканционното селище от години е да се редуцира количеството вредни емисии във въздуха и грижата за осигуряване на здравословна среда. Това припомни Димитър Тачев, заместник-директор „Маркетинг и продажби“ във ваканционното селище. Промоционалните книжки ще дадат възможност на добричлии да участват през летния сезон във фестивали, концерти или просто да летуват в комбинация - плаж и спорт. Всяка книжка може да се ползва от един член на семейство. При изчерпване на талоните може да бъде закупена нова книжка. Туристите на Албена (основно руснаци и израелци) ще имат възможност пък да посетят отново в рамките на Sunday фест град Добрич и всички исторически обекти, с възможност за обяд, а за децата предложението е посещение на Центъра за защита на природата и животните в комбинация с пикник. Инициативата бе представена от Димитър Тачев и заместник-кмета „Икономическо развитие и европейски фондове“  в Община град Добрич Росица Йорданова.  \r\nЖулиета НИКОЛОВА", "date": "2019.06.06", "title": "Добрич: Общината и ваканционно селище „Албена“ представиха съвместната инициатива Sunday Fest"}
{"url": "http://www.focus-news.net/news/2019/06/06/2666935/blagoevgrad-kamen-donev-predstavya-hitoviya-si-monospektakal-lektsiya-2-vazgledite-na-edin-uchitel-za-vseobshtata-prosveta-v-grada.html", "text": "Един от най-обичаните български актьори - Камен Донев, ще представи хитовия моноспектакъл Лекция № 2 - „Възгледите на един учител за всеобщата просвета” в Благоевград. Това съобщиха от пресцентъра на  Общината . Представлението ще се играе от 18.00 часа на 14 юни в зала „Пейо Яворов“.  \r\nВтората лекция е посветена на всеобщата просвета. Построена аналогично на предишния спектакъл, със същия дидактичен характер и абсолютна невъзможност да бъде преразказана. В продължение на два часа Камен Донев редува скороговор на различни езици, житейски мъдрости с английски валс, грузински танц, диско, суинг, ария от Риголето, прескача от стихове на Неруда до битови сцени. Моноспектакълът гарантира на публиката смях и незабравими емоции.  \r\nБилети се предлагат на касата на зала „Пейо Яворов“. Резервации могат да бъдат направени и на тел.: 0884 115 138.", "date": "2019.06.06", "title": "Благоевград: Камен Донев представя хитовия си моноспектакъл Лекция № 2 - „Възгледите на един учител за всеобщата просвета” в града"}
{"url": "http://www.focus-news.net/news/2019/06/06/2666944/pregled-na-mezhdunarodnite-novini-do-1300-chasa-agentsiya-fokus.html", "text": "В Санкт Петербург започва тазгодишното издание на Международния икономически форум, предава  TACC . \r\nВ следващите дни ще бъдат проведени 170 мероприятия, свързани с бизнес програми. Всички те са обединени под мотото „Формиране на програма за устойчиво развитие“. \r\nОчаква се в рамките на форума държавният глава на Руската федерация Владимир Путин да проведе редица срещи с представители на международната инвестиционна общност, с ръководители на най-големите информационни агенции, както и с правителствени и държавни лидери.  \r\nПрезидентът на България Румен Радев също ще участва в събитието. \r\n***  Очаква се в рамките на деня президентът на Косово Хашим Тачи да се срещне с държавния глава на Сърбия Александър Вучич в столицата на Словакия, където се провежда форумът  GLOBSEC. В хода му е предвидена специална сесия за диалога между Белград и Прищина, съобщава електронното издание на косовския вестник  Zeri . \r\nАрдиан Арифай, съветник на Тачи, потвърди участието си в събитието и заяви, че косовският лидер ще се срещне с много чуждестранни служители и че сръбският президент Вучич също ще вземе участие в един от панелите. „Ще има дискусия за диалога между Косово и Сърбия и неговото бъдеще“, поясни Арифай. \r\nМеждувременно анализаторите смятат, че конференцията в Братислава ще служи като платформа за Тачи и Вучич, за да запазят идеята за корекция на границите в дневния ред. \r\n„Срещата на Вучич-Тачи е в кулоарите на конференция втора ръка в Братислава. Но това, което е ясно, е, че това се случва като част от усилията за запазване на идеята за промяна на границата”, твърди политическият анализатор Хаки Абази. Според него срещата в Братислава ще бъде използвана за засенчване на днешния разговор между премиера Рамуш Харадинай и германския канцлер Ангела Меркел. \r\n***  В рамките на предстоящото му посещение в Италия държавният глава на Руската федерация Владимир Путин планира аудиенция при папа Франциск. Това потвърдено от говорителят на Кремъл Дмитрий Песков, предава  TACC . \r\n„Наистина пътуването и контактите на Путин в Рим се подготвят, а като част от това пътуване е планирана и аудиенция с папата на Рим“, подчерта Песков, без да привежда допълнителни подробности. \r\nПо-рано в четвъртък Ватиканът обяви, че папата ще приеме президента на Русия на 4 юли. \r\n***  Кризата в Германската социалдемократическа партия (ГСДП) и резултатите от европейските избори изглежда оставят своя отпечатък върху настроението на германците: мнозинството от тях биха искали провеждането на предсрочни избори за Бундестаг, съобщава националният ежедневник  Die Zeit . \r\nПроучване, проведено от института  YouGov, показва, че 52% подкрепят предсрочните избори, докато 27% са на мнение, че голямата коалиция в Берлин трябва да завърши мандата си.  \r\nОт анкетираните избиратели на ГСПД 58% са за прекратяване на голямата коалиция, а 26% са против. Сред последователите на Съюза (ХДС/ХСС) привържениците на нови избори са малцинство – 36% „за“ срещу 49% „против“ \r\nНа европейските избори Съюзът (ХДС/ХСС) и ГСДП регистрираха най-лошите си изборни резултати. През уикенда Андреа Налес обяви оттеглянето си от ръководния пост в ГСДП. След оставката й възниква заплаха от кризата в голямата коалиция.  \r\nСпоред проучването, голямата коалиция е най-малко желана от гражданите от всички възможни варианти. Само девет процента от анкетираните са избрали тази възможност. Най-популярна коалиция е зелено-червено-червено („Зелени“, „Левица“ и ГСДП) – нея са си пожелали 15 на сто от респондентите. За правителство на Съюза (ХДС/ХСС) и „Зелени“ са гласували 14%.  \r\nОт избирателите на зелените, 54% дори искат зелено-червено-червена коалиция – каквато може да бъде съставена в Бремен - и само 25% черно-зелена. \r\n***  Премиерът на Косово Рамуш Харадинай пристигна в Германия, където бе посрещнат с най-високи държавни почести. Очаква се в четвъртък той да се срещне с канцлера Ангела Меркел, пише прищинското издание Gazeta Express. \r\nСлед кацането си в Берлин, министър-председателят написа във „Фейсбук“, че ще обсъди с германските представители „важни въпроси от взаимен интерес“. В чест на Харадинай, наравно с германския и европейския се вееше косовския флаг. \r\nПосещението на косовския премиер в Берлин идва месец преди планираната среща на върха на Косово и Сърбия в Париж, домакини на която ще са канцлерът Меркел и френският президент Еманюел Макрон е част от усилията за постигане на окончателно споразумение между Белград и Прищина. \r\nВизитата на Харадинай се случва на фона на дебата за „корекция на границите“ между Сърбия и Косово, като идеята има подкрепата на президентите Александър Вучич и Хашим Тачи, докато министър-председателят е срещу нея, защото, по неговите думи, промяната на границите на Балканите ще доведе до нови трагедии. Мнението му подкрепя и канцлера Меркел. \r\n***  В рамките на посещението си в Брюксел министър-председателят на Северна Македония Зоран Заев предупреди, че евентуалното забавяне на решението за датата на преговорите от страна на Европейския съюз ще застраши правителството му и може да доведе до връщането на националистическите сили на власт, отбелязва електронното издание на скопския вестник  „Независен“ . \r\nЗаев направи изявлението пред избрана група журналисти от чуждестранни медии, коментирайки гласуването в германския парламент, от което до голяма степен зависи от определянето на датата на преговорите за македонското членство в ЕС. \r\nЗа всяко решение относно разширяването на ЕС е необходимо Бундестагът да даде зелена светлина. Ако не бъде взето тази седмица, следващият срок за одобрение на решението от страна на Берлин е 28 юни, след което министрите на ЕС може да определят крайната дата през втората половина на юли, когато ще се срещнат отново в Брюксел.  \r\nПовторното отлагане, предупреди Заев, увеличава риска за правителството. Ако не бъде взето през юли, решението ще бъде оставено за Съвета на ЕС през октомври. Това означава, че Бундестагът ще гласува през септември.  „Тогава ще има риск да загубим мнозинството в парламента, защото наистина дадохме всичко“, алармира Заев. \r\nТой припомни, че докладът на Европейската комисия за Северна Македония е положителен и че всички без изключение са съгласни, че страната трябва да започне преговори за присъединяване към Общността. Заев също така подчерта, че неговото правителство полага значителни усилия и е поело голям политически риск в процеса на приемане на Преспанското споразумение, което изискваше мнозинство от две трети. Следователно депутатите, на които беше обещано, че подкрепата за договора с Гърция и конституционните промени ще означават отваряне на вратите на ЕС, ще загубят доверие в правителството. \r\nСпоред Заев подобна ситуация означава връщане на мандата му и предсрочни избори, които биха довели до по-голяма политическа нестабилност и несигурност по отношение на европейските реформи. Съществува риск проруски и националистически партии да се върнат на власт – нещо, което македонският премиер не изключи, ако ЕС не спази думата си.  \r\nСценариите за предстоящите срещи на министрите на ЕС, обясни Заев, са отварянето на преговорите със Северна Македония и Албания в най-добрия случай, да не се започнат преговори с нито една от тези страни, което е най-лошият вариант, или започването на преговори с Македония и отлагането на решението за Албания за по-късно. Премиерът на югозападната ни съседка подчерта, че Нидерландия и Франция имат повече резерви за започване на преговори с Албания, но също и Германия. Това според Заев ще доведе до нестабилност в региона, особено в Косово. \r\n„Те мислят, че ако започнат преговори със Северна Македония, ще се създаде проблем с Албания. Тя ще бъде оставена и ще окаже влияние върху Косово, страхуват се от заплахата от моя приятел Еди Рама за възможни промени в границите или обединение с Косово, но не вярвам в тези неща, защото това ще означава връщане назад от поне десет години за Албания“, заяви македонският премиер пред чуждестранните медии. \r\nПремиерът подчерта, че поради риска от падане на правителството, ако няма преговори с ЕС, той отлага реконструкцията на правителството. „Ако загубя подкрепата на парламента, тогава защо да правя реконструкцията на правителството? Затова чакам, готов съм, нашите граждани знаят, че ще има промени в правителството, но не е нормално да се прави реконструкция, ако правителството падне, може да се наложи да отидем на предсрочни избори, или да получим нов мандат от президента, не е ясно...Но първо Бундестагът трябва да изпрати послание“, повтори Заев. \r\n***  Мигрант от Афганистан на около 20-годишна възраст е убит в самия център на сръбската столица Белград – на ул. „Караджорджева“, съобщава скопското електронно издание  МКД , като се позовава на местни медии. \r\nСпоред неофициална информация, до инцидента се е стигнало след разправа между мигранти пред заведение на улицата. В хода й един от тях е наръгал с нож в гърдите младия мъж. \r\nПолицията издирва заподозрения за убийството. \r\n***", "date": "2019.06.06", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/06/06/2666945/lovech-voennosluzheshti-ot-voennovazdushnite-sili-obezvrediha-rachni-granati-namereni-v-selo-balgarene.html", "text": "Военнослужещи от Военновъздушна учебна база „Георги Бенковски” обезвредиха, вчера 5 юни, две ръчни гранати, намерени в село Българене, община Ловеч. Това съобщиха от пресцентъра на  Министерството на отбраната . \r\nБоеприпасите са открити от 24-годишен мъж при разходка в гориста местност. Той веднага подал сигнал на телефон 112, след което районът е бил отцепен от служители на полицията в Ловеч. \r\nПо искане на главния секретар на МВР и със заповед на командира на Военновъздушните сили бе активирано специализираното формирование за разузнаване и унищожаване на невзривените бойни припаси към ВВУБ „Георги Бенковски”. Под ръководството на старши лейтенант Християн Христов и специалист старшина Красимир Маринов боеприпасите са анализирани – ръчни гранати, тип РГ-42.  \r\nСлед проверка на района за наличие на други боеприпаси, военнослужещите транспортираха гранатите на безопасно за населението място, където бяха унищожени чрез взривяване.", "date": "2019.06.06", "title": "Ловеч: Военнослужещи от Военновъздушните сили обезвредиха ръчни гранати, намерени в село Българене"}
{"url": "http://www.focus-news.net/news/2019/06/06/2666946/ruse-nedeklarirani-30-000-evro-v-taynik-na-mikrobus-sa-otkrili-mitnicheskite-sluzhiteli-na-gkpp-dunav-most-ruse.html", "text": "30 000 евро са задържали митническите служители от Главна дирекция „Митническо разузнаване и разследване“ на ГКПП \"Дунав мост – Русе\". Това съобщиха от пресцентъра на  Агенция \"Митници\" . Нелегално пренасяната валута е открита в пътнически микробус, с българска регистрация, излизащ от страната на 5 юни 2019 г. Превозното средство, управлявано от български гражданин, е отклонено в халето за  щателна митническа проверка, при която са открити  20 000 и 10 000 евро, съответно в кожена и полиетиленова чанти, укрити във фабрична кухина, под предната седалка на превозното средство. Водачът заявил, че парите са на негов приятел, който му ги дал за покупка на автомобил.  На нарушителя  е съставен акт по Валутния закон.", "date": "2019.06.06", "title": "Русе: Недекларирани 30 000 евро в тайник на микробус са открили митническите служители на ГКПП \"Дунав мост – Русе\""}
{"url": "http://www.focus-news.net/news/2019/06/06/2666927/zeri-kosovo-ochakva-se-sreshta-tachi-vuchich-v-bratislava.html", "text": "Очаква се в рамките на деня президентът на Косово Хашим Тачи да се срещне с държавния глава на Сърбия Александър Вучич в столицата на Словакия, където се провежда форумът  GLOBSEC. В хода му е предвидена специална сесия за диалога между Белград и Прищина, съобщава електронното издание на косовския вестник  Zeri . \r\nАрдиан Арифай, съветник на Тачи, потвърди участието си в събитието и заяви, че косовският лидер ще се срещне с много чуждестранни служители и че сръбският президент Вучич също ще вземе участие в един от панелите. „Ще има дискусия за диалога между Косово и Сърбия и неговото бъдеще“, поясни Арифай. \r\nМеждувременно анализаторите смятат, че конференцията в Братислава ще служи като платформа за Тачи и Вучич, за да запазят идеята за корекция на границите в дневния ред. \r\n„Срещата на Вучич-Тачи е в кулоарите на конференция втора ръка в Братислава. Но това, което е ясно, е, че това се случва като част от усилията за запазване на идеята за промяна на границата”, твърди политическият анализатор Хаки Абази. Според него срещата в Братислава ще бъде използвана за засенчване на днешния разговор между премиера Рамуш Харадинай и германския канцлер Ангела Меркел. Тереза Герова", "date": "2019.06.06", "title": "Zeri (Косово): Очаква се среща Тачи-Вучич в Братислава"}
{"url": "http://www.focus-news.net/news/2019/06/06/2666950/mvr-22-dushi-sa-raneni-pri-katastrofi-v-stranata-prez-izminaloto-denonoshtie.html", "text": "22 души са ранени при 18 катастрофи в страната през изминалото денонощие. Това съобщиха от пресцентъра на  МВР . В столицата са станали 2 тежки пътни инцидента, при които са пострадали двама души. От началото на 2019 г. са станали 2347 пътни инцидента, при които са загинали 188 души, а 2967 са пострадали. Данните от началото на годината са динамични и не са окончателни при сравнение с реалните данни за загиналите (201) през същия период на 2018 г. се отчитат 13 (тринадесет) по-малко загинали участници в движението по пътищата през 2019 г.", "date": "2019.06.06", "title": "МВР: 22 души са ранени при катастрофи в страната през изминалото денонощие"}
{"url": "http://www.focus-news.net/news/2019/06/06/2666942/zam-ministar-tanya-mihaylova-maksimalniyat-rezultat-i-za-dvata-izpita-za-sedmoklasnitsite-e-100-tochki.html", "text": "Максималният брезултат и за двата изпита за седмокласниците е 100 точки. Това каза зам.-министърът на образованието и науката Таня Михайлова по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде репортер на  Агенция „Фокус“ . „Много важно е учениците да подреждат желанията си за кандидатстване така, както трябва и правилно, от гледна точка на резултатите, които са постигнали. Те вече се оценяват не с оценки, а с точки“, заяви Михайлова. Тя подчерта, че в зависимост от балообразуването може да има различни комбинации, с различни предмети, които съответно са определени от педагогическия съвет. „Може да бъдат избрани два пъти български или два пъти математика и веднъж български и др. различни комбинации. Важно е, когато се види индивидуалният резултат на ученика, всяко регионално управление да публикува статистика след това на резултатите. От нея могат да се ориентират и самите родители, така че да си подредят желанията, за да е правилно и учениците да отидат в училището, в което желаят и за което са постигнали съответните резултати“, посочи Михайлова. Тя отбеляза, че има случаи при неправилно подреждане на желанията на първо класиране, при което учениците изобщо не присъстват, но на второ класиране, когато се разместват местата те могат да бъдат класирани. „Важно е да се знае, че след обявяване на резултатите от първо класиране, учениците или трябва да се запишат, или могат да подадат заявление за второ класиране. Няма промяна тук. След второто класиране, ако не се запишат, в зависимост от броя на заетите места, ще бъдат обявени къде може да бъдат подадени отново заявления за трето класиране“, каза още тя, като отбеляза, че тук, също няма промяна. „Тази година и при въвеждането на балообразуването и на съответните паралелки участваха и училищата. Тоест осигурихме в системата двоен контрол“, подчерта още тя.  \r\nИрина ИВАНОВА", "date": "2019.06.06", "title": "Зам.-министър Таня Михайлова: Максималният резултат и за двата изпита за седмокласниците е 100 точки"}
{"url": "http://www.focus-news.net/news/2019/06/06/2666949/bchk-startira-izpalnenieto-na-proekt-inovativni-modeli-za-grizhi-v-obshtnostta-za-hora-s-hronichni-zabolyavaniya-i-trayni-uvrezhdaniya.html", "text": "Българският Червен кръст (БЧК) стартира изпълнението на проект „Иновативни модели за грижи в общността за хора с хронични заболявания и трайни увреждания“, който ще бъде реализиран в партньорство с Министерството на здравеопазването, Министерството на труда и социалната политика и Норвежката асоциация на регионалните и местните власти с подкрепата на Финансовия механизъм на Европейското икономическо пространство 2014-2021. Това съобщиха от пресцентъра на  БЧК . Общата стойност на проекта е 3 333 333 евро, от които 10% се осигуряват като собствен финансов принос от българските партньори. \r\nПотребители на услугата ще бъдат уязвими и самотни възрастни хора с хронични заболявания и трайни увреждания, вкл. в малките и отдалечени населени места в областите Враца, Видин и Монтана. \r\nПилотната услуга телеасистенция/телекеър представлява дистанционен мониторинг на здравния и психо-социален статус на потребителите. Това включва: \r\n-         Изграждане на първия за страната кол-център в гр. Враца за предоставяне на услугите телеасистенция/телекеър с капацитет 500 души от трите области;  \r\n-         Прилагане опита на Норвегия в използването на информационните и комуникационни технологии в сферата на услугите за възрастни хора;  \r\n-         Създаване на над 80 работни места за медицински сестри и домашни помощници след предоставяне на професионално обучение. \r\nПовече информация за иновативните грижи ще бъде представена на откриващата пресконференция от 11.30 ч. на 7 юни 2019 г. (петък) в зала Музейна на БЧК. Участници са: \r\n-        председателят на БЧК акад. Христо Григоров; \r\n-        министърът на труда и социалната политика Бисер Петков; \r\n-        представители на Министерство на здравеопазването и Български лекарски съюз; \r\n-        директорът на УМБАЛСМ „Пирогов“ проф. Асен Балтов; \r\n-         кметове  на общини и други партньорски организации.", "date": "2019.06.06", "title": "БЧК стартира изпълнението на проект „Иновативни модели за грижи в общността за хора с хронични заболявания и трайни увреждания“"}
{"url": "http://www.focus-news.net/news/2019/06/06/2666940/iskren-veselinov-vmro-segashniyat-razmer-na-partiynite-subsidii-e-prekaleno-golyam-tryabva-da-ima-tavan.html", "text": "Сегашният размер на партийните субсидии е прекалено голям, трябва да има таван. Това каза пред журналисти заместник-председателят на ВМРО Искрен Веселинов, предаде репортер на  Агенция „Фокус“ . \r\nВеселинов посочи, че въпросът с намаляването на партийната субсидия на 1 лв. е доста сериозен. „Ние многократно сме заявявали, че в сегашния размер тя е прекалено голяма, особено за големите партии, които практически нямат възможност да изхарчат тези пари. Предложението обаче за намаляване на държавната субсидия трябва да бъде обвързано с възможните допустими източници на финансиране на партиите“, обясни той. Веселинов заяви, че по-правилният вариант е държавно финансиране, а не такова от фирми. „Може би трябва да има таван на получаваната субсидия. В момента големите партии, за които тези пари са изключително много, ги трупат по сметки, правят дарения и т.н. И казват, че парите на партиите са много. Да, на вас са ви много, но на други може би са малко“, заяви зам.-председателят на ВМРО. Веселинов подчерта, че дебатът трябва да бъде по-сериозен и по-задълбочен. „А не просто да се хвърля нещо, което е популярно. Защото за популизмът няма почивен ден и никой не е ваксиниран за популизъм. Но важното е да има нещо, което е работещо, читаво и дава гаранции, че партиите не са зависими от икономически субекти и че не получават прекалено много, което гражданите искат“, каза още той. Веселинов припомни, че в предишни години ВМРО е внасяла предложения за таван на субсидиите. „На този етап не можем да кажем дали ще подкрепим това предложение, ще се съберем и ще го говорим. Проблемът е, че промените са частични – отговарят на обществените очаквания за субсидията, но не дават отговор откъде се финансират партиите. Имаме или легални източници, или криминални – къде отиваме всъщност“, коментира още Веселинов. \r\nЦветилена СИМЕОНОВА", "date": "2019.06.06", "title": "Искрен Веселинов, ВМРО: Сегашният размер на партийните субсидии е прекалено голям, трябва да има таван"}
{"url": "http://www.focus-news.net/news/2019/06/06/2666947/burgas-sluzhiteli-na-mitnicheski-punkt-malko-tarnovo-sa-otkrili-nedeklarirani-20-000-shtatski-dolara-pri-proverka-na-vlizasht-v-stranata-lek-avtomobil.html", "text": "Служители на Митнически пункт \"Малко Търново\" са открили недекларирани 20 000 щатски долара при проверка на влизащ в страната лек автомобил. Това съобщиха от пресцентъра на  Агенция \"Митници\" . Колата е управлявал турски гражданин, постоянно пребиваващ в България. Той е пътувал сам и при пристигане на Митнически пункт \"Малко Търново\", в посока от Турция за България на 31 май 2019 г., е обявил пред митническите служители, че не внася стоки, валута или валутни ценности за деклариране. По време на последвалата митническа проверка, митническите служители откриват две пачки по 10 000 долара, поставени на две отделни места - в джоб в дрехите на шофьора и в ръчна чанта. \r\nНедекларираната валута с левова равностойност 34 613 лв. е иззета. Срещу  нарушителя, турски гражданин,  е съставен акт за нарушение на Валутния закон. \r\nОт началото на годината служители на Митнически пункт \"Малко Търново\" са иззели контрабандно пренасяна валута с левова равностойност близо 300 000 лева.", "date": "2019.06.06", "title": "Бургас: Служители на Митнически пункт \"Малко Търново\" са открили недекларирани 20 000 щатски долара при проверка на влизащ в страната лек автомобил"}
{"url": "http://www.focus-news.net/news/2019/06/06/2666953/burgas-smartta-na-pochinalata-servityorka-e-vsledstvie-na-zdravoslovni-problemi.html", "text": "Смъртта на починалата сервитьорка е вследствие на здравословни проблеми, съобщи за  Радио „Фокус“ – Бургас  Цветелина Рандева, говорител на ОДМВР – Бургас. Това сочат резултатите от аутопсията.  \r\nВ 19.55 часа снощи в полицията е получено съобщение, че докато 21-годишното момиче сервирало в заведението, в което работело, се свило, паднало на земята и починало. \r\nМария КУРТЕВА", "date": "2019.06.06", "title": "Бургас: Смъртта на починалата сервитьорка е вследствие на здравословни проблеми"}
{"url": "http://www.focus-news.net/news/2019/06/06/2666943/sotsiologat-dots-mira-radeva-ako-zakonodatelnite-promeni-za-subsidiyata-badat-prieti-shte-se-poluchi-vazmozhnost-za-vrashtane-na-dvupolyusniya-model-bsp-gerb.html", "text": "Ако законодателните промени за субсидията бъдат приети, ще се получи възможност за връщане на двуполюсния модел БСП-ГЕРБ. Това каза социологът доц. Мира Радева в дневният блок „Добър ден“ на  Радио „Фокус“ . По думите й най-ощетени ще бъдат малките политически актьори. А по отношение на 1 лв. субсидия тя определи като наказателен вот срещу критиците и най-вече БСП. “Ясно е, че ГЕРБ не е така заплашен от партийните субсидии, както другите партии. Бойко Борисов има самочувствието в този момент да се държи по този начин, защото е безспорно най-големият победител от току-що миналите евроизбори. Той се опитва да си прокара пътя към местния вот с най-малко сътресения. Там очакваме по-висока активност и по-нестандартна политическа картина. В този момент той иска да каже: „Ние ще загубим най-малко, готови сме да го направим. Ясно е, че по-малките партньори няма да се съгласят“. Те ще могат да кажат, че са предложили, но е отхвърлено“, обясни доц. Радева.    \r\nСпоред социолога би трябвало да се намали партийната субсидия в рамките на общоприетото за Европейския съюз, но 1 лв. е много драстично.  \r\nЕва БРАНИМИРОВА", "date": "2019.06.06", "title": "Социологът доц. Мира Радева: Ако законодателните промени за субсидията бъдат приети, ще се получи възможност за връщане на двуполюсния модел БСП-ГЕРБ"}
{"url": "http://www.focus-news.net/news/2019/06/06/2666952/zam-ministar-tanya-mihaylova-1495-paralelki-sled-7-klas-sa-s-dualna-sistema-na-obuchenie-162-sa-ot-zashtitenite-profesii.html", "text": "149,5 паралелки след 7. клас са с дуална система на обучение, 162 са от защитените професии. Това каза зам.-министърът на образованието и науката Таня Михайлова по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде репортер на  Агенция „Фокус“ . „Най-много, от тези които са заявени, са в областта на селското стопанство, транспорта, електротехниката и енергетиката“, заяви Таня Михайлова. Тя подчерта, че от професиите с очакван недостиг на пазара на труда, заявените паралелки са 316. „От тях най-много са в направление транспорт, машиностроене, хранителна промишленост, текстилна промишленост, електротехника и енергетика. Тези направления са гръбнака на икономиката на една страна“, каза още тя.  \r\nМихайлова посочи, че половинката паралелка означава, че другата половинка не е с дуална система на обучение. „Тези половинки са в резултат на отговорности между съответното училище и бъдещите партньори в бизнеса. Тъй като, трябва да се осигурят реални работни места, с оглед на заявките, които имаме, това е абсолютно допустимо. Проблем би било, ако онези 2 499 паралелки бяха с половин, но тук няма нищо притеснително. Половин паралелка е дуална, а другата си е цяла“, отбеляза Михайлова, като подчерта, че те са от една и съща професия и с едни и същи общотехнически предмети, което означава, че може да се организира един нормален учебен процес.  \r\nИрина ИВАНОВА", "date": "2019.06.06", "title": "Зам.-министър Таня Михайлова: 149,5 паралелки след 7. клас са с дуална система на обучение, 162 са от защитените професии"}
{"url": "http://www.focus-news.net/news/2019/06/06/2666955/afp-otbelyazvane-na-godishninata-ot-desanta-v-normandiya-makron-blagodari-na-veteranite-za-svobodata.html", "text": "В речта си за 75-ата годишнина от десанта на съюзническите сили в Нормандия държавният глава на Франция Еманюел Макрон благодари на ветераните от Втората световна война за „свободата“, която да дали на страната, предава  AFP . \r\n„Ние знаем какво дължим на вас, ветераните: нашата свобода\", бяха думите на Макрон, които изрече на английски език, обръщайки се към редиците от ветерани, мнозина  от тях от които – в инвалидни колички. „И от името на моя народ искам само да благодаря\". \r\nАгенцията припомня, че на церемонията присъства и американският президент Еманюел Макрон. Тереза Герова", "date": "2019.06.06", "title": "AFP: Отбелязване на годишнината от десанта в Нормандия: Макрон благодари на ветераните за „свободата“"}
{"url": "http://www.focus-news.net/news/2019/06/06/2666958/burgas-v-detska-gradina-detelina-pomorie-se-provede-zabavna-demonstratsiya-na-nyakolko-razlichni-sporta.html", "text": "В Детска градина „Детелина” – Поморие се проведе забавна демонстрация на няколко различни спорта. Това съобщиха от пресцентъра на  Общината . С помощта на треньори от местните клубове децата усвоиха нови умения и разбраха колко е важен спортът за здравословния начин на живот. С много ентусиазъм, емоции и спортен дух малчуганите танцуваха зумба, спортни и народни танци, играха футбол и баскетбол. В края на веселия спортен празник всички получиха почетни грамоти за положеното старание и работата си през цялата учебна година.", "date": "2019.06.06", "title": "Бургас: В Детска градина „Детелина” – Поморие се проведе забавна демонстрация на няколко различни спорта"}
{"url": "http://www.focus-news.net/news/2019/06/06/2666951/yordan-tsonev-dps-namalyavaneto-na-subsidiyata-na-1-lv-e-populizam-s-mnogo-tezhka-tsena-za-balgarskata-demokratsiya.html", "text": "Намаляването на субсидията на 1 лв. е популизъм с много тежка цена за българската демокрация. Това каза зам.-председателят на парламентарната бюджетна комисия и народен представител от ДПС Йордан Цонев по време на заседание на комисията, предаде репортер на  Агенция „Фокус“ . \r\n„Позицията на ДПС относно намаляването на субсидиите на 1 лв. е неизменна от 2001 г., когато е въведено бюджетното финансиране на партиите. Политическите партии или се финансират от бюджета, или от олигарсите. Трети вариант няма – третият вариант е лъжи пред обществото“, заяви Цонев. Той посочи, че всякакви спекулации на тази тема са популизъм. „И понеже ДПС беше обвинена тези дни в популизъм заради данъците – но точно ДПС е направила така, че преките данъци да бъдат 10%. Така че нашата инициатива не беше популизъм. Но това, което в момента се прави, е популизъм с много тежка цена за българската демокрация. Ще се върне тоталната зависимост на партиите от бизнесмени, олигарси и сенчестия бизнес“, каза още той. Цонев посочи, че иначе партията приветства, че се предвижда парите да отидат за изграждане на ясли и детски градини. „Това отново е инициатива на ДПС, наша е и инициативата за книгите“, подчерта той. Цонев заяви, че още при въвеждането на квадратчето „не гласувам за никого“ ДПС е сигнализирала, че това няма да доведе до нищо добро. „Това, което се предлага в момента, е безумно и с много лоши последствия за България“, каза още той. \r\nЦветилена СИМЕОНОВА", "date": "2019.06.06", "title": "Йордан Цонев, ДПС: Намаляването на субсидията на 1 лв. е популизъм с много тежка цена за българската демокрация"}
{"url": "http://www.focus-news.net/news/2019/06/06/2666948/n1-sarbiya-vuchich-oproverga-informatsiyata-za-sreshta-s-tachi-v-bratislava.html", "text": "Държавният глава на Сърбия Александър Вучич опроверга информацията за планирана двустранна среща с косовския му колега Хашим Тачи в рамките на форум в словашката столица Братислава, на която да обсъдят бъдещето на диалога за нормализация на отношенията, предава белградската телевизия  N1 . \r\nВучич увери, че в Братислава ще каже истината за Косово и че е необходимо САЩ да убедят Прищина да премахне 100-процентовите мита за внос на стоки от Сърбия и Босна. \r\n„Отивам там без никаква вина или отговорност по отношение на Косово\", подчерта сръбският президент. \r\nКонференцията GlobSec е посветена на сигурността в Централна Европа. \r\nПо-рано медии съобщиха, че Вучич и Тачи ще вземат участие в панел за бъдещето на диалога, а средствата за масова информация в Прищина споменаха и за двустранни разговори. \r\nВ още един европейски опит Белград и Прищина да се върнат на масата за преговори се очаква на 1 юли в Париж, на среща, организирана от германския канцлер Ангел Меркел и френския президент Еманюел Макрон. Вучич обаче бе категоричен, че срещата може да не се състои, ако САЩ, които според него участват в консултации, осъзнаят, че нищо няма да бъде постигнато. Тереза Герова", "date": "2019.06.06", "title": "N1 (Сърбия): Вучич опроверга информацията за среща с Тачи в Братислава"}
{"url": "http://www.focus-news.net/news/2019/06/06/2666960/veliko-tarnovo-s-23-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 23 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 601 см, а температурата на водата - 18.5 градуса.  \r\nДнес по поречието на Дунав при Свищов ще е с променлива облачност. Ще духа слаб югозападен вятър. Ще е малко по-топло, с максимални температури между 23° и 28°, в Свищов  – 27°.", "date": "2019.06.06", "title": "Велико Търново: С 23 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/06/2666956/kardzhali-tsarkvata-sv-spas-v-selo-rezbartsi-otbelyazva-svoya-hramovi-praznik.html", "text": "Църквата „Св. Спас“ в село Резбарци край Кърджали отбелязва своя храмови празник с много гости от града и страната. Свещеник Марин отслужи водосвет за благословение и изцеление на всички богомолци. Специално за  Радио „Фокус“  той заяви: „Поздравявам всички за празника и нека с Бога да вървим напред! Защото, в крайна сметка, това е в основата на нашата вяра - Възкресението и Възнесението на Христос, на Сина Божи, който дойде заради нас. Христос дойде, за да проповядва спасение за всеки от нас, за всяка човешка душа, за да има надежда във Възкресението в бъдещия век“.  \r\nМястото е известно в страната като свято. Тук пристигат всяка година от вътрешността на България, за да дирят освещение и излекуване от болести вярващите. Под основите на сегашния храм е имало развалини на стара средновековна църква и гроб на виден духовник в дворището, според тукашните легенди. „Мястото е много свято и много хора получават тука изцерение, понеже храмът е построен на изключително благодатно място, където божията благодат е в изобилие“, каза още отец Марин. Той допълни, че ние не получаваме автоматично изцелението, а трябва да се опитаме да разберем в какво се състои силата на Сина Божи и да усилим вярата си, като изпълняваме неговите закони. „В продължение на 40 дни Исус Христос, Сина Божий, се явявал на своите ученици, поучавал ги, назидавал ги и на 40-тия ден, след Възкресението ги възвел на Елеонската планина, където им е дал последните си наставления. Благословил ги и както ги благославял, се отделил от тях и започнал да се възнася на небето. Учениците му се поклонили с радост сърцата си, че станали свидетели на това голямо чудо на Възкресението и на Възнесението на Господа нашего Иисуса Христа. И с радост в сърцата си се оправили към Йерусалим, където започнали ревностно да изпълняват Христовите закони“, обясни в заключение отец Марин, свещеник на древното свято място край село Резбарци. \r\nДарина ДЕЕНИЧИНА", "date": "2019.06.06", "title": "Кърджали: Църквата „Св. Спас“ в село Резбарци отбелязва своя храмови празник"}
{"url": "http://www.focus-news.net/news/2019/06/06/2666954/prof-rumen-gechev-bsp-predlagame-sas-zadna-data-ot-3-yuni-2019-g-depozitite-natrupani-ot-partiite-koito-ne-sa-poharcheni-da-se-prevedat-v-darzhavniya-byudzhet.html", "text": "Предлагаме от 3 юни 2019 г. депозитите, натрупани от партиите, които не са похарчени, да се преведат в бюджета на България. Това каза народният представител от „БСП за България“ проф. Румен Гечев по време на заседание на парламентарната бюджетна комисия, предаде репортер на  Агенция „Фокус“ . \r\n„Няма две мнения, че при намаляването на субсидията на 1 лв. става дума за кризисен пиар. В събота ние имаме съвещание и ще излезем с официална позиция при първо четене в парламента“, заяви Гечев. Той посочи, че БСП не желае да коментира опити да се отклонява вниманието на обществото от „унищожителния“ доклад на ЕС от вчера. „Ние предлагаме oт 3 юни 2019 година  - т.е. със задна дата, депозитите, натрупани от партиите, които не са похарчени, да се преведат в бюджета на България. Това е много логично предложения и се надявам колегите да го осмислят и да сметнат колко пари трябва да се преведат в бюджета“, каза още той. \r\nЦветилена СИМЕОНОВА", "date": "2019.06.06", "title": "Проф. Румен Гечев, БСП: Предлагаме със задна дата от 3 юни 2019 г. депозитите, натрупани от партиите, които не са похарчени, да се преведат в държавния бюджет"}
{"url": "http://www.focus-news.net/news/2019/06/06/2666965/stara-zagora-rabotna-sreshta-mladezhta-govori-natsionalna-strategiya-2030-shte-se-provede-na-13-yuni-v-obshtinskata-zala-p-r-slaveykov.html", "text": "Работна среща „Младежта говори: Национална стратегия 2030“ ще се проведе от 15.00 часа на 13 юни в общинската зала „П. Р. Славейков“ в Стара Загора. Това съобщиха от пресцентъра на  Общината . \r\nТя се  организира от Министерството на младежта и спорта и е свързана с изготвянето на нова Национална стратегия за младежта 2020-2030 г.  \r\nПрез 2018 г. бе приета Европейска стратегия за младежта 2019-2027, за създаването на която България има значителен принос. В рамките на Стратегията са включени и първите Европейски младежки цели, приети по време на Европейската младежта конференция 2018 в град София в рамките на Българското председателство на съвета на ЕС.  \r\nЕдин от основните приоритети в работата на Министерство на младежа и спорта, като основен орган на държавната власт за развитие, прилагане и координация на политиките за младите хора на България, е бъдещата Национална стратегия за младежта 2020 -2030 г., по която се работи в партньорство с неправителствения сектор и всички заинтересовани страни. \r\nЗатова Министерството на младежта и спорта започва поредица от срещи „Младежта говори: Национална стратегия 2030“. Целта е да се определят новите приоритети и цели, които са свързани с младите хора, и които да бъдат включени в Стратегията, чиято основна мисия е подобряването на качеството на живот на младите хора.  \r\nНовата стратегия ще вземе под внимание всички добри практики на европейско ниво за създаването на ефективна, фокусирана и целенасочена стратегическа рамка, която да поставя ясни и реалистични задачи. Тя ще определя точни и измерими годишни цели, ще набелязва основните и подходящите планове за действие за тяхното постигане, вследствие на което се предвиждат и нормативни промени в Закона за младежта.  \r\nНа срещата младежите ще имат възможност да дискутират по групи предизвикателствата, с които се сблъскват в съответната област и да представят възможни решения за справяне с тях.", "date": "2019.06.06", "title": "Стара Загора: Работна среща „Младежта говори: Национална стратегия 2030“ ще се проведе на 13 юни в общинската зала „П. Р. Славейков“"}
{"url": "http://www.focus-news.net/news/2019/06/06/2666962/burgas-vav-vetren-zapochva-mezhdunarodniyat-turnir-po-strelba-s-lak.html", "text": "Над сто състезатели от цяла България се включват в третото издание на Международния турнир по стрелба с лък за „Купата на кмета на град Бургас“. Това съобщиха от пресцентъра на  Общината . Надпреварата ще се проведе на стадиона в квартал „Ветрен“. Организатори на състезанието са СК „Белите Акули“- Бургас, съвместно с Община Бургас, СК „Габарит“ – София и BowHunting Bulgaria. \r\nСтрелците са разделени в категориите мъже и жени, младежи и девойки в дисциплините олимпийски стил, компаунд и традиционна стрелба с лък. \r\nВ тържественото откриване на събитието от 09.45 ч. на 8 юни ще участват ученици от Творческо студио „Князът“, фанфарен ансамбъл при ОУ „Свети княз Борис I“, фолклорна танцова група  „Тракийци“ при НЧ „Обнова“ 1923 г., кв. „Ветрен“. \r\nСлед закриването на надпреварата всички желаещи ще имат възможността да се докоснат до традиционните лъкове и да опитат своята сила и точност. Входът е свободен.", "date": "2019.06.06", "title": "Бургас: Във „Ветрен“ започва международният турнир по стрелба с лък"}
{"url": "http://www.focus-news.net/news/2019/06/06/2666957/pazardzhik-1-199-sa-imenitsite-v-obshtinata-koito-praznuvat-na-spasovden.html", "text": "1 199 са имениците в община Пазарджик, които празнуват на Спасовден, съобщиха от  Общината . Най-много са те в областния град – 712. На днешния ден в община Пазарджик празнуват жители с имената Спас, Спаска и Сотир. 720 мъже носят името Спас, 450 са жените с името Спаска и 29 са мъжете с името Сотир. В населените места най-много именици има в селата Главиница – 41, Огняново и Синитево  – по 36. Без празнуващи днес е село Цар Асен, само един човек ще отбележи имения си ден в село Крали Марко и двама в село Ляхово.", "date": "2019.06.06", "title": "Пазарджик: 1 199 са имениците в общината, които празнуват на Спасовден"}
{"url": "http://www.focus-news.net/news/2019/06/06/2666964/mvnr-vavezhdat-se-promeni-v-ustroystveniya-pravilnik-na-ms-za-po-dobra-publichnost-i-antikoruptsionni-merki.html", "text": "По предложение на Националния съвет по антикорупционни политики, председателстван от заместник министър-председателя по правосъдната реформа и министър на външните работи Екатерина Захариева, Министерският съвет (МС) прие изменения и допълнения в устройствения си правилник, с които се предвижда задължение за вносителите на проекти на нормативни актове да включват в доклада си и мотивите към законопроектите информация за предлагани от тях антикорупционни мерки, тяхната същност и риска, срещу който са насочени. Това съобщиха от пресцентъра на  Министерството на външните работи  (МВнР). Чрез тези промени ще се повиши публичността и ще съсредоточи фокуса върху предлагани антикорупционни мерки.   \r\nИзменение в правилника се прави и по отношение на процедурата за съгласуване на законопроектите от Комисията за противодействие на корупцията и отнемане на незаконно придобито имущество. Комисията в 20- дневен срок ще извършва анализ на предлаганите законопроекти за наличието на корупционен риск. Предвижда се и задължение за вносителя, ако не приеме предложенията на Комисията, да изложи аргументи за това в съгласувателната процедура по предложения проект преди приемането му от Министерския съвет. Това не освобождава вносителя от задължението да уведомят в едномесечен срок Комисията по реда на Закона за противодействие на корупцията и отнемане на незаконно придобито имущество за приетите мерки, както и за неприетите и мотивите за това.", "date": "2019.06.06", "title": "МВнР: Въвеждат се промени в устройствения правилник на МС за по-добра публичност и антикорупционни мерки"}
{"url": "http://www.focus-news.net/news/2019/06/06/2666968/dans-be-domakin-na-godishnata-sreshta-na-mrezhata-na-ekspertite-v-borbata-sreshtu-izpiraneto-na-pari-amon.html", "text": "Най-актуалните въпроси, както и регионални политики в борбата срещу изпирането на пари, обсъдиха в София от 5 до 6 юни експерти и официални гости от Европейския съюз, страни от Западните Балкани, Швейцария, САЩ, Израел, Украйна, Грузия, Австралия и Колумбия.  \r\nБългария бе представена от експерти на Държавна агенция „Национална сигурност“ и Министерство на вътрешните работи. Това съобщиха от пресцентъра на  ДАНС . \r\nАкцент на събитието бе определянето на проблемни области при противодействието на изпирането на пари, които на следващ етап се залагат в основите на бъдещи законодателни промени в ЕС. По време на семинара бе наблегнато и на съществената роля, която имат публично-частните партньорства в процеса.  \r\nЕвропол е постоянен Секретариат на АМОН, като европейската полицейска служба е отговорна за координацията на международно ниво между всички структури при провеждането на специализирани операции в борбата срещу изпирането на пари.  \r\nДържавна агенция „Национална сигурност“ поема председателството на АМОН в началото на 2017 г. Активната работа на АМОН допринася за по-доброто сътрудничество на национално и международно ниво между ангажираните институции в борбата срещу  изпирането на пари.  \r\nСъбитието е в изпълнение на проект ISFP-2017-AG-IBA-AMON „Неформална група на експертите по изпиране на пари“, финансиран по Фонд „Вътрешна сигурност“ с бенефициент ДАНС.", "date": "2019.06.06", "title": "ДАНС бе домакин на Годишната среща на Мрежата на експертите в борбата срещу изпирането на пари - АМОН"}
{"url": "http://www.focus-news.net/news/2019/06/06/2666967/sport-razsledvat-mach-na-real-madrid-za-ugovorka.html", "text": "Двубоят между Реал Мадрид и Уеска от изминалия сезон в Ла Лига е обект на разследване от органите в Испания, съобщава „Ел Конфиденсиал“. \r\nСлед арестите и изявленията относно подозренията за уреждане на срещата между Валядолид и Валенсия, Националната полицейска служба за контрол на игрите в Испания разследва мача Реал Мадрид – Уеска, завършил 3:2 на „Сантиаго Бернабеу“. \r\nМачът се игра на 31 март, а целта е била срещата да завърши при определен резултат, като по този начин от Уеска да изчистят дълг в размер на 100 хиляди евро.", "date": "2019.06.06", "title": "Спорт: Разследват мач на Реал Мадрид за уговорка"}
{"url": "http://www.focus-news.net/news/2019/06/06/2666970/blagoevgrad-bolnitsata-v-petrich-im-nova-kislorodna-instalatsiya-i-novo-otdelenie.html", "text": "Ново отделение по клетъчна терапия ще заработи във филиал Петрич на МБАЛ „Югозападна болница“ ООД. Помещенията за него са готови, предстои оборудването им. Това съобщиха от пресцентъра на  Община Петрич . Отделението ще бъде сериозна крачка напред за региона, тъй като клетъчната терапия навлиза в областта на редица заболявания, в това число автоимунните. Д-р Петров направи и презентация за технологията на работа в отделението. В сградата на болницата в Петрич подобренията продължават и с нова работеща централна кислородна инсталация, която е пусната до болничните стаи и ще спестява усилията по пренос на кислородни бутилки при необходимост. Системата е изведена и в Приемен блок на болничната сграда в Петрич. За операционните зали и интензивно отделение има изградена също инсталация за сгъстен въздух. „Успяхме да направим инвестиция в размер на близо 600 хил. лв., които защитихме по проект за повишаване на енергийната ефективност на болничната сграда. Така се случи и цялостният ремонт на отделенията в мащаб, който не е правен досега, убеден съм. Заделихме и собствени бюджетни средства“, уточни кметът Димитър Бръчков. Извършен е неотложен ремонт на парната инсталация с цел по-висока ефективност на работа. Остарелите тръби са подменени с нови полипропиленови. Средства са насочени за подмяна на дограмата, стъклопакети и врати, подмяна на съществуващите вертикални щрангове на отоплителната инсталация, закупуване на нова абонатна станция и други текущи. „Пътят, по който върви болницата като развитие е правилният“, коментира и д-р Христо Френгов. Председателят на ОбС – Петрич Георги Тренчев отчете, че приходите от дейността на болницата за 2018 г. са 12 955 324 лв , което е с 2 269 945 лв повече, сравнено с 2017 г.  Реализираната печалба в края на миналата година е 221 хил. лв. Има ръст и в средната брутна работна заплата на работещите в болницата. От 950 лв - 970 лв през 2017 г на 1 230 лв към края на 2018 г. От м. април тази година е направена още една актуализация на възнагражденията. Постъпили са на работа и нови двама лекари. Има подадени също осем заявления от лекари по Програмата за стимулиране на млади кадри в болницата. С четирима предстои подписване на договори за работа, един е назначен и се подготвят неговите документи за специализация. От този месец влиза в сила нов график за работа на Родилните отделения в Петрич и Сандански, заради липсата на специалисти – неонатолози. Настоящите са в пенсионна възраст. Родилно отделение в Сандански  ще работи първите две седмици на месеца, а Родилно отделение в Петрич през вторите две седмици. Това ще важи до момента, до който бъдат обучени младите кадри - неонатолози, уточняват от ръководството на МБАЛ „Югозападна болница“ ООД.", "date": "2019.06.06", "title": "Благоевград: Болницата в Петрич им нова кислородна инсталация и ново отделение"}
{"url": "http://www.focus-news.net/news/2019/06/06/2666973/plovdiv-zhitelite-na-osem-sela-v-oblastta-sa-s-narusheno-vodopodavane-zaradi-avarii.html", "text": "Жителите на осем села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода до 17.00 часа са абонатите от населените места Паничери, Белащица, Гълъбово, Болярино, Горни Домлян, Васил Левски и Розино, а за неопределен период от време – жителите на село Брягово. \r\nС нарушено водоподаване до 17.00 часа са и абонатите в района на улиците „Борба“, „Цанко Дюстабанов“ и „Кирил Христов“ в град Пловдив. \r\nТони МИХАЙЛОВ", "date": "2019.06.06", "title": "Пловдив: Жителите на осем села в областта са с нарушено водоподаване заради аварии"}
{"url": "http://www.focus-news.net/news/2019/06/06/2666972/burgas-amerikanskiyat-avtor-na-bestselari-erik-uaynar-gostuva-v-grada-na-16-yuni.html", "text": "Едно от най-интригуващите литературни събития това лято в Бургас безспорно е гостуването на американския автор на бестселъри Ерик Уайнър. Срещата му с читателите в морския град ще се проведе от 19.00 часа на 16 юни в Експоцентър \"Флора\". Това съобщиха от пресцентъра на  Община Бургас . \r\nЕрик Уайнър ще представи своята книга \"География на блаженството\", включена в списъка на бестселърите за всички времена на Ню Йорк Таймс, както и на две другите две заглавия - \"Човек търси Бог\" и \"География на гения\". \r\nКнигите на Ерик Уайнър се радват на огромна популярност, преведени са на повече от 30 езика и почти във всяка държава на света. Редица гимназии и университети са включили книгите му в своите учебни програми. Той всъщност създава свой собствен жанр, нов вид интелектуален пътепис, в който са включени само истински лица и исторически факти, написан изключително увлекателно, изтъкан от ерудиция, психология, наука и хумор - един провокативен и забавен анализ на идеята, на която е посветена съответната книга - щастието, религията, геният или пък мъдростта. \r\nЕрик Уайнър е завършил Университета в Мериленд, специализирал е журналистика в Станфордския университет. Той е бивш кореспондент на Националното обществено радио на САЩ и на Ню Йорк Таймс. Уайнър е бил репортер в повече от 30 държави, от Ирак до Индонезия, като е отразявал повечето основни международни събития от последно време. Носител на няколко награди за журналистика, включително \"Angel Award\" за отразяване на ислямските въпроси в Азия, на Borders Original Voices Award,  и е финалист за наградата \"Barnes & Noble Discover\". Той е част от екипа, спечелил наградата Peabody за журналистическите си разследвания на тютюневата индустрия в САЩ. Ерик пише редовна колона за BBC Travel. Публикува редовно и в Los Angeles Times, Washington Post,  New Republic, Slate, Foreign Policy, The New York Times Magazine, включен е в антологията \"Best American Travel Writing\", води и сутрешно предаване в Националното радио на САЩ. Той е популярен говорител, изнася лекции по целия свят. Води собствен майсторски клас по творческо писане, който се провежда всяко лято в Непал. Когато не пише или не мисли за писане, Ерик е запален велосипедист и потребител на суши. Той живее в района на Вашингтон със съпругата, дъщеря си и двете си необуздани котки. Ерик Уайнър е обиколил почти целия свят, но посещава за пръв път България по покана на БТА и на българския си издател - \"Фабер\". Той е специален гост на Световния конгрес на информационните агенции, който се провежда веднъж на три години и шестото му издание с домакин БТА ще бъде в София от 13 до 15 юни 2019 г. Журналистите от всички водещи агенции в света - Асошиейтед прес, ТАСС, Франс прес, Синхуа и т.н. ще имат възможността да изслушат лекцията, която Ерик Уайнър е поканен да изнесе. След конгреса Ерик Уайнър ще посети Европейската столица на културата - Пловдив, както и столицата на поезията и литературата Бургас, където ще се проведе и единствената му среща с широката публика и верните му фенове, които в България са десетки хиляди. В тази среща ще участва и любимата му българска етно джаз група \"Outhentic\". Така и Ерик Уайнър, и бургаската публика ще имат възможността да чуят за пръв път на живо младите български музиканти, които жънат успехи по света с модерния прочит на нашата народна музика. \r\nСлед Бургас писателят ще посети историческата и духовна столица на България Велико Търново, където ще бъде удостоен с титлата Doctor honoris causa на Великотърновския университет. \r\nПреди заминаването си Ерик Уайнър ще участва в първо по рода си събитие, организирано от \"Виваком\" в новия арт център на компанията - освен 80 гости в залата, в срещата-разговор с писателя ще участват онлайн над 100 000 абонати. \r\nСледва заключителна среща с българските медии в информационния център на БТА. \r\nЗа посещението на Ерик Уайнър в \"българските столици\" ще бъде изготвен документален филм.", "date": "2019.06.06", "title": "Бургас: Американският автор на бестселъри Ерик Уайнър гостува в града на 16 юни"}
{"url": "http://www.focus-news.net/news/2019/06/06/2666966/zam-ministar-tanya-mihaylova-izpitat-za-sedmoklasnitsite-e-edinen-nyama-promyana-vav-vremetraeneto-mu.html", "text": "Изпитът за седмокласниците е единен и няма промяна във времетраенето. Това каза зам.-министърът на образованието и науката Таня Михайлова по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде репортер на  Агенция „Фокус“ . „Първият модул е 60 минути, а вторият - 90 минути. За децата със специални образователни потребности се увеличава до 30 мин. за първия и 50 мин. за втората част на изпита. Тоест 80 минути или 2 учебни часа“, заяви Таня Михайлова. Тя посочи, че след първия модул учениците могат да излязат и няма да бъдат оставени да се чувстват недобре. „Във втората част на изпита по български и литература ще е преразказ, а изпита по математика ще е с разширен и кратък отговор за решаване. Те също при 90 мин. ще могат да напускат залата. Това, което е важно, е че изпитът е единен“, посочи Михайлова, като подчерта, че учениците трябва да работят, за да постигнат по-висок резултат. „Първото условие е да работят по всички задачи. А второто е да се справят. Няма втори модул, който да се използва за кандидатстване, те ще кандидатстват с резултата от изпита изцяло“, отбеляза зам.-министърът по образованието. \r\nПо думите й баллът се формира от брой точки. „Максималният бал е 500 точки. 400 са резултатите от изпитите, а 100 точки максимално идват от оценките, които са избрани, като балообразуващи за съответния профил или професия. От свидетелството за основно образование се използва само оценката от 7 клас. Тоест, ако даден ученик има оценка 4 по физика, то тя се приравнява в точки и тя участва в балообразуването. Балът не е в оценки и не се удвояват оценки, а се работи с точки, така както беше и миналата година“, посочи още тя, като отбеляза, че тук също няма промени.  \r\n„Хубавото, когато говорим за професиите и за професионалното образование, е че в много от общините има и нови за самите общини професии. Тази година заявяването на план-приема беше с активното участие на работодателите и регионалните потребности. В 68 паралелки, в 18 общини има нови професии, като машинен техник, като строител, като на системен програмист и техник на компютърни системи“, подчерта Михайлова. Тя посочи, че от всички паралелки около 52% са в направление SТЕМ. „Тук се включват и профилираните паралелки, които съответно попадат в това направление и съответно техническите паралелки в професионалните гимназии“, каза още тя. \r\nИрина ИВАНОВА", "date": "2019.06.06", "title": "Зам.-министър Таня Михайлова: Изпитът за седмокласниците е единен, няма промяна във времетраенето му"}
{"url": "http://www.focus-news.net/news/2019/06/06/2666971/the-american-conservative-poslednite-bezumiya-na-balkanite-ne-sa-rabota-na-vashington.html", "text": "Геополитическото социално инженерство последователно се проваля на Балканите. Принуждаването на антагонистичните народи да живеят заедно генерираха безредие, хаос, насилие и клане. Ако европейците имат по-добра идея, нека я пробват - Балканите трябва да бъдат тяхна отговорност, пише бившият съветник на Роналд Рейгън Дъг Бандоу в статия за изолационисткото издание  The American Conservative . \r\nБалканите си възвърнаха репутацията на геополитическа черна дупка. Неотдавна Косово проведе операция с участието на спецчасти, за да арестува етническите сърби на север заради предполагаема контрабанда. Междувременно етническите албански полицаи влязоха в сблъсъци със сръбски цивилни граждани, които ръководителят на белградската Служба за Косово и Метохия Марко Джурич описа като заплаха за стабилността и мира. Белград разпореди привеждането на войските в бойна готовност. Русия, съюзникът на Сърбия, разкритикува „провокацията\" на Косово. \r\nНякога легендарният Ото фон Бисмарк предупреди, че войната в Европа ще бъде предизвикана от „някаква глупост на Балканите“. Думите му бяха доказани три десетилетия по-късно, когато континентът потъна в бездната на Първата световна война. Това, което германците наричаха Saisonstaaten, или „държави за един сезон\": малки, недемократични и предимно етнически базирани нации, се оказаха уязвими за нарастващите тоталитарни сили. Повечето са били в или близо до Балканите. \r\nСтудената война до голяма степен замрази тези национални спорове. Но след като Съветският съюз се разтвори, мултиетническата Югославия се присъедини към нея в кофа за боклук в историята и Балканите отново станаха извор на конфликт. \r\nВъпреки това продължителната битка и последвалата външна намеса не бяха неизбежни. През 1992 г. Алия Изетбегович в Босна и Херцеговина прие Лисабонското споразумение, което щеше да предостави на хърватите и сърбите същото право на отделяне, както и на господстващата мюсюлманска общност. Тогава по настояване на американския посланик в Югославия Уорън Цимерман, Изетбегович се обърна и се реши на война. Последваха три години на брутален конфликт, с десетки хиляди жертви. Етническите сърби извършиха забележителни жестокости, но босненските мюсюлмани и хърватите не останаха по-назад. \r\nВашингтон пое рефлексивна антисръбска позиция, подкрепяйки всеки, който се стремеше да напусне правителството, в което преобладават сърбите, като същевременно отричаше етническите сърби да имат същото право да се отделят от други режими. Администрацията на президента Бил Клинтън дори не спомена за експулсирането на 150 000 до 200 000 етнически сърби от домовете им в Хърватия в акция, която с право може да се определи като етническо прочистване. Освен това САЩ считат за голямо постижение Дейтънското мирно споразумение от 1995 г., което запазва многоетническа Босна, въпреки желанията на повечето сърби и хървати. \r\nКакви е работата на Вашингтон днес? Босненският журналист Александър Брезар се оплака, че „този мултикултурен, мултиетнически проект е под сериозна атака“. Но защо да го държим заедно с международна тел, ако толкова много от хората  отхвърлят този проект? (По ирония на съдбата, Босна не е признала Косово, вероятно се страхува да насърчи отделянето от доминираната от сърби Република Сръбска, която заедно с мюсюлманско-хърватската федерация съставлява Босна.) \r\nБосна не е модел за изграждане на нация. Freedom House оценява страната само като „частично свободна“ и отбелязва: „Политиката се характеризира с тежка партизанска схватка между националистически лидери от бошняшката, сръбската и хърватската общност в страната. Корупцията остава сериозен проблем“. Свободата на изразяване е „ограничена на практика“. Така стои и въпросът с религиозната свобода. Съдебната власт е слаба и „гаранциите за справедлив процес са непоследователно подкрепени\". \r\nПоследният доклад на Държавния департамент за човешките права цитира „тежки условия в затворите; ограничения на свободата на събирания и изразяване, и на пресата; широко разпространена корупция; [и] престъпления, свързани с насилие срещу малцинства”и ЛГБТ лица. „Хюман Райтс Уоч“ съобщава за подобни проблеми. \r\nАмериканските власти имат пристрастен подход към Косово, неразделна част от Сърбия, а не отделна държава. Населението там се е разселило през годините, подпомогнато от антисръбската политика на Йосип Броз Тито след Втората световна война, и нарастващото етническо албанско мнозинство, дискриминиращо сърбите. Тогава Милошевич изигра етническата карта, за да се изкачи до върха на белградското ръководство след смъртта на Тито. \r\nКогато централното правителство пое контрола, възникна Армията за освобождение на Косово (АОК). Тя отвличаше и екзекутираше сръбски служители и етнически албански „сътрудници“, и извършване нападения срещу полицейски участъци и кафенета. АОК се финансираше чрез контрабанда на наркотици и други престъпни дейности, както и с принос от страна на етническата албанска диаспора, включително в Америка. Специалният пратеник на Балканската администрация на Клинтън, Робърт Гелбард, описваше АОК като „без никакви съмнения терористична групировка\". \r\nЮгославското правителство реагира , разпалвайки съпротива. На конференцията в Рамбуйе Вашингтон се опита да принуди Белград да подпише независимостта на Косово и да предостави на НАТО безплатен транзит в цялата страна, за да окупира Косово. Когато Милошевич отказа, САЩ започнаха бомбардировките, след което сръбските войски принудиха стотици хиляди етнически албанци да избягат от домовете си и извършиха куп жестокости. \r\nЮгославия най-накрая се съгласи да се оттегли от Албания, която тогава беше окупирана от силите на НАТО. Водени от победоносната АОК, етническите албанци изгониха 200 000 или повече етнически сърби, роми и други представители на малцинства, докато съюзническите сили стояха. \r\nДоклад на „Хюман Райтс Уоч“ гласи: „АОК е отговорна за сериозни злоупотреби... включително отвличания и убийства на сърби и етнически албанци, считани за сътрудници на държавата. Елементите на АОК също са отговорни за постконфликтни атаки срещу сърби, роми и други неалбанци, както и за политически съперници на етнически албанци“. Организацията отбеляза също, че „широко разпространеното и систематично изгаряне и плячкосване на домове на сърби, роми и други малцинства, и унищожаването на православните църкви и манастири... в съчетание с тормоз и сплашване, са предназначени да принудят хората да напуснат домовете и общностите... елементи на АОК са явно отговорни за много от тези престъпления\". \r\nСиан Джоунс от „Амнести интернешънъл“ докладва за неуспеха на съюзниците да разследват отвличането и убийствата на сърбите в края на конфликта. Тези действия „представляват широко разпространено, както и систематично, нападение срещу цивилно население и, потенциално, престъпления срещу човечеството“ и „допринесоха за преобладаващия климат на безнаказаност в Косово“. Десетки хора бяха убити; хиляди къщи и магазини бяха разбити; десетки църкви и манастири бяха унищожени. Хиляди етнически сърби бяха ранени и още хиляди бяха принудени да напуснат домовете си. \r\nFreedom House оценява Косово като „частично свободно“. Отбелязва се, че институциите на организацията остават слаби, а буйната корупция е довела до дълбоко обществено недоверие в правителството. Журналистите са изправени пред сериозен натиск и рискуват да бъдат атакувани във връзка с разботата им. Върховенството на закона е възпрепятствано от намесата на изпълнителната власт в съдебната система. Освен това пътуването е„ трудно за много сърби”. Правата на собственост„ не се прилагат на практика”. \r\nДържавният департамент на САЩ посочва проблеми, свързани с правата на човека, включително „връщане; ендемична корупция в правителството; престъпления, свързани с насилие или заплахи за насилие срещу журналисти; и нападения срещу членове на етнически малцинства или други маргинализирани общности, включително от силите за сигурност”.Други въпроси включват липса на законосъобразен процес и лоши условия в затворите. Нещо повече, „мнозина в правителството, опозицията, гражданското общество и медиите вярваха, че висшите служители участват в корупцията - безнаказано”. \r\nНо американците и европейците настояват за независимост на Косово, като същевременно забраняват самоопределението на етническите сърби, концентрирани в град Митровица, северно от река Ибър. През 2008 г. Косово обяви своята независимост.. Само вето на Русия блокира членството на Прищина в ООН. \r\nОттогава Сърбия и Косово поддържат студена война, а сърбите в северната част на Косово се противопоставят на управлението на Прищина. Европейският съюз се стреми да насърчи признаването на ролята на Белград чрез обещаване на членство в ЕС, но сърбите отказаха да търгуват с територия в замяна на евро и различните кръгове от преговори не успяха да постигнат напредък. Миналия ноември косоварите наложиха 100% мита за внос на сръбските стоки. \r\nМиналия месец Прищина при опит да наложи законовите си граници със Сърбия арестува предполагаеми контрабандисти, действащи в северната част на Косово. Сръбското правителство отговори на прикритата заплаха от сила. Ако има военни действия, те ще доведат до намесата на НАТО и Русия. \r\nСърбия има свои собствени човешки права и никой не си въобразява, че ще възстанови властта си над Косово. Наистина президентът й Александър Вучич наскоро призна, че страната му трябва да приеме, че е загубила контрола над Косово. Все пак той прогнозира, че може да са необходими компромисни споразумения. \r\nИма алтернативи на застоя. Миналата година правителствата на Косово и Сърбия обсъдиха размяна на територии. Брюксел и Вашингтон изглежда подкрепиха инициативата за Косово, но Германия направи всичко възможно да блокира всяка териториална промяна. Зловещата роля на Берлин датира от 1991 г., когато ускори разпадането на Югославия, насърчавайки цунамито от насилие. След като разрушават и създават държави, германците сега се оплакват от прецедента за „промяна на границите“. \r\nСАЩ трябва да останат встрани от последните балкански безумия. Едуард П. Джоузеф от САИС наскоро предложи администрацията на Тръмп да „изисква\" Косово и Сърбия да „прекратят цикъла на провокации\", „да създадат подробна рамка\" за преследване на военни престъпления, „да се стремят към дългосрочни бази на американските войски\" в Сърбия, „предложи на Белград огромно подобрение във военните и гражданските отношения, потенциално до нивото на стратегическо партньорство“ и да предостави  на„и Сърбия и Косово щедър пакет за развитие“. \r\nТези идеи са откровено луди. САЩ не са изложени на опасност, което да налага допълнително намеса в това гробище на добри намерения. Вашингтон също няма представа как да оправи региона. \r\nГеополитическото социално инженерство последователно се проваля на Балканите. Принуждаването на антагонистичните народи да живеят заедно генерираха безредие, хаос, насилие и клане. Ако европейците имат по-добра идея, нека я пробват. Балканите трябва да бъдат тяхна отговорност. \r\n*Дъг Бандоу е старши сътрудник в Института „Като“. Бивш специален помощник на президента Роналд Рейгън. Тереза Герова", "date": "2019.06.06", "title": "The American Conservative: Последните безумия на Балканите не са работа на Вашингтон"}
{"url": "http://www.focus-news.net/news/2019/06/06/2666974/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  по  Радио „Фокус“  ще поставим акцент върху българския фолклор и любовта на хората към характерните за региона танци и музика. В края на седмицата в парк „Рила” ще бъде открито Десетото издание на международния фолклорен фестивал „Рила ни гледа”. Проявата се организира под мотото „Съхраняване и популяризиране на автентичния български фолклор и стимулиране на неговото развитие в наши дни”. Повече от 1000 участници от 40 танцови състава ще се представят в тазгодишното издание на фестивала. Събеседник по темата ще бъде организаторът на проявата Дилиана Диканска. Темата ще продължим със създателя, художествен ръководител и хореограф на танцов ансамбъл „Рила” Кирил Амбарков. С него ще разговаряме за интереса на подрастващото поколение към българския фолклор, за трудностите при обучението и за предстоящите участия на ансамбъла.  \r\nВ предаването ще ви срещнем с кмета на село Джерман Ангел Цветков. Тази седмица в населеното място започна изграждането на нов площад, който ще включва кътове за отдих, чешма, детска площадка и парково осветление.  \r\nДупница отдаде почит на Невена Коканова. По повод 19-годишнината от смъртта на родената в града легендарна актриса бяха поднесени цветя пред барелефа й на сградата на общинския драматичен театър, който от 2002 година носи нейното име. С едноминутно мълчание актьори, театрали и служители на общината отдадоха почит към примата на българското кино. По този повод ще разговаряме със Славчо Пеев, художествен ръководител на театъра в Дупница. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.06.06", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/06/06/2666963/parlamentarnata-komisiya-po-byudzhet-i-finansi-prie-na-parvo-chetene-subsidiyata-na-partiite-i-koalitsiite-da-stane-1-lv-ot-1-yuli.html", "text": "Парламентарната комисия по бюджет и финанси прие на първо четене с 10 гласа „за“ промени в Закона за държавния бюджет на Република България за 2019 г., предаде репортер на  Агенция „Фокус“ .  Народните представители от „БСП за България“ отказаха да участват в гласуването. \r\nПромените предвиждат размерът на държавната субсидия от 1 януари до 30 юни 2019 г. да бъде както досега – 11 лв. на получен действителен глас, а от 1 юли до 31 декември 2019 г. да стане 1 лв. на глас. Сред мотивите на вносителите от Министерски съвет се посочва, че с намаляването на партийните субсидии ще се отговори на обществените очаквания за по-малко разходи от държавния бюджет за финансиране на дейността на политическите партии и коалиции. Предлаганата промяна на Закона за държавния бюджет на Република България за 2019 г. в средата на годината, при общественото внимание към въпроса, е показателна за желанието на правителството да отговори на обществените очаквания. Фиксирането на субсидиите в размер 1 лв. за глас в годишен размер считано от 1 юли 2019 г. ще намали разходите по държавния бюджет и редуцираният разход на бюджета за второто полугодие ще бъде 1 460 402 лв. \r\nЦветилена СИМЕОНОВА", "date": "2019.06.06", "title": "Парламентарната комисия по бюджет и финанси прие на първо четене субсидията на партиите и коалициите да стане 1 лв. от 1 юли"}
{"url": "http://www.focus-news.net/news/2019/06/06/2666959/menda-stoyanova-gerb-predlozhenieto-za-namalyavaneto-na-subsidiyata-na-1-lv-ne-e-inspirirano-ot-vanshni-faktori-a-doyde-ot-naroda.html", "text": "Предложението за намаляването на субсидията на 1 лв. не е инспирирано от външни фактори, а дойде от народа. Това каза председателят на парламентарната бюджетна комисия и народен представител от  ГЕРБ Менда Стоянова по време на заседание на комисията, предаде репортер на  Агенция „Фокус“ . \r\n„Разбирам, че всички се радват, че икономията от тези субсидии ще отидат за детски градини. ГЕРБ строи детски градини години наред и в някои от големите градове вече този проблем е решен. Но има още някои – най-вече в София, в които трябва да продължи работата“, заяви Стоянова. Тя посочи, че ГЕРБ нееднократно е изразявала позицията си за това, че намаляването на ДДС върху определени стоки ще има два аспекта. „Първият е намаляване на приходите от косвени данъци в държавния бюджет, което трябва да бъде компенсирано с някакви други приходи. Затова винаги сме твърдели, че трябва да има дебат за данъчната система като цяло. Второ, никога намаляването на ДДС в нито една от държавите не е довело до трайно намаляване на цените на дадени стоки и услуги. Разликата ще бъде усвоена от производителите, търговците и посредниците“, обясни Стоянова.  \r\nТя уточни, че предложението за намаляването на субсидията на 1 лв. не е инспирирано от външни фактори, а е дошло от народа след проведен референдум. „Този дебат сме го водили почти всяка година, когато сме гледали Закона за бюджета. И ние от ГЕРБ сме изразявали позиция, че субсидирането на политическите партии от държавата е гаранция за това, тези партии да съществуват и да се борят за идеите си. И ние нямаме друго разбиране. За съжаление обаче, дивият популизъм, който обхвана някои партии, изключително нагнети общественото напрежение през последните дни. И се почувствахме задължени да се опитаме да отговорим на тези обществени мнения“, каза още Стоянова и посочи, че опитите да се бранят субсидиите, довежда до негативно отношение към партиите. \r\nЦветилена СИМЕОНОВА", "date": "2019.06.06", "title": "Менда Стоянова, ГЕРБ: Предложението за намаляването на субсидията на 1 лв. не е инспирирано от външни фактори, а дойде от народа"}
{"url": "http://www.focus-news.net/news/2019/06/06/2666969/plovdiv-zadarzhanite-za-ubiystvoto-v-asenovgrad-ostavat-v-aresta.html", "text": "Пловдивският апелативен съд потвърди определението на Окръжен съд – Пловдив, с което е наложена най-тежката мярка за неотклонение - „задържане под стража“, спрямо И. А. ( на 15 г.) и М. А. ( на 17 г.) от Асеновград. Това съобщиха от  Съдебна палата – Пловдив . \r\nСпрямо И. А. е повдигнато обвинение за убийство, извършено с особена жестокост и по особено мъчителен за пострадалия начин, а също за грабеж, а спрямо М. А. – за  грабеж. Престъпленията са извършени  на 26 май т.г. в  Асеновград.  \r\nАпелативният съд прие, че от събраните до момента доказателства може да се изведе обосновано предположение, че И. А. и М. А. са съпричастни към повдигнатите им обвинения.  \r\nАпелативните магистрати считат, че престъпленията, в които двамата са обвинени, се отличават с изключителна тежест, като личната степен на обществена опасност на извършителите е също завишена. Във връзка с тази констатация приемат, че опасността всеки от тях да извърши престъпление, ако не се задържа под стража, се очертава като реална.  \r\nЗа престъпленията, за които са повдигнати обвинения на И. А. и М. А., Наказателният кодекс предвижда наказания лишаване от свобода. \r\nОпределението на Апелативния съд е окончателно.", "date": "2019.06.06", "title": "Пловдив: Задържаните за убийството в Асеновград остават в ареста"}
{"url": "http://www.focus-news.net/news/2019/06/06/2666977/burgas-14-iyat-turnir-ot-natsionalniya-shampionat-na-balgariya-po-striyt-fitnes-startira-na-ploshtadkata-na-park-arena-ozk-na-8-yuni.html", "text": "Бургас 14-ият турнир от Националния шампионат на България по стрийт фитнес стартира на площадката на „Парк Арена ОЗК“ на 8 юни (събота). Това съобщиха от пресцентъра на  Община Бургас . \r\nНачалото е в 11.00 часа. Организатори са екипът на SPF Bulgaria и Street Workout Bulgaria, с подкрепата на Община Бургас. \r\nСъстезателите ще бъдат разпределени в групи мъже до 16 години и мъже над 16 години, а жените са без възрастово ограничение. \r\nПобедителите ще заслужат правото да се състезават на големия финал на 23 юни в София. Там ще се определи и състава на националния отбор за участие на Световното първенство в Москва. \r\nЦвети Станева е световна вицешампионка за 2018 година, а Стефан Еротеев е бронзов медалист. \r\nДисциплината, в която ще се състезават участниците е фрийстайл. Рефери на атрактивната надпревара ще бъдат Денис Пламенов-динамични комбинации, Симеон Атанасов-статика и Ангел Доганов-динамика. \r\nЗаписването и загрявката на състезателите ще започнат в 10.00 часа. Час по-късно е стартът.", "date": "2019.06.06", "title": "Бургас: 14-ият турнир от Националния шампионат на България по стрийт фитнес стартира на площадката на „Парк Арена ОЗК“ на 8 юни"}
{"url": "http://www.focus-news.net/news/2019/06/06/2666979/dobrich-po-proekt-na-obshtinata-shte-bade-osiguren-bezplaten-bezzhichen-internet-za-grazhdanite-na-obshtestveni-mesta.html", "text": "По проект на Общината ще бъде осигурен безплатен, безжичен интернет за гражданите на обществени места в Добрич. Община град Добрич е одобрена за получаване на финансиране по инициативата WiFi4EU и предстои да бъде разработен проект. Това съобщи в предаването  „Добрич - Блян вихрен, понесен над степ ековита...“  на  Радио „Фокус“  Геновева Друмева, ръководител на Областния информационен център в Добрич. Чрез инициативата се насърчава безплатният достъп до безжичен интернет за гражданите на обществени места, включително паркове, площади, обществени сгради, библиотеки, здравни центрове и музеи в общини в цяла Европа. От регистрираните 241 български общини във  втория конкурс на Европейската комисия са подали кандидатури 117. От тях 63, сред които и Община град Добрич, са одобрени за получаване на ваучери на стойност 15 000 евро. Те трябва да бъдат използвани за инсталиране на Wi-Fi оборудване на обществени места, където все още няма точки за достъп до безжичен интернет.  \r\nОбщото финансиране за всички общини е в размер на 945 000 евро, което представлява 1,85% от общия бюджет на конкурса 51 000 000 евро. Със спечелените ваучери и от втория конкурс ще бъдат обхванати 66% от българските общини, което е показателно за огромния интерес от страна на местните общности към инициативата. По броя на получените ваучери в този конкурс България се класира на 14 място. В този конкурс Европейската комисия ще финансира 3400 общини от целия Европейски съюз, Норвегия и Исландия. В този конкурс близо 98% от ваучерите са спечелени още в първите 60 секунди от отварянето на портала.  \r\nТри държави получават максималното финансиране в размер на 15 % от общия бюджет или 510 ваучера - Германия, Испания и Италия. Франция се нарежда на 4 място с 409 ваучера (12,03% от общия бюджет). В първия конкурс 6 държави (Германия, Испания, Италия, Франция, Румъния и Хърватска) са достигнали максимален брой ваучери 224 (8% от общия бюджет). Европейската комисия обяви увеличаване на броя на общините, които ще бъдат обхваната от инициативата от 6000-8000 на 9 000 до края на 2020 г. По думите на Геновева Друмева Общината е разполагала с изключително кратък срок за кандидатстване: „Тук е принципът на финансиране - първи по време, първи по право, т. е. този, който успя в рамките на този ден и половина да подаде и „натисне копчето“ за заявяване на кандидатурата с всичките придружителни документи, е бил одобрен за финансиране. Както вече сте разбрали за 15 000 евро Общината ще сключи споразумение за ваучер. Всъщност основната му цел е чрез тези средства да се предоставя безплатен достъп до висококачествен интернет на местните жители и посетителите в градските центрове. Очаква се това предоставяне на интернет да подобри още повече достъпа до онлайн услуги на местното население и по този начин качеството на живот“.  \r\nЖулиета НИКОЛОВА", "date": "2019.06.06", "title": "Добрич: По проект на Общината ще бъде осигурен безплатен, безжичен интернет за гражданите на обществени места"}
{"url": "http://www.focus-news.net/news/2019/06/06/2666961/yordan-tsonev-dps-litsemerieto-i-populizmat-na-vsichki-partii-s-izklyuchenie-na-dps-ni-dovedoha-do-tova-da-mislim-kak-da-se-varnem-v-2001-g.html", "text": "Лицемерието и популизмът на всички партии с изключение на ДПС ни доведоха до тук – да мислим сега как да върнем страната в 2001 г. Това каза зам.-председателят на парламентарната бюджетна комисия и народен представител от ДПС Йордан Цонев по време на заседание на комисията, предаде репортер на  Агенция „Фокус“ . Цонев посочи, че никой не може да има самочувствие да учи ДПС как се прави данъчна политика. „През 2008 г. България получи награда на Световната банка за най-добре реформирана данъчна система – проектът беше наш. Така че никой да не ни учи как се прави данъчна политика“, каза още Цонев. Той обясни, че данъците съществуват благодарение на твърдата позиция на ДПС да ги запази. „И ако сега сме тръгнали да търсим вариант за диференцирана ставка, то е заради много ниските доходи“, каза още той. Цонев посочи, че е дошло време да се говори за тези неща, но е друг въпросът дали те ще се случат. \r\nЦветилена СИМЕОНОВА", "date": "2019.06.06", "title": "Йордан Цонев, ДПС: Лицемерието и популизмът на всички партии с изключение на ДПС ни доведоха до това да мислим как да се върнем в 2001 г."}
{"url": "http://www.focus-news.net/news/2019/06/06/2666981/ministar-neno-dimov-natsionalnata-programa-za-podobryavane-kachestvoto-na-atmosferniya-vazduh-2018-2024-g-ostoynostyava-merkite-koito-tryabva-da-badat-predprieti.html", "text": "Националната програма за подобряване качеството на атмосферния въздух 2018-2024 г. остойностява мерките, които трябва да бъдат предприети. Това каза за предаването „Екологичен резонанс“ на  Радио „Фокус“  министърът на околната среда и водите Нено Димов. От една страна без финансов ресурс те няма как бъдат реализирани, обясни той. От друга – средствата трябва да бъдат свързани с конкретните мерки, касаещи както битовото, така и транспортното замърсяване, добави Нено Димов. 100 млн. лв. допълнително за следващите 3 години са предвидени към средствата за общините, отпуснати по ОП „Околна среда“, уточни министърът на околната среда и водите. „Ако трябва да ги разделя – 111 млн. лв., които вече са предоставени. От Националната програма са предвидени още 100 млн. лв. След почти 6-месечни преговори с Европейската комисия по Оперативната програма бяха заделени за електрификация на градския транспорт в 11 големи общини още около 390-400 млн. лв. Още около 80 млн. лв. очакваме в края на годината за битово отопление за общините, които не можаха да кандидатстват по първата програма. Това са общо около 700 млн. лв. за периода до 2024 година“, посочи Нено Димов. Той каза още, че документът предлага мерки, насочени най-вече към общинските програми, като уточни, че на национално ниво част от мерките вече са реализирани. Почти всички големи общини попадат в обхвата на т.нар. наказателна процедура, уточни Димов. 9 общини устойчиво покриват критериите на законодателството за чистотата на въздуха към 2018 година, отбеляза министърът.  \r\nЙоланда ПЕЛОВА", "date": "2019.06.06", "title": "Министър Нено Димов: Националната програма за подобряване качеството на атмосферния въздух 2018-2024 г. остойностява мерките, които трябва да бъдат предприети"}
{"url": "http://www.focus-news.net/news/2019/06/06/2666983/ministar-neno-dimov-balgariya-ne-tryabva-da-dopuska-sanktsii-po-otnoshenie-na-atmosferniya-vazduh-tseliyat-resurs-tryabva-da-bade-mobiliziran-za-investitsii-v-obshtinite.html", "text": "България не трябва да допуска санкции по отношение на атмосферния въздух, целият ресурс трябва да бъде мобилизиран за инвестиции в общините. Това каза за предаването „Екологичен резонанс“ на  Радио „Фокус“  министърът на околната среда и водите Нено Димов, като уточни, че това е и основният приоритет на ведомството.  Работата с местните власти се изразява в две направления, обясни той. „От една страна искаме да видим резултати. Това също беше много съществена промяна в Закона за чистотата на атмосферния въздух. Вече не е достатъчно да имате общинска програма, за да не бъдете санкционирани, тя трябва да дава конкретни резултати. Естествено, нормално беше местната власт да има нужда от финансово подпомагане, което сега сме осигурили. Този ресурс е 7 пъти по-голям от това, което заварих, когато станах министър на околната среда и водите преди две години. От една страна той вече е достъпен за общините, а от друга те трябва да имат достатъчно време, затова самият закон предвижда, че прегледът на подобряване на състоянието на атмосферния въздух ще се извършва спрямо три годишен период, т.е. общините трябва да имат и време, за да реализират тези мерки. Ако не ги реализират следва санкцията“, обясни министър Нено Димов. Той отбеляза, че посланието на Световния ден на околната среда и водите тази година беше посветено на борбата със замърсяването на атмосферния въздух. Това е признание за значимостта на проблема в световен мащаб, обясни той, като изрази задоволство от реалните резултати, които постига България в това отношение. Необходимо е още много да се направи, за да бъде разрешен проблемът, добави министърът на околната среда и водите.  \r\nЙоланда ПЕЛОВА", "date": "2019.06.06", "title": "Министър Нено Димов: България не трябва да допуска санкции по отношение на атмосферния въздух, целият ресурс трябва да бъде мобилизиран за инвестиции в общините"}
{"url": "http://www.focus-news.net/news/2019/06/06/2666984/sofiya-do-1700-ch-dvizhenieto-ot-km-4-do-km-5-na-am-trakiya-v-posoka-burgas-shte-se-osashtestvyava-v-aktivnata-lenta-poradi-remont.html", "text": "До 17.00 ч. движението от км 4 до км 5 на АМ \"Тракия\" в посока Бургас ще се осъществява в активната лента поради ремонтни дейности на асфалтовата настилка. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се придвижват с повишено внимание и съобразена скорост.", "date": "2019.06.06", "title": "София: До 17.00 ч. движението от км 4 до км 5 на АМ \"Тракия\" в посока Бургас ще се осъществява в активната лента поради ремонт"}
{"url": "http://www.focus-news.net/news/2019/06/06/2666982/yana-yanakieva-obshtina-blagoevgrad-utre-startira-jumaya-stage-festival.html", "text": "Утре стартира Jumaya Stage Festival в Благоевград. Това каза за  Радио „Фокус“-Пирин  Яна Янакиева от отдел „Култура“ към Общината. По думите й това е едно от събитията, финансирани по фонд „Култура“. „Интересното при него е, че ще го придружава един арт-базар, който ще бъде позициониран близо до сцената, точно при старата баня. Така и хората, които са любители на арт-изкуството, арт-дрехите и арт-базарите, ще могат да намерят нещо за себе си“, коментира тя. Янакиева уточни, че първият ден ще се включат групите Мерудия, Echoo Balkan Samba и Акага, а вторият ден, на 8 юни, ще се представят познатите и любими деца от Благоевград, които са част от Студио „Фа Диез“. Тя допълни, че след това ще бъдат групите Fa Rock, Leontas, Sevi и кулминацията на вечерта ще бъдат група Д2 и Любо Киров, който беше в областния център само преди 10 дни на празника на града. \r\nНатали СТЕФАНОВА", "date": "2019.06.06", "title": "Яна Янакиева, Община Благоевград: Утре стартира Jumaya Stage Festival"}
{"url": "http://www.focus-news.net/news/2019/06/06/2666978/ministar-krasimir-valchev-prestrukturiraneto-na-priema-sled-7-klas-ne-e-samo-ot-profilirani-kam-profesionalni-paralelki-no-i-kam-profili-i-profesii-svarzani-s-matematikata-tehnikata-i-prirodnite-nauki.html", "text": "Преструктурирането на приема след 7. клас не е само от профилирани към професионални паралелки, но и към профили и професии, свързани с математиката, техниката и природните науки. Това каза министърът на образованието и науката Красимир Вълчев по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде репортер на  Агенция „Фокус“ . „Предходните години спадна търсенето на професионално образование“, заяви Вълчев. Той посочи, че преди 30 години съотношението е било приблизително 60 на 40% от учениците, които са се включвали в системата на професионалното образование. „Всяка година се утвърждава малко по-висок прием, отколкото броя на завършващи и броя на очакващите да положат изпит по-рано. И тази година има разлика и тя е по-малка от предходната, но имаме около 2 400 места повече утвърден прием, отколкото е броя на учениците, които ще положат изпит, около 60 200 полагащи изпит ученици“, посочи той. Той подчерта, че 64 600 е броят на утвърдените места. „Преди две години обявихме политика за преструктуриране на приема, тогава на етап утвърден план-прием, беше малко под 50% приема в системата на професионалното образование. На етап изпълнение винаги имаме около проценти и половина два по-ниско от изпълнение, защото обикновено незапълнения прием остава надпропорционално в професионалните паралелки. Това се случваше и в предходните години – запълваха се професионалните паралелки, непрофесионалните не се и по този начин намаляваше приема в системата на професионалното образование“, отбеляза Вълчев. Министърът подчерта, че тази година преструктурирането на приема е не само от профилирани към професионални паралелки, но и от профили и професии, които са свързани с математиката, техниката и природните науки. „Това е в отговор на колективната потребност да имаме повече кадри с техническо професионално образование, на ученици, които да продължат да учат в това направление и в системата на висшето образование.Апелирам към включването в тези професионалното направление и към най-голяма обществена загуба и недостиг на специалисти“, каза още Вълчев. \r\nИрина ИВАНОВА", "date": "2019.06.06", "title": "Министър Красимир Вълчев: Преструктурирането на приема след 7. клас не е само от профилирани към професионални паралелки, но и към профили и професии, свързани с математиката, техниката и природните науки"}
{"url": "http://www.focus-news.net/news/2019/06/06/2666975/veliko-tarnovo-otbelyaza-vaznesenie-hristovo-sas-sveta-liturgiya-na-varha-na-krepostta-tsarevets.html", "text": "Света литургия навръх големия църковен празник Възнесение Христово, популярен и като Спасовден, бе отслужена на върха на крепостта Царевец във Велико Търново. Това съобщиха от пресцентъра на  Община Велико Търново . По стара традиция богослужението бе в Патриаршията музей „Възнесение Господне“, където се събраха десетки българи и чужденци. Службата уважиха кметът на Велико Търново Даниел Панов и председателят на Великотърновски общински съвет Венцислав Спирдонов.  \r\nЛитургията бе отслужена от великотърновският митрополит Григорий , архимандрит Пахомий - ректор на духовна семинария „Св. Йоан Рилски“, архимандрит Самуил и свещеници от Великотърновска епархия. \r\nС подкрепата на Даниел Панов отбелязването на църковния празник Възнесение Господне в Патриаршеския храм бе възстановено като традиция през 2013 година – след 620 годишно прекъсване.  \r\nМузейният храм на върха на Царевец носи спомена за най-високото достижение в българската църковна история. През 1235 година, когато управлява цар Иван Асен II, Търновската архиепископия става център на възстановената Българска патриаршия, наричана Търновска патриаршия. Първи патриарх е Йоаким Търновски.  \r\nБлизо два века върхът на Царевец е най-святото място по българските земи. Според историческите извори, чак до 1416 година там гордо се извисява независимата Българска патриаршия. Последният от 15-е патриарси е св. Евтимий Търновски.", "date": "2019.06.06", "title": "Велико Търново отбеляза Възнесение Христово със света литургия на върха на крепостта Царевец"}
{"url": "http://www.focus-news.net/news/2019/06/06/2666976/vanya-yordanova-etnolog-spasovden-se-svarzva-predi-vsichko-s-kulta-kam-martvite-i-e-profesionalen-praznik-na-shofyorite.html", "text": "Големият празник Възнесение Господне или Спасовден, както е известен в народната традиция, винаги се отбелязва 40 дни след Великден и винаги е в седмия велик четвъртък след Възкресение Христово. Това каза за  Радио „Фокус“ – Смолян  Ваня Йорданова – етнолог в Регионален исторически музей „Стою Шишков“ – Смолян. „Спасовден се свързва преди всичко с култа към мъртвите. Според народната вяра и традиции, душите на покойниците са разпръснати на велики четвъртък и на Спасовден или пък на Свети Дух на места, Господ си ги прибира обратно. Затова в сряда вечерта или рано сутринта на самия празник Спасовден, жените отиват на гробищата, раздават коливо, хляб за Бог да прости техните покойници“, поясни Йорданова. Тя допълни, че има и обичай, на този ден повторно да се боядисват червени яйца и да се раздават за умрелите. Обикновено по пътя към гробищата не се говори, за да не се смутят и притеснят душите на покойниците. \r\nЙорданова отбеляза, че Спасовден е професионален празник на редица професии – на хлебари, на строители, на хотелиери, но най-вече на шофьори. Имен ден на него празнуват Спас, Спаска, Спасена и други. „В Средните Родопи има изключително силно разпространен култ на този ден. На множеството параклиси, които се намират в района обикновено на този ден се дават курбани, най-вече за здравето на шофьорите и за безаварийното им пътуване. Това е практика, която се спазва и понастоящем и която се е утвърдила като устойчива за нашия край“, каза още Ваня Йорданова. \r\nНели ГЕРГЬОВСКА", "date": "2019.06.06", "title": "Ваня Йорданова, етнолог: Спасовден се свързва преди всичко с култа към мъртвите и е професионален празник на шофьорите"}
{"url": "http://www.focus-news.net/news/2019/06/06/2666987/sport-el-maestro-e-favorit-da-poeme-avstriyskiya-shturm-grats.html", "text": "Бившият старши треньор на ЦСКА Нестор Ел Маестро е фаворит да поеме австрийския Щурм Грац, съобщава „Лаола 1“. Според информацията, ръководството на клуба е в напреднали преговори с младия специалист. Ел Маестро вече разтрогна своя договор с ЦСКА. Още през февруари той бе уволнен и бе сменен от Любослав Пенев.  \r\nПреди няколко дни в германските медии се появи информация, че Ел Маестро може да застане начело на Хановер 96.", "date": "2019.06.06", "title": "Спорт: Ел Маестро е фаворит да поеме австрийския Щурм Грац"}
{"url": "http://www.focus-news.net/news/2019/06/06/2666985/ombudsmanat-maya-manolova-iska-informatsiya-po-zdoi-za-skoka-v-tsenata-na-toka.html", "text": "Омбудсманът Мая Маноилова поиска информация от Комисията за енергийно и водно регулиране (КЕВР) по Закона за достъп до обществена информация (ЗДОИ) във връзка с предстоящото увеличение на цените на електрическата енергия, считано от 1 юли 2019 г. Това съобщиха от  пресцентъра на Омбудсмана на Република България . \r\nТя поиска от регулатора Заявленията за утвърждаване на нови цени от 1 юли 2019 г. до 30 юни 2020 г. и приложените към тях годишни финансови отчети и доклади за дейността за 2018 г. на ЧЕЗ, ЕВН и Енерго-Про. \r\nПовод за това са заличените данни във въпросните заявления на тези дружества, публикувани на Интернет страницата на КЕВР, които засягат финансовата обосновка на цените. \r\nПрипомняме, че предстои КЕВР да вземе окончателно решение за увеличението на цените на тока за битови потребители средно с около 3,5%. Поради липса на пълна информация, гражданите нямат възможност да се подготвят и участват ефективно в общественото обсъждане, което ще се проведе утре от 10.00 часа в сградата на регулатора.   \r\nЗаявлението за достъп до обществена информация е публикувано  .", "date": "2019.06.06", "title": "Омбудсманът Мая Манолова иска информация по ЗДОИ за скока в цената на тока"}
{"url": "http://www.focus-news.net/news/2019/06/06/2666988/stara-zagora-obshtinata-predlaga-na-detsa-i-uchenitsi-vazmozhnosti-za-polezno-i-priyatno-svobodno-vreme-chrez-bezplatni-raznoobrazni-zanimaniya-i-proyavi-prez-lyatnata-vakantsiya.html", "text": "За поредна година Община Стара Загора предлага на деца и ученици възможности за полезно и приятно свободно време чрез безплатни разнообразни занимания и прояви през лятната ваканция. Това съобщиха от пресцентъра на  Общината . \r\nВ  програмата „Лято 2019“ са включени събития организирани от Местната комисия за борба с противообществените прояви на малолетните и непълнолетните, Центъра за подкрепа за личностно развитие, Международен младежки център, Превантивно-информационен център по зависимости, Библиотека „Родина“ – детски отдел, Регионален исторически музей, Къща музей „Гео Милев“. \r\nПроявите са в областта на науката, изкуството, спорта. Ще има беседи на различни теми, състезания, демонстрации, дискусии. За желаещите се предлагат образователни програми, занимания по живопис и моделиране, театрално майсторство, упражнения по кариерно ориентиране, решаване на ребуси и кръстословици, игри на открито  и др. \r\nЗа децата, които искат да спортуват, клубовете по лека атлетика, карате, спортна гимнастика, бадминтон, плуване, баскетбол, волейбол, скокове на батут и спортна гимнастика, тенис на корт, стрелба, художествена гимнастика и тенис на корт организират безплатни занимания. Желаещите да се включат в спортните занимания, трябва да се свържат с треньора, който е посочен като лице за контакт. Задължителни са подходящо облекло и обувки за желания вид спорт. \r\nПрограмата \"Ваканция 2019\" на Местната комисия за борба срещу противообществените прояви на малолетните и непълнолетните (МКБППМН) ще се реализира в периода 17 юни – 31 юли с 21 събития под мотото „Безопасно лято за сигурно бъдеще“. Оттам канят деца, родители и партньори от 10.00 часа на 17 юни 2019 г. в Зала 1 на Община Стара Загора за участие в информационна среща и включване в първото събитие - разговор с Обществения посредник на Община Стара Загора на тема ,,Права на децата“.", "date": "2019.06.06", "title": "Стара Загора: Общината предлага на деца и ученици възможности за полезно и приятно свободно време чрез безплатни разнообразни занимания и прояви през лятната ваканция"}
{"url": "http://www.focus-news.net/news/2019/06/06/2666986/afp-otbelyazvane-na-godishninata-ot-desanta-v-normandiya-tramp-vklyuchi-veteranite-sred-nay-velikite-amerikantsi-zhiveli-nyakoga.html", "text": "В речта си за 75-ата годишнина от десанта на съюзническите сили в Нормандия държавният глава на Франция Доналд Тръмп включи ветераните „сред най-великите американци, живели някога“, предава  AFP . \r\n„Вие сте сред най-великите американци, живели някога. Вие сте гордостта на нацията. Вие сте славата на нашата република, благодарим ви от сърце“, бяха думите на Тръмп към близо 60 ветерани на церемонията, много от които в инвалидни колички. Тереза Герова", "date": "2019.06.06", "title": "AFP: Отбелязване на годишнината от десанта в Нормандия: Тръмп включи ветераните „сред най-великите американци, живели някога“"}
{"url": "http://www.focus-news.net/news/2019/06/06/2666992/nkzhi-nay-vazhnoto-spirane-za-denya-e-mototo-na-tazgodishniya-mezhdunaroden-den-za-bezopasno-preminavane-prez-zhelezopatnite-prelezi.html", "text": "Деца на служители на Национална компания „Железопътна инфраструктура“ (НКЖИ) раздадоха стотици балони на водачите на МПС и пешеходци, преминаващи през жп прелеза на ул. „Щросмайер“ в София. Това съобщиха от пресцентъра на  НКЖИ . Балоните с надпис „Спри! Живей!“ напомниха колко опасно може да бъде „бързането“ и неспазването на правилата за преминаване през жп прелез. \r\nТази година НКЖИ въведе в експлоатация 20 автоматизирани прелезни устройства с изградено видеонаблюдение. Новите автоматизирани прелезни устройства ще спомогнат за намаляване на времето, през което прелезът е „затворен“, ще се намалят експлоатационните разходи и ще отпадне необходимостта от поддръжка на морално и физически остарелите ръчни бариерни инсталации. \r\nПланът се реализира по проект за модернизиране на осигурителни системи и прелезни устройства от инвестиционната програма на Компанията, по който за миналата година са вложени 7 996 731 лв. В момента тече процедура по избор на изпълнител за изграждане на нови 20 бр. автоматични прелезни устройства на стойност 8 591 000 лв. \r\nОт всички железопътни прелези в страната, 522 броя са съоръжени с автоматични устройства, осигуряващи безопасно преминаване на влак през прелеза, както следва:  \r\n-\tавтоматични прелезни устройства с бариери – 134 бр.;  \r\n-\tавтоматични прелезни устройства със сигнализация – 267 бр.;  \r\n-\tелектрически бариери в район на гара – 121 бр.  \r\nНа 313 прелезни устройства са инсталирани шосейни светофари с трета бяла бавно мигаща светлина в съответствие на изискванията на чл. 24 от Наредба № 17 за  регулиране на движението по пътищата със светлинни сигнали. Бялата бавно мигаща светлина на прелезните шосейни светофари подава информация към водачите на пътни превозни средства, че прелезното устройство е изправно и към прелеза не приближава жп возило. \r\nПрез 2018 г. НКЖИ поднови прелезните настилки на 44 жп прелеза в страната с нови, тип „Страйл“. От тях 30 броя прелези са разположени на главни жп линии и 14 броя са на отклонителни жп линии. До края на ноември 2019 г. ще завърши рехабилитацията  на преходните пешеходни мостчета на 8 броя жп коловози в три жп гари разположени на главни жп линии. \r\nПодмяната на  остарелите настилки от дървени скари със съвременни, модерни и удобни за експлоатация еластични настилки ще повиши значително безопасността и комфорта  при преминаване през жп прелези и пешеходни мостове. \r\nВ модернизацията на прелезните настилки, заедно с прилежащите им пешеходни преминавания, са вложени над 4 760 000 лева. \r\nПрограмата за по-нататъшната смяна на прелезните настилки включва доставка и влагане на еластични прелезни настилки на 100 броя прелези за периода 2019 – 2022 г. \r\nКакто обикновено при отбелязването на този ден, който съвпада с началото на лятната ваканция на учениците, напомняме, че релсите не са място за игри и снимки.", "date": "2019.06.06", "title": "НКЖИ: „Най-важното спиране за деня!“ е мотото на тазгодишния Международен ден за безопасно преминаване през железопътните прелези"}
{"url": "http://www.focus-news.net/news/2019/06/06/2666995/dobrich-kafene-stariyat-dobrich-ochakva-razkazite-na-zhitelite-na-grada-za-minaloto-i-nastoyashteto-na-etnografskiya-kompleks.html", "text": "Кафене „Старият Добрич“ очаква разказите на жителите на града за миналото и настоящето на етнографския комплекс. През 2019-та се навършват 40 години от създаването на Архитектурния етнографски комплекс на открито. Това разказа в предаването  „Добрич - Блян вихрен, понесен над степ ековита...“  на  Радио „Фокус“  Валентина Добринчева, поет, журналист и един от инициаторите.  \r\n„Тази година отбелязваме 40 години от откриването на „Стария Добрич“. Той разбира се е построен в продължение на повече време, но през тази година ще бъдат отбелязани 40 години. Като разбрахме затова макар и като най-новите представители в комплекса и най-младите и най незапознатите, решихме да стартираме инициатива. Много бихме искали да осъществим една концепция в развитие, която успяхме да обявим на празника на славянската писменост и българската култура - 24 май. И всъщност се надяваме до есента поне малко да напреднем и да можем да завършим успешно до края на годината тази идея. Искаме да разкажем истории за стария Добрич. Разказвано е за комплекса, писани са и издавани книги, които събират в себе си личните истории на майсторите и занаятчиите, които са минавали през ателиетата. Разказвано е фактологически – кое, как се е случвало, но ние в съвсем друга посока потегляме и искаме да накараме самите добричлии да се разровят в спомените си и да извадят от там своята лична история, свързана със стария Добрич. Много хора разказват как преди в етнографския комплекс, където сега е чаршията, е минавала една нормална улица, по нея са се случвали различни неща, някои хора, които сега са на 60, по нея са тичали като деца и си спомнят какво са правили. Имало е самодеен театър да речем вече научихме и всички такива топли, мили, лични спомени биха ни зарадвали много. Най-голямата ни амбиция е успешно съберем добра колекция от спомени, които да издадем в книжка.Разбира се, това ще стане само с добрата воля на хората и тяхното добро желание да седнат в най-добрия случай да запишат тези истории и да ни ги предоставят. Разбира се целият екип на инициативата сме въоръжени с папка, хартия и моливи и като чуем нещо любопитно от нашите гости, започваме да го записваме“, каза Валентина Добринчева.   \r\nПредвидени са концерти на открито и други арт изяви с идеята да оживят „Старият Добрич“ и да привлекат повече посетители.  \r\nЖулиета НИКОЛОВА", "date": "2019.06.06", "title": "Добрич: Кафене „Старият Добрич“ очаква разказите на жителите на града за миналото и настоящето на етнографския комплекс"}
{"url": "http://www.focus-news.net/news/2019/06/06/2666993/die-presse-es-i-zapadnite-balkani-vreme-za-stop-i-novo-nachalo.html", "text": "Преструваме се да Ви приветстваме и се преструвате, че искате да се присъедините: това е злощастното състояние на отношенията между Европейския съюз и шестте страни от Западните Балкани (Албания, Босна и Херцеговина, Косово, Черна гора, Северна Македония, Сърбия). Нещо като разновидност на шегата от дните на социализма, според която комунистическите икономически плановици действат така, сякаш плащат на работниците, а работниците се преструват, че работят. Но ситуацията във всяка от тези страни не е шега, пише австрийският национален ежедневник  Die Presse . \r\nБезработица, бедност, бягство на младежта на Запад, националистически нагласи, цинично използване на историята (или по-скоро: романтично) като политическо оръжие… \r\nПерспективата за присъединяване към ЕС на шестте страни е далечна ден и не е допринесла за това ситуацията в Западните Балкани да бъде толкова опасна, колкото бе след края на войните отпреди  две десетилетия. Политиката на разширяване на Съюза се провали в това отношение. \r\nСега би било драстично политическо решение. ЕС би могъл да засили съпротивата след европейските избори и новите лидери, защото знае, че повечето граждани на ЕС не се интересуват от присъединяването на бедни и институционално обременени държави. Тя може напълно да се откаже от плана с цел един ден страните от Западните Балкани да наистина бъдат готови за присъединяване. \r\nТази политика на криене на главата в пясъка би била историческа грешка. Предупрежденията, че Китай, Русия и Турция след това ще разделят Западните Балкани помежду си, бяха бързо потвърдени. Кремъл обаче не се интересува от политическа стабилност, от появата на просветна и буржоазна демокрация в този регион, нито пък китайската комунистическа партия или турските автократи. Краят на напрежението между балканските етнически групи едва ли би бил възможен в този вариант. Няма значение дали проблемът е непосредствено до границите на ЕС. \r\nЕто защо тук има предложение да се преработи връзката между Съюза и Западните Балкани.Тя включва следното: в рамките на десет години да бъде изграден съюз на Западен Балкански по модела на ЕС. Той ще включва премахване на всички тарифи, вътрешен пазар с четирите основни свободи, обща политика за енергетиката, телекомуникациите и транспорта. Строго погледнато, става въпрос за действително прилагане на правото на ЕС, тъй като всеки кандидат за присъединяване все пак трябва да го направи. Ние, ЕС, Ви подкрепяме с пет пъти повече пари, която получавате като предприсъединителна помощ. Това са 60 милиарда евро, колкото ЕС изразходва за насърчаване на селското стопанство само за една година. \r\nИ ако можете да направите всичко това, ние ще Ви приветстваме заедно, вместо, както сме правили досега, на етапи (рискувайки, че Сърбия ще блокира приемането на Албания след присъединяването или обратно). \r\nНека да наречем тази оферта „Нов план на Шуман\".  В изявлението на френския външен министър Робер Шуман от 1950 г. се отразява и днешната политическа задача за Западните Балкани: „Европа не може да бъде установена наведнъж, нито с просто резюме. Тя ще излезе от конкретни факти, които първо създават солидарност на действията\". Тереза Герова", "date": "2019.06.06", "title": "Die Presse: ЕС и Западните Балкани: Време за стоп и ново начало"}
{"url": "http://www.focus-news.net/news/2019/06/06/2666994/miroslav-petrov-oblasten-upravitel-na-pleven-grad-pleven-e-privilegirovan-da-bade-domakin-na-tolkova-avtoriteten-forum-kato-natsionalnata-konferentsiya-po-hirurgiya.html", "text": "Град Плевен е привилегирован в следващите два дни да бъде домакин на един толкова авторитетен форум като националната конференция по хирургия. Това каза за  Радио „Фокус“  Мирослав Петров, областен управител на Плевен,  по повод  откриването Националната конфренция по хирургия в града. Тя се провежда в годината на 45-годишния юбилей на Медицински университет-Плевен. „Плевен е привилегирован в следващите два дни да бъде домакин на един толкова авторитетен форум. Знам колко усилия коства организацията на подобно събитие, затова сърдечно поздравявам организаторите“, заяви Мирослав Петров. „Оценявам и присъствието на толкова утвърдени, водещи специалисти в областта на хирургията, което е сигурен знак за престижа на Националната конференция в медицинските и научните среди. Желая успешна и ползотворна работа на форума!”, посочи областният управител Мирослав Петров. Конференцията ще продължи до седми юни. \r\nВиолета КРЪСТЕВА", "date": "2019.06.06", "title": "Мирослав Петров, областен управител на Плевен: Град Плевен е привилегирован да бъде домакин на толкова авторитетен форум като Националната конференция по хирургия"}
{"url": "http://www.focus-news.net/news/2019/06/06/2666996/prof-valentin-nenov-ucheni-ot-tri-kontinenta-obsazhdat-v-burgas-kak-da-se-ekstrahirat-tsenni-komponenti-i-da-se-uvelichi-dobivat-na-energiya.html", "text": "Учени от три континента обсъждат в Бургас как да се екстрахират ценни компоненти и да се увеличи добивът на енергия. Това каза в предаването „Екологичен резонанс“ на  Радио \"Фокус\"  проф. Валентин Ненов, зам.-ректор по научноизследователската дейност в университета „Проф. д-р Асен Златаров“ във връзка с домакинството на Бургас на Шестата Международна конференция с младежка сесия „Екологично инженерство и опазване на околната среда“. „Ние участваме с тези сравнително големи тимове от България в няколко проекта. Считаме, че тази конференция е продължение на нашата работа и в този смисъл е изключително полезна. Има участници от 12 държави, обагрят се мненията с разговори, дискусии и препоръки“, обясни той.   По думите му разговорите на сесията са насочени към извличане на енергия, ценни компоненти в т.ч. нутриенти, важни биогенни елементи като азот и фосфор от отпадъчни утайки, от всички отпадъци, които потенциално съдържат такива компоненти. „Технологиите и подходът са различни и именно това се дискутира – по какъв начин може максимално да екстрахираме ценни компоненти и да увеличим добива на енергия“, поясни проф. Ненов.  \r\nТой обясни и с какво ново се занимават изследователите от университета в Бургас. „Движим се по две писти. Едната е обработване на утайки от градски пречиствателни станции и торова маса от животновъдството чрез различни методи, така че да обогатим водна среда по отношение на азота и фосфора. И впоследствие да утаим този фосфор, амоняка и азота до ценни компоненти, превръщайки ги до т.нар. струвит магнезиево амониев сулфат, който представлява изключително ценна тор. Втората писта, по която се движим, е използването на  биолитохимични системи, състоящи се от анодна и катодна камара. В първата въвеждаме органичен замърсител, който се разгражда, получават се електрони, които ние хващаме на катода. По този начин се получава електричество. Има нюанс, че може да се получи водород, така че те са многоцелеви системи без да се прилага външна енергия“, добави той.  \r\nЙоланда ПЕЛОВА", "date": "2019.06.06", "title": "Проф. Валентин Ненов: Учени от три континента обсъждат в Бургас как да се екстрахират ценни компоненти и да се увеличи добивът на енергия"}
{"url": "http://www.focus-news.net/news/2019/06/06/2666997/diplomite-na-studentite-po-pravo-na-sofiyskiya-universitet-sv-kliment-ohridski-shte-badat-vracheni-na-7-yuni-na-tarzhestvena-tseremoniya-v-narodnoto-sabranie.html", "text": "Дипломите на студентите по право на Софийския университет „Св. Климент Охридски“ ще бъдат връчени на 7 юни 2019 г. на тържествена церемония в Народното събрание. Завършилите юристи ще положат своята клетва в пленарната зала на българския парламент. Това съобщиха от пресцентъра на  Народното събрание . \r\nПредседателят на Народното събрание Цвета Караянчева ще поздрави младите юристи и техните преподаватели. На церемонията, която ще започне в 12.00 часа, ще присъстват ректорът на СУ „Св. Климент Охридски“ проф. Анастас Герджиков, деканът на Юридическия факултет на университета проф. Даниел Вълчев, председателят на Конституционния съд Борис Велчев, проф. Сашо Пенов, проф. Малина Новкиришка и др.", "date": "2019.06.06", "title": "Дипломите на студентите по право на Софийския университет „Св. Климент Охридски“ ще бъдат връчени на 7 юни на тържествена церемония в Народното събрание"}
{"url": "http://www.focus-news.net/news/2019/06/06/2666998/haskovo-rayonnata-prokuratura-privleche-kato-obvinyaem-i-zadarzha-mazh-za-kupuvane-na-glasove-v-oblastniya-grad.html", "text": "Районна прокуратура-Хасково привлече като обвиняем М.А., на 37 г. от Хасково за това, че на 26 май 2019 г. в град Хасково е предложил на Х. А. от града имотна облага в размер на 15 лева с цел да бъде склонена да упражни избирателното си право в полза на определена политическа партия – престъпление по чл. 167 ал. 2 от НК. Това съобщиха от пресцентъра на  Прокуратурата на Р България . \r\nС постановление на Районна прокуратура  – Хасково, от 27.05.2019 г. обвиняемият  е задържан за срок от 72 часа, в рамките на които предстои да бъде внесено искане в съда за вземане на мярка за неотклонение „Задържане под стража“.  \r\nДо момента е установено, че М.А. е предложил на Х.А от Хасково, да упражни избирателното си право в полза на определена политическа партия на Европейските избори като й е обещал след това да й даде парична сума в размер на 15 лева. Х.А. първоначално се съгласила, но след това сигнализирала за нарушението членове на СИК, в която следвало да гласува.  \r\nВ Районна прокуратура Хасково в изпълнение на организацията, създадена в ПРБ за ефективно противодействие  и разследване на престъпления против политическите права на гражданите, свързани с изборния процес, са наблюдавани 19 броя преписки, по които две са прераснали в наказателни производства- едно Бързо производство и едно досъдебно производство.", "date": "2019.06.06", "title": "Хасково: Районната прокуратура привлече като обвиняем и задържа мъж за купуване на гласове в областния град"}
{"url": "http://www.focus-news.net/news/2019/06/06/2667002/dobrich-vse-oshte-sashtestvuva-risk-za-zhivota-na-rodilkata-za-koyato-po-rano-be-otpraven-apel-za-nabirane-na-kravodariteli.html", "text": "Все още съществува риск за живота на родилката, за която по-рано от МБАЛ-Добрич бе отправен апел за набиране на кръводарители. Това съобщиха от пресцентъра на  болницата . В началото на деня на 31 годишната жена е извършена оперативна интервенция. След операцията,  младата жена е настанена в отделението по реанимация със стабилна хемодинамика, подобряват се жизнените и показатели. Все още обаче има нужда от кръв и кръводарители.  \r\nДо момента са и влети 9 сака еритроцитна маса и 12 сака с прясно замразена плазма. \r\nВ отделението по Трансфузионна хематология са се отзовали и е взета кръв от 12 кръводарители. Утре акцията по кръводаряване за младата жена продължава. Необходимата кръв е  от кръвна група 0 RH (+). \r\nОтделението работи до обяд. Телефони за контакт: 058/ 600 590.", "date": "2019.06.06", "title": "Добрич: Все още съществува риск за живота на родилката, за която по-рано бе отправен апел за набиране на кръводарители"}
{"url": "http://www.focus-news.net/news/2019/06/06/2667001/yambol-dvizhenieto-po-pat-i-7-kozarevo-mogila-se-izvarshva-v-edna-lenta-poradi-ptp.html", "text": "Движението по път I-7 Козарево - Могила, в област Ямбол, се извършва в една лента поради ПТП. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.06.06", "title": "Ямбол: Движението по път I-7 Козарево - Могила се извършва в една лента поради ПТП"}
{"url": "http://www.focus-news.net/news/2019/06/06/2667000/hristo-daskalov-obshtina-dobrich-prez-1999-godina-starata-gradina-na-gradskiya-park-e-obyavena-za-pametnik-na-kulturata-i-gradinsko-parkovoto-izkustvo.html", "text": "През 1999 година старата градина на Градския парк в Добрич е обявена за паметник на културата и градинско парковото изкуство. Това разказа в предаването  „Добрич - Блян вихрен, понесен над степ ековита...“  на  Радио „Фокус“  Христо Даскалов, ландшафтен архитект в Дирекция „Инфраструктура и околна среда“ в Община Добрич. Градският парк „Св. Георги“ е една от забележителностите на града с над 100-годишна история. „През 1867 година Белидието (Градския общински съвет) на 14 000-ия град Хаджиоглу Пазарджик (днес Добрич) избира място в махалата Карабоклука и като засажда първите дървета и прокарва алеи, поставя началото на днешния парк. От плановите архиви на града от 1890 година, ясно се вижда градоустройствената ситуация и плановата композиция на градската градина от това време. Първоначално отреденият парцел е с площ от 15 дка.  \r\nПриложена е смесена пейзажно-геометрична паркова композиция. Четири главни алеи с ширина от 3 до 5 метра се събират в едно вътрешно парково пространство с увеселителен павилион, а периферно на парцела е прокарана една обходна алея за разходки. От архивни материали става ясно, че декоративната растителност е композирана в приетия тогава стил - двустранно наредени алейни дървета. Като потвърждение на това са останалите шест обявени и картотекирани вековни дървета в началото на парка от род ясен. В тревните полета са разположени цветни композиции от характерни тогава видове. Изоставена и неподдържана по време на руско-турската война, след Освобождението градската градина става първа грижа на Добричкото градско общинско управление. Решено е когато градината бъде „достатъчно добре украсена и се посадят нужните дървета“ да се обяви на публичен търг и отдаде на предприемач за поддържане. Това става по настояване на кмета Желез Попов, който заема този пост до 1888 г. Пак по негова воля общинското управление решава „градската градина да бъде оградена , за да се предпази от влизане на добитък“. Входният и портал се е заключвал, а когато се организирали градински увеселения от по-особен, аристократичен характер, се е плащала и входна такса. Гордост за добричлии е, че когато кметът на София - Иван Хаджиенов през 1882 година подема кампания за създаване на Борисовата градина, далечният град Добрич има вече градска градина с 15-годишна история. При това става негласна традиция всеки новопостъпил в длъжност кмет, независимо от партийната си принадлежност, да заделя средства за градската градина. Забележителен период от развитието на парка е „Видиния период“.   \r\nКато легенда и сега се носят разкази за ентусиазма и упоритостта на Вида Димитрова, председател на Градския народен съвет на Толбухин  от 1956 до 1962 година. Поетапно през годините градският парк се доизгражда и обогатява със съоръжения от различен характер и достига площ от 430 дка. През 1955 година се изгражда градския стадион; през 1956 - първи етап на езеро, скални градини и водопад; през 1959 година - спортен комплекс „Младост“ и ресторант „Спортна среща“; 1960 г. - летен театър. След 1970 година се изгражда западното езеро, тренировъчни игрища, спортен комплекс „Простор“, мемориален комплекс „Хан Аспарух“, плувен комплекс „Русалка“, разказа Христо Даскалов. По-късно, в периода 2008 - 2012 г. са изградени фитнес площадки за възрастни. Със средства на Община град Добрич са ремонтирани алеи на площ от 2 декара. По проект „Добрич - жива шевица от таланти“ е възстановен розариумът, като успоредно с това е преместена и реконструирана детската площадка „Дървен град“.  \r\nПрез следващите години следва развитие и обогатяване на парка, като от началните 15 дка, днес действителните и отредени площи са 715 дка. Със своите вече почти век и половина -148 години, паркът има съвременна визия и е любимо място за отдих и спорт на жителите на Добрич от всички възрасти. С реализацията на проекта на Общината през 2014 г. са обновени 226 дка паркова площ. Строително-ремонтните работи обхващат трите части на езерото с площ от 19 дка и пространствата около тях, включващи алеи, тревни площи и зони за игра, забавления и отдих. Изградени са нови обекти - рок сцена, скейт зона, ледено езеро и други паркови елементи. Новият облик на езерата с изкуствени острови и плитчини с водни лилии и друга блатна растителност, предоставя възможност за наблюдение на. „Птиче езеро“ и от обособените изгледни площадки в сянката на перголите могат да се наблюдават красиви места от парка. Възстановени са знакови за парка обекти, като „Алеята на влюбените“, серпентината с многостъпалната водна каскада, островът със сводестия мост и др. Обновена е изцяло подземната инфраструктура, изградена е поливна система и напълно е обновена парковата мебел – пейки, кошчета, детски и фитнес съоръжения, осветителни стълбове, мостове, водни площи и други елементи на парковото обзавеждане.  \r\nВ рамките на проекти са ремонтирани настилките, преасфалтирани са 26 дка алеи и са обособени велотрасета, които са част от обща веломрежа. Подменени са около 97 дка тревни площи, засадени са 360 декоративни иглолистни и широколистни дървета и над 2000 бр. рози и храсти. Най- посещаваната зона от тийнейджъри и от доста по-големи от тях в парк „Св. Георги“ е уникалният за страната скейтпарк, който събира любителите на този спорт от Добрич до Варна. Все по-често предпочитано място от влюбени двойки за най-хубавия ден – сватбеното им тържество са розариумът, градина Романтика, Рок сцената и други красиви места от парка, посочи още специалистът. „Едно от местата, които никой посетител на парка не е подминал, е розариумът. Днес той е възстановен, разположен е на площ от 2 дка, разполага с 39 сорта рози (чайно-хибридни, полиантови и катерливи) с различни цветове и аромати, общо над 5000 броя. В рамките на проекта за обновяване на парк „Св. Георги“ част от средствата са използвани за обновление и ремонт на мемориален комплекс „Хан Аспарух“. Площите на комплекса са изцяло презатревени, монтирано е парково осветление, пейки, ремонтирана е водната площ и е поставено художествено осветление на скулптурния ансамбъл и паметника на Хан Аспарух. Днес градският парк е един от най-красивите в България. Със своите открити и закрити пространства, разнообразни кътове за отдих, площи за спорт, кучешки площадки и различни парково-архитектурни елементи, паркът обслужва нуждите на всички посетители, гости и обитатели на град Добрич“, каза още Христо Даскалов. \r\nЖулиета НИКОЛОВА", "date": "2019.06.06", "title": "Христо Даскалов, Община Добрич: През 1999 година старата градина на Градския парк е обявена за паметник на културата и градинско парковото изкуство"}
{"url": "http://www.focus-news.net/news/2019/06/06/2666990/ministar-krasimir-karakachanov-v-14-dneven-srok-tryabva-da-poluchim-ofitsialno-predlozhenie-za-tsena-na-iztrebitelite-ot-sasht.html", "text": "В 14-дневен срок трябва да получим официално предложение за цена на изтребителите от САЩ. Това каза министърът на отбраната Красимир Каракачанов по време на заседанието на парламентарната комисия по отбрана, предаде репортер на  Агенция „Фокус“ . \r\nКаракачанов посочи, че дадена от Конгреса финансова рамка е за тавана на сделката, която американското правителство може да сключи договор с България. „Надяваме се да постигнем цена, която е приемлива и съобразена с тази, дадена от парламента. Не искам да влизам в прогнози каква би могла да бъде тази цена“, каза още той и посочи, че в 14-дневен срок трябва да бъде получена цената. „След това ще получим официалното предложение за цената и ще продължим разговорите, ако то се разминава с нашите очаквания“, обясни Каракачанов.  \r\nЦветилена СИМЕОНОВА", "date": "2019.06.06", "title": "Министър Красимир Каракачанов: В 14-дневен срок трябва да получим официално предложение за цена на изтребителите от САЩ"}
{"url": "http://www.focus-news.net/news/2019/06/06/2667004/stara-zagora-kmetat-zhivko-todorov-i-zam-kmetat-yordan-nikolov-shte-dadat-preskonferentsiya-na-7-yuni.html", "text": "Кметът Живко Тодоров и зам.-кметът на Стара Загора Йордан Николов ще дадат пресконференция от 10.30 ч. на 7 юни (петък) в зала 2 на Общината. Това съобщиха от пресцентъра на  Община Стара Загора . \r\nТемата е становище и фактология относно инвестиционно предложение за изграждане на цех за олово.", "date": "2019.06.06", "title": "Стара Загора: Кметът Живко Тодоров и зам.-кметът Йордан Николов ще дадат пресконференция на 7 юни"}
{"url": "http://www.focus-news.net/news/2019/06/06/2666991/kathimerini-amerikanski-senator-obyasni-che-zakonat-za-iztochnoto-sredizemnomorie-tseli-da-zasili-vrazkite-s-istinskite-sayuznitsi-kakavto-ne-e-turtsiya.html", "text": "Укрепването на връзките с „истинските съюзници“ на Съединените щати е в основата на закона за Източното Средиземноморие, заяви американският сенатор Робърт Менендес, като се позовава на Закона за сигурността и енергийното партньорство в Източното Средиземноморие от 2019 г., законодателство, което ще позволи на САЩ да подкрепи всестранно съюза между Гърция, Кипър и Израел чрез инициативи за сътрудничество в областта на енергетиката и отбраната, пише електронното издание на вестник  Kathimerini . \r\nВ рамките на изказване на 35-ия Конгрес на Световния координационен комитет на кипърската борба (PSEKA), сенаторът заяви, че истинските съюзници на САЩ трябва да споделят същите ценности, да вярват в демокрацията и да уважават международния ред, основан на правила. \r\nМенендес поясни, че законопроектът би бил необходим, дори ако Турция е „съвършеният съюзник“, но добави, че „перфектният съюзник не би проучвал незаконно за енергийни ресурси в изключителната икономическа зона на Кипър, това е грубо нарушение на международното право“. \r\nСъвършеният съюзник също не би нарушавал ежедневно въздушното пространство на Гърция над Егейско море, нито пък би си помислил да купи руските системи С-400, очаквайки да ги постави до F-35, продължи той. \r\n„Нашите интереси в Източното Средиземноморие са твърде важни, за да ги пренебрегнем“, добави той. \r\nПревод и редакция:", "date": "2019.06.06", "title": "Kathimerini: Американски сенатор обясни, че Законът за Източното Средиземноморие цели да засили връзките с „истинските съюзници“, какъвто не е Турция"}
{"url": "http://www.focus-news.net/news/2019/06/06/2666989/kmetat-yordanka-fandakova-shtastliva-sam-ot-predlozhenieto-na-premiera-borisov-zashtoto-usloviyata-v-novite-detski-gradini-sa-naistina-chudesni-za-detsata.html", "text": "Аз съм много щастлива от предложението на Борисов сега, защото наистина условията, които се постигат със строителството на новите сгради, с модернизацията на старите, които бяха също съсипани, са наистина чудесни за децата, родителите го оценяват. Това каза кметът на Столична община Йорданка Фандъкова на първата копка на православен храм „Свети Пимен Зографски“ в район „Изгрев“, предаде репортер на  Агенция „Фокус“ . На журналистически въпрос относно предложението на Бойко Борисов парите от субсидиите на партиите да се използват за строеж на детски градини и ясли, Фандъкова каза, че над десет години се строят детски градини на мястото на старите или като компенсация за разпродаваните или заменяните преди това. Тя каза още, че хората, които са най-активни в политиката или техните политически сили са участвали в това разграбване на тези детски градини. „Нашата позиция е ясна. Нашите усилия са ясни. Предизборно или след изборно, избори има непрекъснато, но ние строим последователно. Тази година строим общо 15. Вече са започнали да се сторят седем, предстоят още осем. Всяка година сторим“, каза още кметът на София. „92 са новите сгради на детски градини, които построихме и аз се гордея с това. Заедно с това започнахме строителството на училища. В момента строим 10 училищни сгради. За радост София се радва на повече деца, идват млади семейства с повече деца, така че това строителство трябва да продължава“, допълни кметът. „Разговаряла съм много пъти с министър-председателя Борисов, още по времето, когато беше кмет на София, а за зам.-кмет по образование. Всъщност заедно с него стартирахме тези усилия, за да можем да предоставим най-доброто на децата и семействата в София. Нашата грижа е именно към тях. Важно е за всички родители да има тази възможност, така че това се случва с инвестиции и строителство. За съжаление не във всички квартали има достатъчно терени за строителство на детски градини, но ние се възползваме от всичко“, обясни Фандъкова.", "date": "2019.06.06", "title": "Кметът Йорданка Фандъкова: Щастлива съм от предложението на премиера Борисов, защото условията в новите детски градини са наистина чудесни за децата"}
{"url": "http://www.focus-news.net/news/2019/06/06/2667006/sofiya-vremenno-dvizhenieto-ot-km-16-do-km-28-na-pat-i-8-dragoman-slivnitsa-se-osashtestvyava-s-povisheno-vnimanie-poradi-pochistvane-na-patnoto-platno-ot-kalna-masa.html", "text": "Временно движението от км 16 до км 28 на път I-8 Драгоман – Сливница се осъществява с повишено внимание поради почистване на пътното платно от кална маса. Това съобщиха от пресцентъра на  Агенция \"Пътна инфраструктура\"", "date": "2019.06.06", "title": "София: Временно движението от км 16 до км 28 на път I-8 Драгоман – Сливница се осъществява с повишено внимание поради почистване на пътното платно от кална маса"}
{"url": "http://www.focus-news.net/news/2019/06/06/2667008/predsedatelyat-na-narodnoto-sabranie-tsveta-karayancheva-shte-pozdravi-uchastnitsite-v-yubileynoto-chestvane-na-150-ata-godishnina-ot-sazdavaneto-na-chitalishte-nadezhda-1869-vav-veliko-tarnovo.html", "text": "Председателят на Народното събрание Цвета Караянчева ще поздрави участниците в юбилейното честване на 150-ата годишнина от създаването на Народно читалище „Надежда 1869“ – Велико Търново от 16.35 часа на 7 юни 2019 г. Това съобщиха от пресцентъра на  Народното събрание . \r\nВ тържествената програма, с която първото духовно средище във Велико Търново ще отбележи 150-годишнината от създаването си, са включени изложби, посветени на богатата културно-просветна и обществена дейност на читалището, както и премиера на документалния филм „Надежда“.", "date": "2019.06.06", "title": "Председателят на Народното събрание Цвета Караянчева ще поздрави участниците в юбилейното честване на 150-ата годишнина от създаването на читалище „Надежда 1869“ във Велико Търново"}
{"url": "http://www.focus-news.net/news/2019/06/06/2667009/nikolay-zhelev-obshtina-dobrich-podgotvyame-kontserta-lyatno-nastroenie-v-parka-oshte-ot-nachaloto-na-godinata.html", "text": "Тази вечер от 18.00 часа край шадравана в Градския парк „Св. Георги“ Община град Добрич предлага приятна, лятна, музикална вечер с френски и джаз привкус – концерт „Лятно настроение в парка“.Той е подготвян още от началото на годината. Това разказа в предаването  „Добрич - Блян вихрен, понесен над степ ековита...“  на  Радио „Фокус“  Николай Желев, главен експерт в отдел „Култура“ в Община град Добрич. Български и френски музиканти ще зарадват публиката в добруджанския град с френски мелодии в изпълнение на Емил Пехливанов - ударни и Михаил Иванов - контрабас, които разширяват формацията със специално поканените от Франция Георги Корназов - тромбон, Дидие Итюрсари - акордеон и нежното присъствие на Клое Кайтон - вокал.  \r\nГеорги Корназов завършва Националната музикална академия „Панчо Владигеров“ в София и „Джаз и импровизация“ в Националната академия за музика и танци в Париж. За него казват: “Музиката на Корназов е вселена между България и Западния джаз, майсторска смес на неустоими мелодии, видяни през призмата на съвременността.” Освен като тромбонист той се изявява и като композитор, работи с различни състави в цяла Европа. Дидие Итюрсари изглежда и свири на акордеон като един истински френски Bohème. Личният му чар е подплатен с дипломи от най - престижните музикални училища във Франция и партньорства с известни музиканти. Свири в Националния джазов оркестър ONJ. Клое Кайтон внася с гласа си едно завършено звучене на тази формация. Пианото и джазът са нейната страст. Завършва Националната академия за музика и танц в Париж и има издадени 9 албума с нейно участие. Работи с авторитетни композитори, състави и режисьори. Освен реализацията на различни творчески проекти, в момента и преподава в Музикалното училище „Свети Себастиен“ в Сюр Лоар.  \r\nЖулиета НИКОЛОВА", "date": "2019.06.06", "title": "Николай Желев, Община Добрич: Подготвяме концерта „Лятно настроение в парка“ още от началото на годината"}
{"url": "http://www.focus-news.net/news/2019/06/06/2667005/afp-putin-zayavi-che-rusiya-e-gotova-da-izleze-ot-start.html", "text": "Президентът на Русия Владимир Путин заяви в четвъртък, че Москва е готова да излезе от ядреното споразумение със САЩ, известно като Новия СТАРТ, ако Вашингтон няма интерес в удължаването му, предава  AFP . \r\n„Ако никой не иска да удължи споразумението - Нов СТАРТ - добре, няма да го направим тогава“, каза Путин на икономически форум в Санкт Петербург, позовавайки се на Договора за намаляване на стратегическите оръжия, който ограничава броя на ядрени бойни глави на страните. \r\nПревод и редакция:", "date": "2019.06.06", "title": "AFP: Путин заяви, че Русия е готова да излезе от СТАРТ"}
{"url": "http://www.focus-news.net/news/2019/06/06/2666999/ministar-krasimir-karakachanov-ima-shans-da-nyama-sdelka-mezhdu-sasht-i-balgariya-za-iztrebitelite-no-toy-e-ne-poveche-ot-25.html", "text": "Има шанс да няма сделка между САЩ и България за изтребителите, но той е не повече от 25%. Това каза пред журналисти министърът на отбраната Красимир Каракачанов, предаде репортер на  Агенция „Фокус“ . На въпрос как ще коментира разминаването между това, което американският конгрес е гласувал, и това, което българският парламент е дал като мандат за изтребителите, Каракачанов подчерта, че конгресът е гласувал разрешението, което той дава на американското правителство като таван. „Това не е сумата, на която да бъде сключен договорът. Американският конгрес дава максималната сума, на която правителството може да сключи договор с България“, обясни той. Министърът на отбраната даде пример със Словакия, за която конгресът е гласувал 2,8 млрд. долара, а словашкото и американското правителство подписаха договор за 1,8 млрд. долара.  \r\nКаракачанов посочи, че очаква оферта под началната, получена в края на мината година. „Смятам там да се срещнат двете страни“, заяви той. По думите му максималната нормална сума, която България може да си позволи, е 2 млрд. лв. „Няма да режем нито от бройката, нито от способностите на самолета“, уточни той. \r\nНа въпрос дали има шанс да няма сделка между САЩ и България Каракачанов посочи, че такива шансове винаги има. „Ако двете страни не намерят приемлива среда, на която да се срещнат, има такъв шанс. Но го оценявам на не повече от 25%“, заяви той. \r\nЦветилена СИМЕОНОВА", "date": "2019.06.06", "title": "Министър Красимир Каракачанов: Има шанс да няма сделка между САЩ и България за изтребителите, но той е не повече от 25%"}
{"url": "http://www.focus-news.net/news/2019/06/06/2667007/zoran-zaev-ako-ne-poluchim-data-za-pregovori-mozhe-da-ima-predsrochni-izbori.html", "text": "Реконструкцията на македонското правителство зависи от това, дали страната ще получи дата за започване на присъединителни преговори с Европейския съюз през юни или юли, а ако това не се случи, всички възможности са отворени, включително предсрочни парламентарни избори, предава македонският портал  „А1 Он“ . \r\nЗаев е оптимист за започването на преговори с Брюксел, но не изключва възможността за връщане на мандата и избори: \r\n„Ако има отлагане на датата, всички възможности са отворени. Отваряне на вътрешен дебат, изцяло ново правителство, избори и поемане на отговорност, ако вината е наша“, заяви министър-председателят. \r\nОсвен това Заев обяви, че през следващата седмица ще има среща с германския канцлер Ангела Меркел. \r\nПревод и редакция:", "date": "2019.06.06", "title": "Зоран Заев: Ако не получим дата за преговори може да има предсрочни избори"}
{"url": "http://www.focus-news.net/news/2019/06/06/2667011/predsedatelyat-na-narodnoto-sabranie-tsveta-karayancheva-shte-bade-gost-na-zaklyuchitelniya-kontsert-na-mezhdunarodniya-konkurs-za-pianisti-i-tsigulari-pancho-vladigerov-v-shumen.html", "text": "Председателят на Народното събрание Цвета Караянчева ще бъде гост на заключителния концерт на Международния конкурс за пианисти и цигулари „Панчо Владигеров“. Конкурсът се провежда под почетния патронаж на председателя на парламента и е част от проявите, с които се отбелязват 120 години от рождението на Панчо Владигеров. Това съобщиха от пресцентъра на  Народното събрание . \r\nЗаключителният концерт ще се проведе от 19.30 часа на 7 юни 2019 г. в концертната зала на Народно читалище „Добри Войников – 1856“ в Шумен.  \r\nЦвета Караянчева ще приветства участниците и ще връчи първата награда на цигуларя, спечелил конкурса.", "date": "2019.06.06", "title": "Председателят на Народното събрание Цвета Караянчева ще бъде гост на заключителния концерт на Международния конкурс за пианисти и цигулари „Панчо Владигеров“ в Шумен"}
{"url": "http://www.focus-news.net/news/2019/06/06/2667012/sofiya-vtora-gradska-bolnitsa-shte-izvarshva-bezplatni-profilaktichni-pregledi-s-tsel-preventsiya-na-tuberkuloza.html", "text": "В изпълнение на дейностите на Национална програма за превенция и контрол на туберкулозата Втора МБАЛ – София ЕАД обявява „Седмица на отворените врати” за времето от 24 до 28 юни 2019 г. Това съобщиха от пресцентъра на  Столична община . Ще бъдат извършвани безплатни прегледи с цел превенция на туберкулоза.  \r\nЗаписване на желаещите трябва да се направи предварително на тел.: 02/91 58 591 от 08.30 часа до 18.30 часа.", "date": "2019.06.06", "title": "София: Втора градска болница ще извършва безплатни профилактични прегледи с цел превенция на туберкулоза"}
{"url": "http://www.focus-news.net/news/2019/06/06/2667013/api-vremenno-se-ogranichava-dvizhenieto-v-aktivnata-lenta-pri-km-297-na-am-trakiya-v-posoka-burgas-v-rayona-na-vodenichane-poradi-patnotransportno-proizshestvie.html", "text": "Временно се ограничава движението в активната лента, при км 297 на АМ \"Тракия\" в посока Бургас в района на Воденичане поради ПТП. Това съобщиха от пресцентъра на  Агенция \"Пътна инфраструктура\" . Трафикът се осъществява в изпреварващата лента и се регулира от \"Пътна полиция\". Шофьорите да се движат с повишено внимание и съобразена скорост.", "date": "2019.06.06", "title": "АПИ: Временно се ограничава движението в активната лента, при км 297 на АМ \"Тракия\" в посока Бургас в района на Воденичане поради пътнотранспортно произшествие"}
{"url": "http://www.focus-news.net/news/2019/06/06/2667015/veliko-tarnovo-zhurnalistkata-diana-glasnova-shte-predstavi-novata-si-kniga-v-selata-kapinovo-i-tserova-koriya-na-8-yuni.html", "text": "Журналистката Диана Гласнова – главен редактор на излизащото в Загреб на български и на хърватски език списание „Родна реч“, ще представи новата си книга във великотърновските села Къпиново и Церова кория. Това съобщиха от пресцентъра на  Община Велико Търново . Творбата „Българските градинари в Хърватия“ припомня за онези наши предци – същински дипломати, макар и без дипломатически паспорти, разпространили славата на България преди още тя да е възкръснала като държава след Освобождението от 1878 г.  \r\nСрещите с жителите на двете села ще бъдат на 8 юни /събота/ от 10.00 ч. в с. Къпиново и от 11.00 ч. в с. Церова кория. Съорганизатори на събитията са Община Велико Търново и читалищните настоятелства в селата Пчелище, Къпиново и Церова кория.  \r\n„Българското градинарство е своеобразен световен феномен. Обединени в пътуващи градинарски компании, някогашните наши предшественици са разпространявали в Европа и по света умението си да отглеждат непознати до тогава зеленчуци. Това са българските градинари, които преди повече от век и половина са били истински „посланици” – на север и юг, на изток и запад – на скромността  и трудолюбието на български народ. Голяма част от  тези трудолюбиви и напредничави люде произхождат от селищата на Търновския ареал –  Горна Оряховица, Къпиново, Церова кория. Мнозина от тях заминават и работят в Австрия, Румъния, Унгария, Хърватия, а не малка част остават завинаги в тези държави. С времето връзките с родните им места се прекъсват и близките им така и не научават къде са гробовете им“, споделят организаторите. \r\nЖурналистиката Диана Гласнова, която живее в Хърватия, се е заела с родолюбивата и изключително трудна задача да разкаже не само за градинарските умения на предшествениците ни, но и да издири техни наследници, както и гробните места на отишлите си самотници. Освен разказ за трудолюбието и за приноса на българските градинари, книгата на Диана Гласнова е и една изумителна родова хроника, от която мнозина от потомците им биха могли да научат много.", "date": "2019.06.06", "title": "Велико Търново: Журналистката Диана Гласнова ще представи новата си книга в селата Къпиново и Церова кория на 8 юни"}
{"url": "http://www.focus-news.net/news/2019/06/06/2667014/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. \r\nЧастично бедствено положение е обявено на територията на община Асеновград, заради последиците от поройния дъжд. Към момента ситуацията вече е овладяна, описват се щетите. Повече актуална информация ще научим от заместник-кметът на общината инж. Петър Бояджиев. \r\nПревърналият се вече в традиция двудневен поход „Асеновградски върхове и пътеки” ще се проведе тази година на 8 и 9 юни. Събитието е заложено в Годишната програма за развитието на туризма в Асеновград за 2019 г., а организатори отново са Община Асеновград, ОП „Туризъм” и Сдружение „Устремени”. Тази година се очакват близо 400 участници. С подробности относно предстоящото събитие ще ми запознае Ивайло Мирчев, експерт от ОП „Туризъм“ в Асеновград. \r\nЛятната музейна школа, която ежегодно се организира от Исторически музей-Асеновград, започна в понеделник в сградата на Старинното училище „Свети Георги”. Децата на възраст от 7 до 16 години имат възможност да се запознаят с особеностите на богатото културно-историческо наследство на град Асеновград. Всеки, който желае да запише детето си, може да попълни заявление за участие в Централната сграда на Исторически музей-Асеновград или в сградата на Старинното училище „Свети Георги”. Музейната школа ще продължи до 30 август. Наш събеседник по темата ще бъде директорът на Историческия музей в Асеновград Иван Дуков. \r\nНа 2 юли ще стартират заниманията от лятната програма “Ваканция в библотеката”. Какви изненади ще предостави детската лятна програма, увеличава ли се броят на децата, желаещи да станат част от заниманията в Градската библиотека „Паисий Хилендарски“? На въпросите ни ще отговори директорът на културната институция Милена Марковска. Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.06.06", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/06/06/2667017/mon-pet-medala-zavoyuvaha-balgarskite-uchenitsi-na-evropeyskata-olimpiada-po-fizika.html", "text": "С пет медала - един златен, два сребърни и два бронзови, се завърнаха българските  участници в Третата Европейска олимпиада по физика, която се проведе от 31 май до 4 юни в латвийската столица Рига. Това съобщиха от пресцентъра на  Министерството на образованието и науката . В състезанието се включиха над 180 ученици от 36 страни. Златният медал завоюва Георги Александров от 12 клас на  СМГ „Паисий Хилендарски” - София. Сребърните медали получиха Александър Проданов от  9 клас на  ППМГ „Акад. Никола Обрешков”- Казанлък, и Александър Кръстев от 12 клас на МГ „Д-р Петър Берон” - Варна. Носители на бронзовото отличие са Владимира Иринчева от  12 клас на ПЧМГ - София, и Иво Петров от 11 клас на СМГ „Паисий Хилендарски” - София. Ръководител на отбора бе Нено Тодоров, преподавател във Физическия факултет на СУ „Св. Климент Охридски”.  \r\nУчастието на България в тази олимпиада бе финансирано изцяло от МОН, за което учениците и ръководителят изказват своята благодарност.", "date": "2019.06.06", "title": "МОН: Пет медала завоюваха българските ученици на европейската олимпиада по физика"}
{"url": "http://www.focus-news.net/news/2019/06/06/2667016/ministar-neno-dimov-uchastva-v-parva-kopka-na-kompostirashta-instalatsiya-v-pazardzhik.html", "text": "Министърът на околната среда и водите Нено Димов участва в първа копка на проект за изграждане на компостираща инсталация в Пазарджик. Това съобщиха от пресцентъра на  министерството . Съоръжението ще преработва разделно събрани зелени и/или биоразградими отпадъци, образувани на територията на общините Батак, Белово, Брацигово, Лесичово, Пещера, Пазарджик и Септември. \r\n„С тази компостираща инсталация зеленият отпадък се превръща в суровина, която може да се използва и това е елемент от кръговата икономика. Такава е новата икономика – всичко, което е отпадък, може да е ресурс, който да се вложи в производство и да произведе продукт. Днес правим малка стъпка, но многото малки стъпки ни отвеждат далеч по дългия път, който ни предстои“, каза министър Димов по време на церемонията. Той заяви, че новото съоръжение ще повиши качеството на живот на хората в района и поздрави всички кметове и местните общности в страната, които осъзнават силата си и възможността да взимат решенията сами. Министър Димов подчерта, че именно затова е важен подходът на работа с местните общности, и добави: „Това е разликата от онези, които искат всичко да се решава на жълтите павета“. \r\nПроектът е в съответствие с йерархията за управление на отпадъците и с европейските и националните цели за поетапно намаляване на количествата на биоразградимите битови отпадъци, предназначени за депониране. „След много усилия направихме регионалното депо за отпадъци, сега започва изграждането на компостираща инсталация, а след лятото ще пристъпим към рекултивация на старото депо. В късната есен ще имаме работен проект за довършване на последния етап от азотно-фосфорното пречистване на отпадните води на пречиствателната станция и така ще завърши пълният цикъл за решаване на екологичните проблеми на региона“, заяви кметът на Община Пазарджик Тодор Попов. На първата копка присъстваха още депутатът от ГЕРБ Десислава Тодорова, директорът на РИОСВ-Пазарджик Костадин Гешев и кметове на общини, включени в проекта. \r\nКомпостиращата инсталация и инсталация за предварително третиране на битови отпадъци, както и съпътстваща инфраструктура на площадката за Регионален център за рециклиране (РЦР) ще бъдат изградени в местността “Баира”, в землището на с. Алеко Константиново. Проектът ще се изпълнява с финансиране основно по Оперативна програма „Околна среда“ (ОПОС) 2014-2020 г. Общата стойност е 19,694 млн. лв., от които 11,840 млн. лв. от Европейския фонд за регионално развитие, останалите средства са от държавния бюджет и общината.", "date": "2019.06.06", "title": "Министър Нено Димов участва в първа копка на компостираща инсталация в Пазарджик"}
{"url": "http://www.focus-news.net/news/2019/06/06/2667018/pernik-republikanskiyat-final-po-basketbol-za-momcheta-5-7-klas-zapochna-v-zala-boris-gyuderov.html", "text": "„100 години баскетбол в България и 90 години град Перник“ под това мото ще премине Републиканският финал по баскетбол за момчета 5-7 клас в зала „Борис Гюдеров“ в Перник. Това съобщиха от пресцентъра на  Община Перник . Стартът на спортната надпревара даде зам.-кметът Денислав Захариев. Сред официалните гости на събитието бяха още зам.-министърът на младежта и спорта Стоян Андонов, секретарят на Общината Радослава Манова, треньори и състезатели.  \r\n„Уважаеми гости, треньори  и участници, в турнира за нас като Община е чест да бъдем домакини на това спортно събитие. Благодаря на Министерството на младежта и спорта и Министерството на образованието и науката, че на Перник беше отново гласувано доверието Републиканският финал да се проведе тук. Радваме се, че вие всички сте гости на нашия град, който е богат със своето историческо минало и се гордее с постиженията в спорта. Надявам се момчетата да  изиграят едни хубави мачове и да изградят приятелства. Пожелавам на всички успех и нека най-добрите победят“, сподели Захариев. \r\nЗам.-министърът Стоян Андонов също поздрави участниците и заяви, че изключително се радва, че присъства на финалите на националните ученически игри . \r\nВ състезанието участват 10 отбора зонални първенци от Перник, Троян, София, Шумен, Хасково, Ямбол, Перущица, Ботевград, Видин Русе. \r\nОрганизатор на събитието е Областният ученически спортен клуб „Кракра“ с председател Надежда Стоицева. Тя удостоя с награди заместник-кметът Денислав Захариев и спортният зам.-мистър Стоян Андонов в знак  благодарност за съдействието и помощта за развитието на ученическия спорт.", "date": "2019.06.06", "title": "Перник: Републиканският финал по баскетбол за момчета 5-7 клас започна в зала „Борис Гюдеров“"}
{"url": "http://www.focus-news.net/news/2019/06/06/2667003/tass-ukrainskiyat-parlament-ne-prie-ostavkite-na-ministrite-na-otbranata-i-vanshnite-raboti-i-direktora-na-sbu.html", "text": "Върховната Рада на Украйна отказа да приеме оставките на министрите на външните работи и отбраната Павел Климкин и Степан Полторак, както и на директора на Службата за сигурност на Украйна (СБУ) Василий Грицак, предава  ТАСС . \r\nКлимкин, който оглавява външнополитическото ведомство от пет години, си подаде оставката след встъпването в длъжност на новия президент и обяви намерението си да участва на парламентарните избори. Предсрочния вот е планиран за 21 юли. \r\nПолторак също подаде оставка в деня на инаугурацията на Зерленски. Министерството на отбраната се отнася към т.нар. президентска квота, т.е. ръководителят му се назначава след представяне на кандидатура от самия държавен глава, а не от депутатите от Радата,, както това се случва по отношение на другите членове на кабинета. \r\nПолторак заема длъжността от октомври 2014 година. През октомври 2018 година той формално се уволни от военна служба, за да остане на длъжността военен министър, която от 2019 година стана гражданска. \r\nГрицак, който заема длъжността директор на СБУ от юли 2015 година, подаде оставка също на 20 май. Според действащото законодателство, правото да предлага кандидатура за поста спада към компетенциите на президента, но той трябва да бъде утвърден от Радата. Самият държавен глава не е предлагал нова кандидатура. \r\nПревод и редакция:", "date": "2019.06.06", "title": "ТАСС: Украинският парламент не прие оставките на министрите на отбраната и външните работи и директора на СБУ"}
{"url": "http://www.focus-news.net/news/2019/06/06/2667020/tarzhestveno-vrachvane-na-diplomite-na-absolventite-ot-fakulteta-po-zhurnalistika-i-masova-komunikatsiya-shte-se-provede-v-sofiyskiya-universitet-na-7-yuni.html", "text": "Дипломите на завършилите студенти от Факултета по журналистика и масова комуникация, випуск 2018 г., ще бъдат връчени от 11.00 ч. на 7 юни 2019 г. на церемония в Аулата на Софийския университет \"Св. Климент Охридски\". Това съобщиха от пресцентъра на  университета .    \r\nСвоите дипломи ще получат абсолвентите от бакалавърските програми \"Журналистика\", \"Връзки с обществеността\" и \"Книгоиздаване\" и от магистърските програми на факултета.  \r\nТрима от магистрите са пълни отличници и ще получат значка за отличник на Софийския университет.    \r\nОт името на завършващите поздрав ще поднесе Виктория Готева. Приветствие към випускниците ще отправи заместник-ректорът по научната дейност на Софийския университет чл.-кор. проф. дфзн Николай Витанов. От името на работодателите випускниците ще бъдат поздравени от Надя Обретенова, дългогодишен водещ и продуцент в БНТ.", "date": "2019.06.06", "title": "Тържествено връчване на дипломите на абсолвентите от Факултета по журналистика и масова комуникация ще се проведе в Софийския университет на 7 юни"}
{"url": "http://www.focus-news.net/news/2019/06/06/2667019/api-vazstanoveno-e-dvizhenieto-pri-km-297-na-am-trakiya-v-posoka-burgas-kakto-i-po-pat-kozarevo-mogila.html", "text": "Възстановено е движението при км 297 на АМ \"Тракия\" в посока Бургас, както и по път I-7 Козарево - Могила в област в област Ямбол. Това съобщиха от пресцентъра на  Агенция \"Пътна инфраструктура\" . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.06.06", "title": "АПИ: Възстановено е движението при км 297 на АМ \"Тракия\" в посока Бургас, както и по път Козарево - Могила"}
{"url": "http://www.focus-news.net/news/2019/06/06/2667022/blagoevgrad-3d-i-4d-kartini-ozhivyavat-v-blagoevgrad-po-vreme-na-mezhdunaroden-art-festival.html", "text": "Уникални 3D и 4D картини ще „оживеят“ в Благоевград по време на Международен арт фестивал в Благоевград. Събитието ще се проведе от 10 до 20 юни в областния център. Това е поредният проект финансиран от Фонд „Култура“ към Община Благоевград, съобщиха от пресцентъра на  Общината . Стената на улица \"14-ти полк\" и тротоара под нея ще бъдат изрисувани с 3D и 4D картини, които ще пресъздадат гледки от Благоевград, както и културни обекти. Фестивалът се организира съвместно с Association of Art \"Аrt Universe\". Сдружението е единственото в България, работещо с български художници, които са участвали в арт проекти в Италия,Франция и Германия. По време на фестивала, своето творчество ще покаже и Браниша Джорджевич от Сърбия.  \r\nПървият 3D фестивал в Благоевград се проведе през 2014 година, когато бяха изрисувани красиви картини на различни места в града. \r\n3D арт е изкуство на стрийт културата. То представлява илюзии, основани на ефекта на изненадата - от различни точки виждате различни неща. Този вид изкуство е използвано от художниците още през Ренесанса и Барока.", "date": "2019.06.06", "title": "Благоевград: 3D и 4D картини „оживяват“  в Благоевград по време на Международен арт фестивал"}
{"url": "http://www.focus-news.net/news/2019/06/06/2667024/yambol-okrazhnata-prokuratura-predade-na-sad-mazh-obvinen-v-kontrabanda-na-stoki-na-obshta-stoynost-blizo-620-000-lv.html", "text": "Окръжна прокуратура – Ямбол предаде на съд Любомир Л., обвинен в контрабандно пренасяне на стоки, които са оценени на обща стойност близо 620 000 лв. Това съобщиха от  Апелативна прокуратура – Бургас . \r\nОкръжна прокуратура – Ямбол предаде на съд Любомир Л. Той е обвинен за това, че на 16 февруари 2019 г. около 02.20 ч. през ГКПП – Лесово, обл. Ямбол от Република Турция за Република България, на трасе за обработка на входящи товарни автомобили с камион – влекач, ведно с полу-ремарке, пренесъл през границата на страната от Република Турция в Република България, без знанието и разрешението на митниците, стоки за търговски цели в големи размери (бутилки газ – фреон и препарати за растителна защита) всичко на обща стойност 619 338 лв. – престъпление по чл.242, ал.1, б.„д“ от НК. \r\nКонтрабандните стоки са открити благодарение на отличната работа на митническите служители, извършили проверката на превозното средство. \r\nОкръжен съд – Ямбол е насрочил заседанието си за 07.06.2019 г.", "date": "2019.06.06", "title": "Ямбол: Окръжната прокуратура предаде на съд мъж, обвинен в контрабанда на стоки на обща стойност близо 620 000 лв."}
{"url": "http://www.focus-news.net/news/2019/06/06/2667023/api-na-7-mi-yuni-dvizhenieto-v-tunel-malo-buchino-pri-km-7-na-am-struma-shte-se-osashtestvyava-poetapno-v-edna-lenta-za-remontni-deynosti-i-vazstanovyavane-na-avtomatichni-patni-znatsi.html", "text": "На 7-ми юни движението в тунел „Мало Бучино“, при км 7 на АМ „Струма“, ще се осъществява поетапно в една лента за ремонтни дейности и възстановяване на автоматични пътни знаци. Това съобщиха от пресцентъра на  Агенция \"Пътна инфраструктура\"  (АПИ). \r\nОт 08.30 ч. до 10.30 ч. ще бъде ограничено движението в изпреварващата лента в тръбата за Перник, а трафикът ще се пренасочва в активната лента.  \r\nОт 11.00 ч. до 13.30 ч. ще се ограничи преминаването в изпреварващата лента в тръбата за София, а движението ще е в активната. \r\nНеобходимо е шофьорите да се движат с повишено внимание и съобразена скорост като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.06.06", "title": "АПИ: На 7-ми юни движението в тунел „Мало Бучино“, при км 7 на АМ „Струма“, ще се осъществява поетапно в една лента за ремонтни дейности и възстановяване на автоматични пътни знаци"}
{"url": "http://www.focus-news.net/news/2019/06/06/2667025/blagoevgrad-fotoizlozhba-predstavya-pochetnite-grazhdani-na-blagoevgrad.html", "text": "Изложбата „Почетните граждани на Благоевград“ ще бъде открита в Регионалния исторически музей в Благоевград от 17.00 ч. на 14 юни 2019 г. Това съобщиха от пресцентъра на  Общината . Детски парламент към Община  Благоевград и Общественият посредник на община Благоевград доц. д-р Валентин Василев ще представят фотоси на личности, удостоени със званието „Почетен гражданин“ на община Благоевград.  \r\nГражданите и гостите на града ще имат възможност да разгледат 39 фотокомпозиции, показващи почетните граждани, избрани от Общинския съвет в Благоевград от 1997 г. до днес.  \r\nЧрез изложбата присъстващите ще се запознаят с видните граждани, допринесли за развитието на Благоевград и утвърждаването му като културен и образователен център.", "date": "2019.06.06", "title": "Благоевград: Фотоизложба представя почетните граждани на Благоевград"}
{"url": "http://www.focus-news.net/news/2019/06/06/2667026/api-sistemite-za-sigurnost-v-tunela-pri-12-ti-km-na-obhodniya-pat-na-gabrovo-shte-badat-nadgradeni-do-nay-savremennite-iziskvaniya.html", "text": "Стартирана е обществената поръчка за проектиране и строителство (инженеринг) на системи за безопасност на изграждащия се в момента тунел при 12-ти км на обходния път на Габрово. Това съобщиха от пресцентъра на  Агенция „Пътна инфраструктура“  (АПИ). Целта е да бъдат надградени системите в съоръжението и те да отговарят на най-съвременните изисквания.\tПредприетите мерки са в съответствие с изискванията на Наредбата за технически правила и норми за проектиране на пътни тунели от 2015 г., а тръжната процедура за избор на строител на обходния път е провеждана през 2012 г. \r\nОбществената поръчка е в две обособени позиции. В обособена позиция №1 е включено изграждането на външно електрозахранване на тунела от км 12+420 до км 12+960. Проектът включва изграждане на нов трафопост, реконструкция на отклонението от ВЕЛ 10 kV „Бакойци“ и изграждане на подземна кабелна линия 10 kV. Прогнозната стойност за изпълнение е 267 667 лв. без ДДС, а срокът за изпълнение е 30 дни. В обособена позиция №2 е изработването на технически проект и изпълнение на строително-монтажни работи на системите за безопасност в тунела; на зоните за разгръщане пред двата портала на съоръжението. Избраният изпълнител ще проектира и изгради осветление на пътен възел „Чехлевци“ при км 11+513 и на пътен възел „Дядо Дянко“ на км 15+500, както и осветление на моста на км 15+415. Предвидено е и полагане на защитно покритие на откритите бетонни повърхности на тунела и на големите мостови съоръжения на км 11+800, км 14+660, км 15+415 и на моста над р. Паничарка. Целта е повишаване безопасността на движение по съоръженията. Прогнозната стойност за обособена позиция 2 е 2 488 333 лв. без ДДС. Срокът за изпълнение е 130 дни. \r\nКандидатите могат да подават оферти до 17.30 ч. на 8 юли 2019 г.", "date": "2019.06.06", "title": "АПИ: Системите за сигурност в тунела при 12-ти км на обходния път на Габрово ще бъдат надградени до най-съвременните изисквания"}
{"url": "http://www.focus-news.net/news/2019/06/06/2667027/blagoevgrad-obshtinata-e-vklyuchena-kato-konkreten-benefitsient-v-predstoyashta-protsedura-merki-za-podobryavane-kachestvoto-na-atmosferniya-vazduh-2-po-operativna-programa-okolna-sreda.html", "text": "Община Благоевград е включена като конкретен бенефициент в предстояща процедура „Мерки за подобряване качеството на атмосферния въздух – 2“ по Оперативна програма „Околна среда“. Това съобщиха от пресцентъра на  Общината . В бъдеще, това ще даде възможност за предприемане на допълнителни мерки за по-чист въздух и и по-чиста околна среда.  Процедурата е насочена към преодоляване на замърсяванията с фини прахови частици, генерирани от горивни устройства на твърдо гориво.  \r\nПредвижда се процедурата да финансира инвестиционни мерки по подмяна на отоплителни уреди на твърдо гориво с такива, щадящи околната среда. \r\nЩе се финансират и дейности по демонтаж на заменяните отоплителни устройства, както и други спомагателни такива. \r\nПрограмата за качеството на атмосферния въздух на Община Благоевград за периода 2019-2023 г. посочва фините прахови частици като основен замърсител на въздуха в града. С реализиране на предвидените мерки ще бъде постигнат значим напредък за решаване на този проблем.", "date": "2019.06.06", "title": "Благоевград: Общината е включена като конкретен бенефициент в предстояща процедура „Мерки за подобряване качеството на атмосферния въздух – 2“ по Оперативна програма „Околна среда“"}
{"url": "http://www.focus-news.net/news/2019/06/06/2667010/kathimerini-voenniyat-ministar-na-gartsiya-predupredi-za-destabilizirashtata-rolya-na-turtsiya-v-iztochnoto-sredizemnomorie.html", "text": "Министърът на отбраната на Гърция Евангелос Апостолакис отново повтори загрижеността си относно решението на Турция да проведе „незаконни сондажи“ в Изключителната икономическа зона (ИИЗ) на Кипър и призова Анкара да се въздържи от нови едностранни действия, които нарушават международното право и подкопават стабилността в региона, предава електронното издание на вестник  Kathimerini . \r\n„Загрижен съм относно дестабилизиращата роля на Турция и проблематичната позиция, изразена чрез неоснователните твърдения, които нарушават нашия национален суверенитет и права“, каза той на 35-ия конгрес на Световния координационен комитет на кипърската борба (PSEKA). \r\nМинистърът също така приветства по-активното участие на САЩ в регионални проекти за сътрудничество в областта на отбраната, заявявайки, че така Вашингтон изпраща „последователно и ясно“ послание. \r\n„Стратегическото сътрудничество със САЩ, заедно с ангажимента ни към НАТО, е приоритет в отбраната за нас“, подчерта Апостолакис. \r\nПревод и редакция:", "date": "2019.06.06", "title": "Kathimerini: Военният министър на Гърция предупреди за дестабилизиращата роля на Турция в Източното Средиземноморие"}
{"url": "http://www.focus-news.net/news/2019/06/06/2667028/vratsa-obvinyaem-za-nasilstveni-deystviya-i-poboy-spryamo-nepalnoletno-momiche-v-selo-hayredin-otiva-na-sad.html", "text": "Районна прокуратура – Козлодуй е внесла за разглеждане в съда обвинителен акт срещу Е.Д. за извършени от него престъпления спрямо непълнолетно лице - изнасилване, блудство, нанасяне на лека телесна повреда и отправяне на закана с убийство. Това съобщиха от пресцентъра на  Апелативна прокуратура - София . \r\nНа 16 юли 2018 г., в село Хайредин, обвиняемият Д. се съвкупил с момиче, ненавършило осемнадесет години, като го принудил към това със сила. Мъжът нанесъл на пострадалата удари с юмруци в лицето и главата, с което й причинил кръвонасядане и охлузване с медицински данни за мозъчно сътресение. Освен това, насилникът осъществил с нея действие с цел да възбуди и удовлетвори полово желание без съвкупление, като й нанесъл и побой.  \r\nОбвиняемият Д. отправил и закани с убийство към непълнолетната с думите „Ти сега ще умреш тука, като куче“, което е могло да възбуди основателен страх от осъществяването им.  \r\nВ продължение на два часа и половина Е.Д. нанесял на пострадалото момиче жесток побой, като я удрял с юмруци в областта на лицето, главата и тялото. Обвиняемият проявил изключителна ярост, ожесточение и садизъм към непълнолетната, като натискал главата й в тоалетната чиния. В резултат на действията му, детето получило разкъсно-контузна рана, отоци, кръвонасядания и охлузвания в различни части на тялото и главата.  \r\nПредстои наказателното производство срещу Е.Д. да продължи в съда.", "date": "2019.06.06", "title": "Враца: Обвиняем за насилствени действия и побой спрямо непълнолетно момиче в село Хайредин отива на съд"}
{"url": "http://www.focus-news.net/news/2019/06/06/2667029/bpagevgrad-zhena-e-predadena-na-sad-za-nezakonno-prevozvane-na-1500-kutii-tsigari-bez-banderol-prez-granitsata-na-stranata.html", "text": "По обвинителен акт на Районна прокуратура – Петрич А.В. е предадена на съд за извършено от нея престъпление по чл. 234, ал. 1, пр. 2, вр. чл. 20, ал. 2 от НК. Това съобщиха от пресцентъра на  Апелативна прокуратура - София . На 11 декември 2018 г., на входящо трасе при ГКПП – Кулата, в посока от Гърция за България, в пътнически бус, обвиняемата държала акцизни стоки без бандерол. При проверка у нея били открити 1500 кутии цигари с търговска марка „GR International“. Общата им стойност възлиза на 11250 лева.  \r\nПредстои съдът да насрочи разпоредително заседание по делото.", "date": "2019.06.06", "title": "Бпагевград: Жена е предадена на съд за незаконно превозване на 1500 кутии цигари без бандерол през границата на страната"}
{"url": "http://www.focus-news.net/news/2019/06/06/2667030/ek-nad-85-ot-mestata-za-kapane-v-evropa-s-otlichno-kachestvo-na-vodata.html", "text": "Според последния годишен европейски доклад за качеството на водите за къпане, малко над 85 % от наблюдаваните през миналата година места в Европа са отговаряли на най-високите и най-строгите стандарти на Европейския съюз за „отлично“ качество. Публикуваните днес резултати дават добра представа къде би могло да има най-висококачествени води за къпане през това лято, съобщава  Представителството на ЕК в България . \r\nСпоред тазгодишния доклад на Европейската комисия и Европейската агенция за околна среда (ЕАОС) 95,4 % от 21 831-те места за къпане, наблюдавани в 28-те държави — членки на ЕС, са отговаряли на минималните изисквания за качество съгласно правилата на ЕС. Освен това в доклада бяха включени и 300 места за къпане, наблюдавани в Албания и Швейцария.  \r\nПрез 2018 г. 301 (или 1,3 %) от всички места за къпане в ЕС, Албания и Швейцария са оценени като места с „лошо“ качество на водата.  \r\nЕфективното наблюдение и управление, въведени в съответствие с директивата, заедно с инвестициите в пречистването на градските отпадъчни води, доведоха до рязко намаляване на дела на нетретираните или частично третирани битови и промишлени отпадъци, попадащи във водата. Съгласно правилата на ЕС местните органи събират през целия сезон водни проби от официално определени места за къпане. Пробите се анализират за два вида бактерии, които показват замърсяване от отпадъчни води или от добитък.", "date": "2019.06.06", "title": "EK: Над 85 % от местата за къпане в Европа с отлично качество на водата"}
{"url": "http://www.focus-news.net/news/2019/06/06/2667021/plovdiv-chastichno-bedstveno-polozhenie-e-obyaveno-v-obshtina-asenovgrad-zaradi-posleditsite-ot-poroyniya-dazhd.html", "text": "Частично бедствено положение е обявено на територията на община Асеновград заради последиците от поройния дъжд. Това съобщи за  Радио „Фокус“-Пловдив  инж. Петър Бояджиев, зам.-кмет. Със заповед на кмета на Асеновград бедственото положение е обявено в 17.00 часа на 4 юни и ще продължи до 11 юни. „Ситуацията вече е овладяна, описват се щетите“, каза инж. Бояджиев. Най-големи са пораженията по улица „Конушка“, която в момента е затворена за движение на автомобили. По думите на зам.-кмета улицата е за основен ремонт, тъй като е отнесена пътната настилка. Подобно е положението и по улица „Рожен“. \r\nИма много поражения и в село Тополово, както и в кварталите Долни Воден и Горни Воден, където също са нарушени асфалтови покрития по много улици. \r\n„Провокирано е ново движение на свлачището на пътя Лясково – Яврово – Добралък, подали сме сигнала отново към Междуведомствената комисия по бедствия и аварии, тъй като този път води към Националния паметник на културата Асенова крепост“, каза още Петър Бояджиев. Той поясни, че този път пораженията не са в такива големи размери и в момента свлачището е под 24-часово наблюдение. В момента зоната е обезопасена с предупредителна лента и нови чували с пясък, които да отвеждат водата от свлечения участък. Остава забраната за движение на тежкотоварни автомобили над 3 тона по този път. Това крие неудобства за туристите, които трябва да ходят малко пеша, но в случая става въпрос за сигурността им. \r\nИма и компрометирани подпорни стени по река река Тополовска.  „Към днешна дата нещата не търпят развитие, ситуацията се нормализира, а щетите се описват от специална комисия“, добави инж. Петър Бояджиев. \r\nЦветана ТОНЧЕВА", "date": "2019.06.06", "title": "Пловдив: Частично бедствено положение е обявено в община Асеновград заради последиците от поройния дъжд"}
{"url": "http://www.focus-news.net/news/2019/06/06/2667033/nachalnikat-na-klinikata-po-ortopediya-i-travmatologiya-v-umbal-sv-marina-varna-dots-d-r-kalin-mihov-e-noviyat-predsedatel-na-asotsiatsiyata-po-artroskopiya-i-sportna-travmatologiya.html", "text": "Началникът на клиниката по ортопедия и травматология в УМБАЛ „Св. Марина“-Варна доц. д-р Калин Михов е новият председател на Българската асоциация по артроскопия и спортна травматология. Това съобщиха от пресцентъра на  Медицински университет-Варна . Той бе избран на отчетно-изборното събрание, което се състоя на 31 май в рамките на X международен симпозиум на Българската ортопедична и травматологична асоциация (БОТА) и XIII конференция на Българската асоциация по артроскопия и спортна травматология (БААСТ), които се проведоха в периода 30 май – 1 юни край Варна. \r\nПо време на най-значимата научна конференция в областта на ортопедията и травматологията в страната,  бяха извършени 3 демонстрации за индивидуално колянно протезиране от екипа на доц. Михов и френския ортопед проф. Мишел Бонин. Проф. Бонин е един от създателите на индивидуалното колянно протезиране, председател на дружеството по колянно и тазобедрено протезиране във Франция и един от световните лидери в протезирането въобще. \r\nВ конференцията участваха близо 300 водещи специалисти в областта на ортопедията, травматологията и спортната медицина от България, Франция, Германия, Турция, Катар, Швейцария и др. \r\nКлиниката по ортопедия и травматология в УМБАЛ „Св. Марина“ във Варна е една от водещите клиники в Европа в колянното протезиране, като е единствената в България, в която се поставят напълно индивидуални колянни стави. \r\nДоц. д-р Калин Михов притежава национален сертификат за ендопротезиране и артроскопия на стави. Член е на ESSKA (Европейска асоциация по артроскопия, колянна хирургия и спортна травматология). С 20  години опит и изявени интереси в областта на гръбначната хирургия, ендопротезирането на стави, артроскопия на колянна, тазобедрена и глезенна става. Има над 30 публикации в областта на диагностиката и лечението на ортопедо-травматологичните заболявания и над 100 участия в национални и международни форуми.", "date": "2019.06.06", "title": "Началникът на клиниката по ортопедия и травматология в УМБАЛ „Св. Марина“-Варна доц. д-р Калин Михов е новият председател на Асоциацията по артроскопия и спортна травматология"}
{"url": "http://www.focus-news.net/news/2019/06/06/2667035/nikolay-marinov-mzhg-provedohme-sreshta-sas-zemedelski-stopani-v-hadzhidimovo-koito-ne-sa-deklarirali-obrabotvaemata-si-zemya.html", "text": "Проведохме среща със земеделски стопани в Хаджидимово, които не са декларирали обработваемата си земя. Това каза за  Агенция „Фокус“  Николай Маринов – директор на Главна дирекция „Земеделие“ в Министерството на земеделието, храните и горите. \r\n„Срещнах се със земеделски стопани в Хаджидимово, които по една или друга причина не са си прочели закона, че всяка година до 31 юли земеделските стопани трябва да представят договорите – наемни или арендни, и скици или нотариални актове за собствената си земя. За да потвърдят, че през следващата стопанска година те ще обработват тази земя“, заяви Маринов. Той посочи, че е учудващо, че вече има повече от 12 години подпомагане и все още има хора, които не знаят, че за да обработваш земята си, ти трябва да я декларираш. „Включително и собствениците на земя, които не искат да им я ползва някой, те трябва да я декларират. Ако не са спазени тези условия, то остава едно бяло петно, което е обект на споразумение или разпределение“, уточни Маринов.  \r\nТой обясни, че на срещата са присъствали около 10-12 души. „От това, което видях, ми се струва, че един от хората стартира предизборната си кампания за кандидат за кмет по този начин. Но това е мое лично мнение“, обясни Маринов. По думите му земеделските стопани се сърдят за това, че не са били информирани, че трябва да се декларира земята. „Това обаче е трябвало да се случи миналата година юни месец. Изминала е една година и едва сега, когато приключваме стопанската година, 10 души се сещат, че не са си декларирали земята. Казах им, че трябва още тази година да си заявят и земите за следващата“, заяви директорът на ГД „Земеделие“. \r\nМаринов обясни, че според него срещата е била изкуствена. „За първи път присъствам на такава среща, на която самите хора не знаеха защо са дошли. Има информационна кампания, постоянни срещи с тях, постоянни брошури. И не съм убеден, че това е бил поводът. А по-скоро легитимацията на един човек с десет души“, каза още той. „Разбрахме се с всички момчета и им казах, че накрая на месеца ще се срещнем, за да им прегледам документите“, заяви Маринов.", "date": "2019.06.06", "title": "Николай Маринов, МЗХГ: Проведохме среща със земеделски стопани в Хаджидимово, които не са декларирали обработваемата си земя"}
{"url": "http://www.focus-news.net/news/2019/06/06/2667032/emanyuel-makron-frantsiya-i-sasht-spodelyat-obshtata-tsel-da-predotvratyat-prevrashtaneto-na-iran-v-yadrena-darzhava.html", "text": "Франция и САЩ споделят общата цел да предотвратят Иран да придобие ядрени оръжия и ако двете страни искат да постигнат това, трябва да отворят нови преговори с Техеран, заяви френският президент Еманюел Макрон в четъртък, цитиран от  Reuters . \r\nОбвинявайки Техеран, че \"защитава тероризма\" в Близкия изток, президентът Доналд Тръмп заяви, че Иран се проваля като страна след тежките санкции на САЩ, но че е готов да говори с иранците. \r\nДвамата лидери говориха преди двустранните преговори помежду им в Кан, Западна Франция, където присъстваха на церемония по повод 75-тата годишнина от десанта на съюзниците в Нормандия. \r\nТръмп добави, че ще вземе решение дали да наложи повече от 300 млрд. Долара тарифи на Китай след среща на лидерите на най-големите икономики в света в края на юни в Япония, където ще проведе разговори с китайския президент. \r\nПревод и редакция:", "date": "2019.06.06", "title": "Еманюел Макрон: Франция и САЩ споделят общата цел да предотвратят превръщането на Иран в ядрена държава"}
{"url": "http://www.focus-news.net/news/2019/06/06/2667038/varna-30-godishen-mazh-e-s-frakturi-na-chetiri-gradni-preshlena-i-kontuziya-na-mozaka-sled-katastrofa-na-patya-varna-burgas.html", "text": "На 5 юни т. г., около 06.10 часа, на пътя Варна - Бургас, е възникнало ПТП. Това съобщиха от  ОДМВР-Варна . 22-годишният водач на лек автомобил от Силистра, по време на движение, поради неспазване на достатъчна дистанция, застига и блъска друга кола. Вследствие на инцидента водачът на втория автомобил (30 г.) от Ямбол получава фрактури на четири гръдни прешлена и контузия на мозъка, настанен е за лечение в болнично заведение. По случая е образувано досъдебно производство.", "date": "2019.06.06", "title": "Варна: 30-годишен мъж е с фрактури на четири гръдни прешлена и контузия на мозъка след катастрофа на пътя Варна - Бургас"}
{"url": "http://www.focus-news.net/news/2019/06/06/2667036/sofiya-tir-e-katastrofiral-v-rayona-na-48-49-km-na-avtomagistrala-trakiya-nyama-postradali.html", "text": "ТИР е катастрофирал в средната разделителна мантинела в района на 48-49 км на автомагистрала „Тракия“, няма пострадали. Това съобщиха от пресцентъра на  ОДМВР - София . Движението в района на 48-49 км на автомагистрала „Тракия“ и в двете посоки ще се извършва временно само в аварийна лента. Служители на ОДМВР- София са на място и регулират движението. Сигналът за пътното произшествие е получен около 16.30 часа.", "date": "2019.06.06", "title": "София: ТИР е катастрофирал в района на 48-49 км на автомагистрала „Тракия“, няма пострадали"}
{"url": "http://www.focus-news.net/news/2019/06/06/2667040/varna-20-godishen-shofyor-na-tovaren-avtomobil-s-prekratena-registratsiya-e-okazal-saprotiva-na-organite-na-reda-pri-izvarshvane-na-politseyska-proverka-v-rayona-na-selo-petrov-dol.html", "text": "На 5 юни т. г., около 00.50 часа, в района на село Петров дол, при извършване на полицейска проверка на товарен автомобил с водач И. Д. (20 г.) от Девня, известен на МВР, е установено, че същият управлява МПС, което е със служебно прекратена регистрация и са му поставени регистрационни табели, издадени за друг автомобил. Това съобщиха от  ОДМВР-Варна . Мъжът е оказал съпротива на органите на реда и е опитал да осуети изпълнението на служебните им задължения. По случая е образувано бързо полицейско производство, материалите са докладвани в Районна прокуратура – Провадия. Мъжът е задържан за срок до 24 часа.", "date": "2019.06.06", "title": "Варна: 20-годишен шофьор на товарен автомобил с прекратена регистрация е оказал съпротива на органите на реда при извършване на полицейска проверка в района на село Петров дол"}
{"url": "http://www.focus-news.net/news/2019/06/06/2667031/afp-donald-tramp-shte-reshi-za-novi-mita-sreshtu-kitay-sled-sreshtata-na-g-20.html", "text": "Президентът на САЩ Доналд Тръмп заяви, че ще изчака завършването на срещата на върха на Г-20 в Япония в края на месеца преди да реши дали да наложи нови мита на Китай, предава  AFP . \r\n„Ще взема това решение през следващите две седмици, вероятно веднага след Г-20“, каза Тръмп пред репортери в Северна Франция, добавяйки, че ще проведе разговори с китайския си колега Си Дзинпин на срещата на върха на 28-29 юни. \r\nПревод и редакция:", "date": "2019.06.06", "title": "AFP: Доналд Тръмп ще реши за нови мита срещу Китай след срещата на Г-20"}
{"url": "http://www.focus-news.net/news/2019/06/06/2667043/plovdiv-35-godishna-zhena-ot-grada-e-zadarzhana-ot-politsiyata-za-proyavena-agresiya-kam-meditsinski-ekip.html", "text": "35-годишна жена от Пловдив е задържана от полицията за проявена агресия към медицински екип. Това съобщиха за  Радио „Фокус“ – Пловдив  от Областната дирекция на МВР. Около 11.00 часа на 5 юни служители на Шесто Районно управление на МВР се отзовали на сигнал за възникнал конфликт в Диагностично-консултативен център в квартал „Столипиново“. На място било изяснено, че лекарка и акушерка били нападнати с удари от 35-годишната жена, която внезапно нахлула в кабинета им. Извършителката е отведена за едно денонощие в районното управление. По първоначални данни повод за действията й е възникнал проблем при раждане на нейна родственица, която била консултирана от потърпевшите. Срещу жената е образувано бързо производство.  Уведомена е Районна прокуратура – Пловдив.", "date": "2019.06.06", "title": "Пловдив: 35-годишна жена от града е задържана от полицията за проявена агресия към медицински екип"}
{"url": "http://www.focus-news.net/news/2019/06/06/2667034/kmetat-na-bozhurishte-georgi-dimov-ostava-v-aresta.html", "text": "Апелативният специализиран съд  остави в ареста кмета на Божурище Георги Димов, предаде  БТВ . Съставът споделя всички доводи на Специализирания съд, който постанови постоянен арест за Димов. Той е разследван за продажбата на 4 общински имота на занижени цени. Кметът твърди, че става дума за политическа атака, дошла след негови действия, разрешени от Общинския съвет. Тази сутрин пред съда се събраха хора от Божурище, които се обявиха в подкрепа на кмета си. Те определиха ставащото като „много добре режисиран спектакъл”. Димов пък обяви, че има намерение да се кандидатира отново за кмет на Божурище на местните избори наесен. \r\nРешението на Апелативния специализиран съд е окончателно и няма да може да се преразглежда 8 месеца т.е. това ще бъде възможно чак след местния вот.", "date": "2019.06.06", "title": "Кметът на Божурище Георги Димов остава в ареста"}
{"url": "http://www.focus-news.net/news/2019/06/06/2667037/vladimir-putin-svrazvukovite-orazhiya-na-rusiya-shte-ya-zashtityat-dori-pri-prekratyavane-na-start.html", "text": "Най-новите свръхзвукови оръжия на Русия могат да я защитят дори в случай на прекратяване на действието на Договора за съкращаване на стратегическите настъпателни въоръжения (Новия СТАРТ). Това заяви руският президент Владимир Путин на среща с ръководителите на международните информационни агенции, отговаряйки на въпроса на генералния директор на  ТАСС  Сергей Михайлов. \r\nРуският лидер напомни, че през 2002 година САЩ са излезли от Договора за ограничаване на системите за противоракетна отбрана. „А това беше първата стъпка към фундаментално разграждане на цялата рамка на международните отношения в областта на глобалната сигурност и много сериозна стъпка“, каза Путин. „Скъпи госпожи и господа, искам да се обърна към вас - някой от вас протестирал ли е активно, излизал ли е на улицата с плакати? Не, мълчание, така и трябва“, каза президентът на Руската Федерация. \r\nТой добави, че сега Съединените щати всъщност едностранно са решили да прекратят участието си в Договора за ликвидация на ракетите със среден и малък обсег (ДРСМО). Нещо повече, както отбеляза Путин, ако в случая с Договора по ПРО те „се държат честно - просто си тръгват едностранно, и това е всичко“, сега, очевидно разбирайки, че ще трябва да поемат отговорност за това, те се опитват да прехвърлят [отговорността за това] на Русия“. \r\nПутин припомни разпоредбите на ДРСМО относно забраната за разполагане на ракети-носители с малък и среден обсег на сушата, като подчерта, че въпреки това САЩ вече разположиха такива системи в Румъния и имат намерение да разположат в Полша. „Това е пряко нарушение (на ДРСМО)“, заключи ръководителят на руската държава. Той обърна внимание на други разработени оръжия. „Всички се преструват, че не виждат, не чуват, не могат да четат, че са глухи и слепи. Но ние сме принудени да реагираме по някакъв начин“, заяви президентът. \r\nРуският лидер подчерта, че в случай на прекратяване на СТАРТ-3 през 2021 г., „няма да има никакви инструменти за ограничаване на надпреварата във въоръжаването“, но никой все още не води преговори с Русия за удължаването му, въпреки че Москва многократно е потвърждавала готовността си за този процес. „Е, може да не бъде продължен. Имаме най-новите системи, които гарантират сигурността на Русия за доста дълга историческа перспектива - имам предвид, че сме направили значителна стъпка напред и, трябва да кажем директно, ние задминахме конкурентите си в създаването на хиперзвукови оръжия“, каза Путин. Международна дискусия \r\nКакто отбеляза президентът, световната общност трябва да бъде включена в дискусията около контрола на стратегическите въоръжения, тъй като евентуалното демонтиране на тази система е повод за безпокойство. \r\n„Дълбоко съм убеден, че това трябва да бъде предмет на открита, прозрачна, абсолютно професионална дискусия, а световната общност трябва да бъде участник в този процес, доколкото е възможно по въпроси от този вид“, заяви руският лидер, коментирайки темата за международните отношения в областта на контрола над стратегическите оръжия. „Във всеки случай хората имат право да знаят какво се случва в тази област“, добави руският президент. \r\n„Готови сме за това, уверени сме в сигурността си, но, разбира се, съществува безпокойство, че целият този механизъм е напълно премахнат в областта на контрола върху стратегическите оръжия и неразпространението. Какво е решението? Единственият изход е да работим заедно“, подчерта държавният глава. „Определен оптимизъм“  \r\nПутин каза също, че телефонният му разговор в началото на май с американския президент Доналд Тръмп е вдъхнал оптимизъм по отношение на развитието на ситуацията около контрола на въоръженията. \r\n„Трябва да кажа, че последният разговор, който имах с президента Тръмп, все пак вдъхва определен оптимизъм, , защото Доналд ми каза, че той също е загрижен за това, той разбира какви са разходите на Съединените щати и на всички останали страни за въоръжения, тези пари могат ще бъдат насочени към други цели. Напълно съм съгласен с него“, каза Путин. Разширен диалог \r\nСпоред президента всички страни, притежаващи ядрено оръжие, трябва да участват в преговорите за ограничаване и контрол на стратегическите оръжия. \r\n„Ние трябва да включим в преговорите за контрол на въоръженията всички ядрени държави. Всички те са официални или неофициални [ядрени сили]“, каза Путин. Той обясни, че ако в преговорите участват само онези държави, които официално са признати за ядрени сили и че ако те не включват онези, които притежават ядрени оръжия неофициално, то последните ще „доразвият“ съответните оръжия и това в крайна сметка ще забави процеса на преговори между официално признатите ядрени сили. \r\n„Следователно трябва да създадем широка платформа за обсъждане и вземане на решения“, заключава руският президент. \r\nПревод и редакция:", "date": "2019.06.06", "title": "Владимир Путин: Свръзвуковите оръжия на Русия ще я защитят дори при прекратяване на СТАРТ"}
{"url": "http://www.focus-news.net/news/2019/06/06/2667045/yambol-38-godishna-zhena-e-zaginala-pri-paten-intsident-na-pat-i-6-na-okolo-kilometar-sled-selo-lozenets.html", "text": "38-годишна жена е загинала при пътен инцидент, станал тази сутрин. Това съобщиха от пресцентъра на  МВР . По първоначални данни на път I- 6, на около километър след село Лозенец, лек автомобил „Фолксваген-Шаран“ с ямболска регистрация, управляван от 48-годишен мъж, при движение в посока Бургас е напуснал пътното платно и се е преобърнал в крайпътната канавка. При инцидента на място е починала 38-годишната пътничка в автомобила. Водачът и другият му спътник са откарани в болница без опасност за живота. Пробата за употреба на алкохол на шофьора е отрицателна. На местопроизшествието е извършен оглед, а  по случая е образувано досъдебно производство.", "date": "2019.06.06", "title": "Ямбол: 38-годишна жена е загинала при пътен инцидент на път I- 6, на около километър след село Лозенец"}
{"url": "http://www.focus-news.net/news/2019/06/06/2667046/sofiya-zadarzhan-e-kriminalno-proyaven-mazh-naryazal-gumite-na-7-avtomobila-v-rayona-na-zapaden-park.html", "text": "София. Криминално проявен мъж е задържан в полицейския арест. Това съобщиха от пресцентъра на  МВР . В ранните часове днес, пред жилищна кооперация в района на Западен парк, автопатрул забелязал съмнителното поведение на млад мъж, приближавайки се към него униформените установили, че 30-годишният мъж е надупчил гумите на паркиран автомобил. Извършен е оглед на място, последвало и задържането на злосторника, а тази сутрин собственици на 7 автомобила, живущи в района, са подали оплакване в Трето Районно управление - СДВР за нарязани гуми на колите им. По случая е образувано досъдебно производство, работата по което продължава под наблюдението на прокуратурата.", "date": "2019.06.06", "title": "София: Задържан е криминално проявен мъж, нарязал гумите на 7 автомобила в района на Западен парк"}
{"url": "http://www.focus-news.net/news/2019/06/06/2667039/krasimir-karakachanov-vmro-subsidiite-za-partiite-tryabva-da-badat-namaleni.html", "text": "Субсидиите за партиите трябва да бъдат намалени. Това каза вицепремиерът, министър на отбраната и лидер на ВМРО Красимир Каракачанов в предаването „Плюс-Минус. Коментарът след новините” по  Нова телевизия . Според него съществува и вариант, при който може да бъде поставен таван на субсидията, но той обаче отново няма да гарантира равнопоставеност. „1 лев е символично, но пък, както виждате, с темата със субсидиите опозицията винаги спекулира, когато е в опозиция, а когато е във властта, не прави нищо. Ето, сега премиерът им предлага едно решение, парламентът ще го обсъди. Дали ще отидем на този вариант, или на вариант, при който субсидията има таван –  пак няма да има равнопоставеност“, посочи Каракачанов. „Ако една партия е взела 300 000 гласа – дали ще вземе 300 000 лв. или по 10 000 лв., а друга партия е взела 1 млн. гласа – субсидията пак не е равнопоставена. В Германия законът е много простичък. Има определена субсидия, но над някаква рамка – например 5 млн. –  няма субсидия”, коментира той. „Ако търсим вариант, при които партиите да бъдат финансирани от държавата, за да не бъдат зависими от външно финансиране, това като че ли е по-добрият вариант, отколкото да ги лишиш от субсидия. Въпрос на обсъждане е, ще има дебат”, каза още Красимир Каракачанов.", "date": "2019.06.06", "title": "Красимир Каракачанов, ВМРО: Субсидиите за партиите трябва да бъдат намалени"}
{"url": "http://www.focus-news.net/news/2019/06/06/2667047/rumen-petkov-abv-balgariya-pokaza-che-e-vstrani-ot-evropeyskite-tendentsii-i-protsesi.html", "text": "България показа, че е встрани от европейските тенденции и процеси, заяви лидерът на АБВ Румен Петков на пресконференция в Шумен, анализирайки резултатите от европейските избори, предаде репортер на  Радио „Фокус“-Шумен . В Шумен той участва в работно съвещание на Областния съвет на партията.  „Оценката на ръководството на АБВ и на „Коалиция за България“ е, че представянето ни е много лошо. Политическата отговорност е в мен и смятам, че трябва да го кажа достатъчно ясно и честно пред хората и пред обществото. Благодаря на всички, които участваха в гласуването, включително на тези 60 000 наши сънародници, които гласуваха срещу всички партии, на тези 80 000, чиито бюлетини са недействителни и на тези 1,9 милиона,  които дадоха вота си за независими кандидати и кандидати на политически партии. Казвам го със съжаление и болк а- България показа, че е в страни от европейските тенденции и процеси“, каза още Румен Петков. Той посочи, че средната активност в страните-членки е достигнала над 50%, докато у нас този процент не надхвърля 32-33%.  \r\n„Няма как да не оценим, че това е резултат от цялостното разочарование на нашето представителство в европейските институции досега, на неспособността на досегашните ни евродепутати и представителството ни в Европейската комисия и Съвета да защитят българския национален интерес, да създадат и утвърдят европейския облик на България и да се борят за европейската България, която искаме всички“, коментира Румен Петков. „Големият плюс е показаната от нас интелектуална мощ в листата ни за евродепутати и това, че обществото видя този национален потенциал“, каза още Румен Петков. Той отбеляза, че партията вече е в подготовка за местните избори . „Вчера бях в Стара Загора и Ямбол, днес в Търговище и Шумен и за мен, степента на готовност е впечатляващо висока“, каза Румен Петков. „Имаме всички основания при успешните общински съветници, които имаме, както и кметове по населени места да търсим подкрепа и за кандидат за кмет на Шумен. Имаме всички основания да търсим подкрепа за едно силно обективно участие в следващия мандат на местните органи на самоуправление в града“, каза Румен Петков. Той коментира и темата за сделката за Ф16, който нарече най-голямото престъпление към националната ни сигурност в годините на преход. „ Апелирам към министъра на отбраната да се изправи и да заяви личната си позиция пред обществото - това добра за българската авиация сделка ли е или не. Оценката на нашите експерти е, че това е катастрофа. Ф16 са най-скъпите прахосмукачки в света“, каза Румен Петков.  \r\nКато нов изразител на сподвижността и топлотата в отношенията между ГЕРБ и БСП, той посочи общата позиция относно новия Закон за държавна собственост. „Този закон е едно от най-грубите престъпления към българската икономика като замисъл, още не е реализиран.  Но фактът, че ГЕРБ и БСП са на едно мнение, силно ме смущава“, коментира Румен Петков. Той изрази удовлетворение, че по настояването на АБВ за няколко политически решения на ключови за гражданите въпроси, вече има частична подкрепа от ДПС и БСП като визира диференциран ДДС от 5% за хранителни стоки и лекарства от първа необходимост с български произход  както и за учебници и учебни помагала в начална степен. „Ние сме доволни, че политиките, които предлагаме, макар и с 3-4 години закъснение се осмислят и подкрепят и ще търсим диалог на тази тема“, каза още Румен Петков. Държавата има инструменти да контролира процеса при свалянето на ДДС и това да бъде усетено от крайния потребител, смята още той. „Относно острокритичния доклад на Съвет,  който вчера беше огласен, силно му смущава пункт 11, който третира борбата с прането на пари. Трябва да се каже кой пере парите. Ако не се научим да защитаваме собствения си интерес, всеки ще ни прави оценки, каквито намери за добре, защото няма кой да му реагира“, каза още лидерът на АБВ. \r\nИвелина ИВАНОВА", "date": "2019.06.06", "title": "Румен Петков, АБВ: България показа, че е встрани от европейските тенденции и процеси"}
{"url": "http://www.focus-news.net/news/2019/06/06/2667048/stara-zagora-mnozhestvo-lichni-i-debitni-karti-kakto-i-sumata-ot-3600-evro-sa-otkriti-v-hoda-na-spetsializirana-politseyska-operatsiya-v-grada.html", "text": "В хода на специализирана полицейска операция, служители на Второ Районно управление на МВР-Стара Загора предприели процесуално-следствени действия в постройки на ул. \"Вихрен\" в Стара Загора, обитавани от 47-годишен мъж. Това съобщиха от пресцентъра на  МВР . Там те открили множество лични и дебитни карти, както и сумата от 3600 евро. Мъжът е задържан за срок до 24 часа. По случая е образувано досъдебно производство за престъпление по чл.252 от НК. Работата по случая продължава.", "date": "2019.06.06", "title": "Стара Загора: Множество лични и дебитни карти, както и сумата от 3600 евро са открити в хода на специализирана полицейска операция в града"}
{"url": "http://www.focus-news.net/news/2019/06/06/2667051/ek-protseduri-za-narushenie-ot-mesets-yuni-2019-g.html", "text": "Европейската комисия изпрати официални уведомителни писма до всички 28 държави членки на ЕС, като поиска от тях да подобрят своите единични звена за контакт (ЕЗК) и да предоставят на доставчиците на услуги и на специалистите в областта на услугите удобно обслужване на едно гише, съобщава  Представителството на ЕК в България. \r\nЕдиничните звена за контакт допринасят за постигането на модерен единен пазар за предприятията, които трябва да получат лесен достъп до необходимата им информация и възможност да извършват административни процедури онлайн. В съответствие с Директивата за услугите (Директива 2006/123/ЕО) държавите членки са длъжни да въведат единични звена за контакт, за да се помогне на доставчиците на услуги и на специалистите в областта на услугите да преодолеят административните пречки по отношение на достъпа до дейност по предоставяне на услуга.  \r\nВ официалните уведомителни писма Комисията отбелязва проблемите с достъпността онлайн и качеството на информацията относно изискванията и процедурите, които са от значение за доставчиците на услуги и на специалистите в областта на услугите, които желаят да се възползват от правата си в рамките на единния пазар. Писмата също обхващат въпроси, свързани с достъпа до процедури и с тяхното приключване онлайн чрез ЕЗК, включително за трансгранични ползватели.  \r\nДържавите членки, в това число и България, разполагат със срок от два месеца, за да отговорят на доводите на Комисията. В противен случай Комисията може да реши да изпрати мотивирано становище.", "date": "2019.06.06", "title": "ЕК: Процедури за нарушение от месец юни 2019 г."}
{"url": "http://www.focus-news.net/news/2019/06/06/2667049/niggg-zemetresenie-s-magnitud-21-e-registrirano-blizo-do-dospat.html", "text": "Земетресение с магнитуд 2,1 по скалата на Рихтер е регистрирано близо до Доспат. Това съобщи за  Агенция „Фокус  дежурният сеизмолог от Националния институт по геофизика, геодезия и география (НИГГГ) към Българската академия на науките (БАН).  Земетресението е регистрирано в 8.22 часа и е с дълбочина 18 км. Не е усетено от населението.  \r\nТеодора ПАТРОНОВА", "date": "2019.06.06", "title": "НИГГГ: Земетресение с магнитуд 2,1 е регистрирано близо до Доспат"}
{"url": "http://www.focus-news.net/news/2019/06/06/2667050/mvr-zadarzhan-e-izvarshitel-na-krazhba-na-golyama-suma-pari-ot-stolichna-benzinostantsiya.html", "text": "Задържан е извършител на кражба на голяма сума пари от столична бензиностанция. Сигналът бил подаден в началото на годината от 45-годишна жена. Това съобщиха от пресцентъра на  МВР . След разбиване на каса с неустановено техническо средство била открадната голяма сума пари. В резултат на проведените  оперативно-издирвателни действия бил установен и задържан извършителят на деянието –19 годишен. Той направил самопризнания и върнал парите.  След  доклад на събраните материали в Софийската районна прокуратура мъжът  е привлечен като обвиняем по чл. 195 от НК и му е наложена  мярка за неотклонение „подписка“.", "date": "2019.06.06", "title": "МВР: Задържан е извършител на кражба на голяма сума пари от столична бензиностанция"}
{"url": "http://www.focus-news.net/news/2019/06/06/2667052/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- от 06.00 до 11.00 часа на 8 юни на бул. „Янко Сакъзов“ между ул. „Кракра“ и ул. „Васил Априлов“, от страната на парка „Заимов“;  \r\n- от 08.00 до 19.00 часа на 11 юни на ул. „Шипка“ между ул. „Сан Стефано“ и ул. „Проф. Асен Златаров“.  \r\nОт 00.00 до 04.00 часа на 12 юни се забранява влизането на пътни превозни средства за максимум от 1 (една) до 2 (две) минути за заснемане на кадър по ул. „Проф. Георги Брадистилов“ между ул. „Проф. Боян Каменов“ и ул. „Росарио“. Това съобщиха от пресцентъра на  Столична община .", "date": "2019.06.06", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/06/06/2667042/marinela-arabadzhieva-ostava-v-aresta.html", "text": "Апелативният специализиран съд реши, че Маринела Арабаджиева остава в ареста, но ще бъде преместена в болницата на затвора, предаде  БТВ . Арабаджиева обжалва задържането си под стража, след като преди седмица Специализираният съд я остави в ареста. Тя е обвинена за участие в организирана престъпна група, създадена с цел извършване на данъчни престъпления и изпиране на пари. Съдът отбеляза, че Арабаджиева има здравословен проблем, но на него било реагирано веднага. Също и че има разколебаване в обвинението за пране на пари, защото не били събрани достатъчно доказателства. Според съдебния състав не може да се смята, че Ветко и Маринела са напуснали страната, за да избегнат наказателно преследване, тъй като неговото начало е осем дни, след като са излезли извън страната. Те обаче разбрали за него и въпреки това не са явили пред разследващите органи. Това давало основания на съда да не може да бъде убеден, че Арабаджиева няма да има подобно поведение в бъдеще. От определението на съда стана известно още, че няма опасност Арабаджиева да упражни натиск на свидетели. Решението на Апелативния специализиран съд е окончателно и не подлежи на обжалване.", "date": "2019.06.06", "title": "Маринела Арабаджиева остава в ареста"}
{"url": "http://www.focus-news.net/news/2019/06/06/2666980/kmetat-yordanka-fandakova-rayon-izgrev-be-posledniyat-bez-tsarkva-zatova-e-vazhno-da-saberem-sredstva-i-po-barzo-da-bade-postroen-hram-sveti-pimen-zografski.html", "text": "Район „Изгрев“ беше последният район останал без църква, затова е важно хората да бъдат съпричастни и да съберем средствата, с които по-бързо да бъде построен този храм. Това каза кметът на Столична община Йорданка Фандъкова на първата копка на православен храм „Свети Пимен Зографски“ в район „Изгрев“, предаде репортер на  Агенция „Фокус“ . „Район „Изгрев“ беше последният район останал без църква, затова беше много важно да положим усилия да намерим място и да осигурим строителството на храм.  Жителите на района са хората, които изявяват желанието в тази прекрасна градинка да има и храм. Децата, които виждаме тук от общинските детски градини, да могат освен да се разхождат, играят, почиват, да получат и своето духовно възпитание“, каза още кметът. „Вярата за мен е изключително важно нещо. Вярата ни учи да сме добри, да сме смирени, да правим само добри дела, да сме съпричастни. Затова смятам, че е много важно в училището, детската градина и културните домове да има място за духовно възпитание. Предстои започването на още един храм, в район \"Надежда\" са почти готови, така че очаквам на есен и там да бъде направена първа копка“, добави Фандъкова.  Тя каза още, че поздравява църковното настоятелство за избора на патрон на този храм – св. Климент Зографски, който е един от софийските светци. „Той е изградил и на територията на Столична община няколко храма, изписал ги е. Ние осигурихме финансиране и реставрирахме и стенописи в Рилския манастир преди няколко месеца. Така че продължаваме. Около 30 църкви сме подпомогнали финансово, за да бъдат реставрирани и модернизирани“, добави тя. „Тази година по мое предложение Общинският съвет подкрепи още четири църкви отново. Заедно с тези храмове вече на финала е и строителството на арменската църква, защото за мен даването на възможност и подкрепата на различните вероизповедания също е важна, защото София е град на толерантност. Църквата и вярата ни учат на това“, каза още кметът. Фандъкова заяви, че много се радва, че днес има възможност да участва в полагането на първия камък от храма. „Разчитам на социално отговорния бизнес, на гражданите да подпомогнат. Разбира се, ние ще се включим както винаги, но е важно хората да бъдат съпричастни и да съберем средствата, с които по-бързо да бъде построен този храм“, подчерта Фандъкова.", "date": "2019.06.06", "title": "Кметът Йорданка Фандъкова: Район „Изгрев“ бе последният без църква, затова е важно да съберем средства и по-бързо да бъде построен храм „Свети Пимен Зографски“"}
{"url": "http://www.focus-news.net/news/2019/06/06/2667053/stara-zagora-pri-proverka-na-21-godishen-mazh-sa-otkriti-6-bronzovi-i-4-srebarni-rimski-moneti-kakto-i-4-antichni-prastena.html", "text": "Специализирана полицейска операция за пресичане, разкриване и документиране на престъпления, свързани с незаконно държане и търговия с монети и предмети, представляващи културно-историческа ценност, е проведена на 4 юни на територията на Стара Загора. Това съобщиха от пресцентъра на  МВР . В хода й, при проверка на 21-годишен местен жител, са намерени 6 бронзови и 4 сребърни римски монети, както и 4 антични пръстена. По случая е образувано досъдебно производство по чл.278 от НК.", "date": "2019.06.06", "title": "Стара Загора: При проверка на 21-годишен мъж са открити 6 бронзови и 4 сребърни римски монети, както и 4 антични пръстена"}
{"url": "http://www.focus-news.net/news/2019/06/06/2667054/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski-na-10-yuni.html", "text": "Въвежда се организация на движението за провеждане на футболна среща на Национален стадион „Васил Левски” на 10 юни. Това съобщиха от  пресцентъра на Столична община.                                                                                                                                                                Забранява се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 часа на 07 юни 2019 г. до 24.00 часа на 10 юни 2019 г. при сектор „Г” на  Националния стадион „Васил Левски”.  \r\n- от 10.00 до 24.00 часа на 10 юни 2019 г.:  \r\n- на моста пред Национален стадион „Васил Левски”;  \r\n- на ул. „Ген. Гурко“ между бул. „Евлоги и Христо Георгиеви“ и бул. „Васил Левски“.  \r\nОт 22.30 часа на 10 юни 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\nбул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.06.06", "title": "София: Въвежда се организация на движението за провеждане на футболна среща на Национален стадион „Васил Левски” на 10 юни"}
{"url": "http://www.focus-news.net/news/2019/06/06/2667057/sofiya-vavezhda-se-vremenna-organizatsiya-na-dvizhenieto-za-sabitie-na-posolstvoto-na-kralstvo-shvetsiya-na-13-yuni-v-grand-hotel-sofiya.html", "text": "Въвежда се временна организация на движението за събитие на посолството на Кралство Швеция на 13 юни в Гранд Хотел София. Това съобщиха от пресцентъра на  Столична община . От 16.00 часа до 20.00 часа на 13.06.2019 г. се забранява престоят и паркирането на пътни превозни средства, с изключение на автомобилите на гостите поканени на събитието на югозападната част на ул. „Ген. Гурко” между ул. „Дякон Игнатий” и ул. „Кн. Александър І”, от страната на хотела.", "date": "2019.06.06", "title": "София: Въвежда се временна организация на движението за събитие на посолството на Кралство Швеция на 13 юни в Гранд Хотел София"}
{"url": "http://www.focus-news.net/news/2019/06/06/2667044/b92-sarbiya-haradinay-razkri-podrobnosti-ot-sreshtata-s-merkel.html", "text": "Премиерът на Косово Рамуш Харадинай твърди, че германският канцлер Ангела Меркел не е поискала от Прищина да премахне наложеното стопроцентно увеличение на митата върху стоки от Сърбия, предава белградската медия  „Б92“ . \r\nМинистър-председателят съобщи още, че на предстоящата среща в Париж делегацията на Прищина ще се стреми да получи признание на Косово. \r\nСлед днешния прием в резиденцията на германския канцлер в Берлин, Харадинай заяви, че Прищина няма да промени позицията си по косовския въпрос и очаква постигането на всеобхватно решение, което ще включва „взаимно признаване в съществуващите граници“. \r\nТой добави, че е благодарил на Меркел за последователната позиция на Германия по отношение на защитата на суверенитета и териториалната цялост на Косово. \r\nПревод и редакция:", "date": "2019.06.06", "title": "„Б92“ (Сърбия): Харадинай разкри подробности от срещата с Меркел"}
{"url": "http://www.focus-news.net/news/2019/06/06/2667058/blagoevgrad-vremenno-dvizhenieto-po-pat-i-1-simitli-kresna-pri-km-395-pri-kresna-se-osashtestvyava-dvuposochno-v-edna-lenta-poradi-ptp.html", "text": "Временно движението  по път I-1 Симитли – Кресна при км 395 при Кресна се осъществява двупосочно в една лента поради ПТП. Трафикът се регулира от \"Пътна полиция\". Това съобщиха от пресцентъра на  Агенция \"Пътна инфраструктура\" . Шофьорите трябва да се движат с повишено внимание и съобразена скорост.", "date": "2019.06.06", "title": "Благоевград: Временно движението  по път I-1 Симитли – Кресна при км 395 при Кресна се осъществява двупосочно в една лента поради ПТП"}
{"url": "http://www.focus-news.net/news/2019/06/06/2667061/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се временна организация на движението за заснемане на рекламен клип. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n-От 09.00 до 20.00 часа на 8 юни:  \r\n- на ул. „Добруджа“ между ул. „Аксаков“ и ул. „Славянска“;  \r\n- на западната част на паркинга на пл. „Народно събрание“.  \r\nОт 09.00 до 19.00 часа на 09.06.2019 г.:  \r\n- на ул. „Лавеле“ между ул. „Алабин“ и ул. „Иван Денкоглу“;  \r\n- на ул. „Иван Денкоглу“ между ул. „Цар Асен I“ и ул. „Кн. Борис I“ – 6 /шест/ паркоместа.  \r\nЗабранява се влизането на пътни превозни средства за максимум от 1 /една/ до 2 /две/ минути за заснемане на кадър, както следва:  \r\n- От 12.00 до 20.00 часа на 08.06.2019 г. по ул. „Добруджа“ между ул. „Аксаков“ и ул. „Славянска“.  \r\n- От 13.00 до 19.00 часа на 09.06.2019 г. по ул. „Лавеле“ между ул. „Алабин“ и ул. „Иван Денкоглу“.", "date": "2019.06.06", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2019/06/06/2667060/api-vremenno-se-ogranichava-dvizhenieto-v-izprevarvashtata-lenta-na-am-trakiya-pri-km-49-v-posoka-sofiya-poradi-katastrofiral-tir.html", "text": "Временно се ограничава движението в изпреварващата лента на АМ \"Тракия\" при км 49, в посока София поради катастрофирал ТИР. Трафикът  се осъществява в активната и аварийната лента. Това съобщиха от пресцентъра на  Агенция \"Пътна инфраструктура\"  (АПИ). \r\nОстава ограничено движението в двете ленти при км 49, в посока Бургас, а трафикът се пренасочва в аварийната лента. \r\nНеобходимо е шофьорите в участъка да се движат с повишено внимание като спазват указанията на \"Пътна полиция\". \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.06.06", "title": "АПИ: Временно се ограничава движението в изпреварващата лента на АМ \"Тракия\" при км 49, в посока София поради катастрофирал ТИР"}
{"url": "http://www.focus-news.net/news/2019/06/06/2667041/hashim-tachi-se-prisaedini-kam-pozitsiyata-na-haradinay-mitata-padat-kogato-sarbiya-priznae-kosovo.html", "text": "Косовският президент Хашим Тачи заяви, че 100-процентовите мита върху вноса на сръбски стоки ще бъдат отменени само, когато Белград признае независимостта на Косово, предава македонската редакция на  Радио „Свободна Европа“ . \r\nПреди да отпътува за международния форум в Братислава, президентът съобщи, че няма да има отделна среща със сръбския си колега Александър Вучич, който също ще присъства на мероприятието, но може да разговаря с него на панела за диалога между двете страни. \r\nСпоред Тачи митата са валидно и законно решение и тя не бива да бъде отделяна като критерий за визовата либерализация за косовските граждани. \r\nАгенция „Фокус“ отбелязва, че това е първият случай, в който косовският президент изразява публична подкрепа за вносните мита върху сръбските стоки. Нещо повече, до момента той бе против това решение на премиера Рамуш Харадинай и последното му изявление може да е индикация за изглаждане на конфликта между първите мъже в Косово. \r\nПревод и редакция:", "date": "2019.06.06", "title": "Хашим Тачи се присъедини към позицията на Харадинай: Митата падат, когато Сърбия признае Косово"}
{"url": "http://www.focus-news.net/news/2019/06/06/2667055/api-vremenno-se-ogranichava-dvizhenieto-v-aktivnata-i-izprevarvashtata-lenta-pri-km-49-na-am-trakiya-v-posoka-burgas-poradi-katastrofiral-tir.html", "text": "Временно се ограничава движението в активната и изпреварващата лента при км 49 на АМ „Тракия“ в посока Бургас поради катастрофирал ТИР. Това съобщиха от пресцентъра на  Агенция \"Пътна инфраструктура\"  (АПИ). Трафикът се пренасочва в аварийната лента и се регулира от \"Пътна полиция\". \r\nШофьорите трябва да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.06.06", "title": "АПИ: Временно се ограничава движението в активната и изпреварващата лента при км 49 на АМ „Тракия“ в посока Бургас поради катастрофирал ТИР"}
{"url": "http://www.focus-news.net/news/2019/06/06/2667062/pernik-oblastniyat-upravitel-irena-sokolova-informira-za-postepenno-normalizirane-na-situatsiyata-sled-poroyniya-dazhd-navodnil-prizemni-etazhi-na-kashti-i-stopanski-sgradi-v-selo-mramor.html", "text": "Областният управител на Перник Ирена Соколова информира за постепенно нормализиране на ситуацията след поройния дъжд от вчера, наводнил приземни етажи на къщи и стопански сгради в село Мрамор. Това съобщиха от  Областна администрация-Перник . От сутринта на мястото са екипи на Община Трън и ЧЕЗ, които продължават възстановителните дейности.   \r\nСлед бурята снощи са паднали два електрически стълба в близост до коритото на придошлата река, вследствие на което населеното място е останало без електрозахранване.  \r\nВ ранните часове на днешния ден подаването на ток е възстановено. Към този час няма електричество в една от горните махали на село Мрамор, където има три къщи. От „ЧЕЗ” уверяват, че аварията ще бъде отстранена в рамките на днешния ден. Четири екипа на дружеството продължават работата.  \r\nОбщина Трън също оказва съдействие и логистика. 20 работници с тежка техника – багер и камион с щипка извършват дейности по укрепване и изграждане на диги по бреговете на реката. Почистват се и дворове и се отстраняват паднали дървета.   \r\nВ населеното място е и инжинерно-техническият екип, който ръководи възстановителните дейности.    \r\nОт следобедните часове екип на АПИ обезопасява трасето с активирани свлачища, отстранява паднали дървета и клони по пътната лента, разчиства наноси и укрепва.  \r\nНяма данни за пострадали хора и допълнителни материални щети.  \r\nТака сформираният междуведомствен екип дава уверение, че до края на деня ще бъдат отстранени голяма част от пораженията по пътя към селата Мрамор и Горочевци и инфраструктурата.  \r\nПодстъпът към населеното място ще бъде напълно възстановен.", "date": "2019.06.06", "title": "Перник: Областният управител Ирена Соколова информира за постепенно нормализиране на ситуацията след поройния дъжд, наводнил приземни етажи на къщи и стопански сгради в село Мрамор"}
{"url": "http://www.focus-news.net/news/2019/06/06/2667063/sofiya-vavezhda-se-vremenna-organizatsiya-na-dvizhenieto-na-kontsert-na-16-yuni-v-zala-arena-armeets.html", "text": "Въвежда се временна организация на движението на концерт на 16 юни в зала „Арена Армеец”. Това съобщиха от пресцентъра на  Столична община . От 19.00 до 23.00 часа на 16 юни се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2019.06.06", "title": "София: Въвежда се временна организация на движението на концерт на 16 юни в зала „Арена Армеец”"}
{"url": "http://www.focus-news.net/news/2019/06/06/2667064/aktsenti-v-sutreshniya-blok-dobro-utro-balgariya-po-radio-fokus-na-7-yuni.html", "text": "Разработва се технически проект за първия кампус в столичния район „Студентски град“. Какво ще включва той и как ще се промени обликът на квартала след завършването му? Повече ще научим от кмета на район „Студентски“ Димитър Дилчев. Парламентарната комисия по бюджет и финанси прие на първо четене промени в Закона за държавния бюджет, с които от 1 юли до 31 декември 2019 година размерът на държавната субсидия за партиите и коалициите да стане 1 лев. Какво отражение ще има това драстично намаление върху икономиката и чуха ли се основателни предложения? Тези и други въпроси обсъждаме с икономиста Румен Гълъбинов. Каварна е носител на престижното отличие Европейски град на спорта за 2020 година. Как общината заслужи титлата и с какви отговорности върви тя? Повече ще ни каже кметът Нина Ставрева. В минутите след 9.00 часа Венцеслав Илчев от Радио „Фокус“ - Кюстендил ще разкрие в аванс любопитна информация за десетото издание на фолклорния фестивал „Рила ни гледа“ – Дупница.  \r\nНа 7 юни Агенция „Фокус“ навършва 19 години присъствие в българската медийна среда. През целия ден заедно с нашите слушатели и читатели ще отбележим празника. Как работи медията през погледа на политици и общественици ще проследим в програмата.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.06.06", "title": "Акценти в сутрешния блок „Добро утро, България“ по Радио „Фокус“ на 7 юни"}
{"url": "http://www.focus-news.net/news/2019/06/06/2667056/pravitelstvoto-predlozhi-subsidiyata-za-partiite-da-bade-1-lev-obzor.html", "text": "Правителството предложи държавната субсидия за партиите да бъде намалена от 11 лв. на 1 лв. за действителен глас. Новината обяви  премиерът Бойко Борисов  в Народното събрание след среща с членовете на ПГ на ГЕРБ в парламента. „Много се наслушахме на популизъм. Ще стане накрая като в Чехия и в много страни милиардерите да са и премиери - няма да мине много време и партиите ще станат собственост на бизнесмените. Но нали знаете, в една лудост, който се обяви срещу лудите, сам го обявяват него за луд“, мотивира той решението. Борисов заяви, че са му ясни игричките на останалите, които искат да се изкарат „хубавите“, но няма да търпи повече върху ГЕРБ да се упражнява, който и да било. „Затова вчера взехме решение на Министерския съвет, издадохме постановление, входирахме го снощи в парламента, събрахме се сутринта с групата, за да го защитят и вкарваме закон за 1 лев партийна субсидия. Да видим тогава как ще се оправят партиите на следващите избори, как ще плащат, как ще плащат на социолози и политолози“, коментира той. По думите на Борисов със спестените пари ще се строят детски градини и ясли. Във връзка с надвзетите от партиите пари от субсидии премиерът посочи, че когато се приеме окончателно законът за промяна на субсидиите, всички партии ще върнат всичко надвзето в бюджета. \r\n„Щом БСП са решили да печелят позитиви с темата за субсидиите – нека да видим как може да се прави политически модел с 1 лв.“, заяви от своя страна  финансовият министър Владислав Горанов . „Винаги сме защитавали тезата, че партиите трябва да имат разумен и предвидим начин на финансиране, за да не изпадат в зависимости. Очевидно обаче политическата система е незряла и много лесно с популистки ходове можеш да обърнеш обществените настроения срещу модела“, добави той. Горанов посочи, че след като системните партии в парламента са започнали да играят несистемно, ГЕРБ ще покаже, че и тя може. По думите му след намаляването на субсидиите на партиите на 1 лв. от 1 юли, икономията в бюджета за 2019 г. ще бъде между 16 и 18 млн. лв. Той посочи, че ако вземем резултатите от последните избори - сега годишно са планирани около 38 млн. лв. от бюджета за партийни субсидии, докато след промяната годишно партиите ще получават около 3 млн. лв.  \r\nВнесените от Министерски съвет промени в Закона за държавния бюджет на Република България за 2019 г. бяха разгледани на първо четене в парламентарната комисия по бюджет и финанси. Измененията предвиждат размерът на държавната субсидия от 1 януари до 30 юни 2019 г. да бъде както досега – 11 лв. на получен действителен глас, а от 1 юли до 31 декември 2019 г. да стане 1 лв. на глас. Сред мотивите на вносителите от Министерски съвет се посочва, че с намаляването на партийните субсидии ще се отговори на обществените очаквания за по-малко разходи от държавния бюджет за финансиране на дейността на политическите партии и коалиции. Предлаганата промяна на Закона за държавния бюджет на Република България за 2019 г. в средата на годината, при общественото внимание към въпроса, е показателна за желанието на правителството да отговори на обществените очаквания. Фиксирането на субсидиите в размер 1 лв. за глас в годишен размер считано от 1 юли 2019 г. ще намали разходите по държавния бюджет и редуцираният разход на бюджета за второто полугодие ще бъде 1 460 402 лв. \r\nПредложението за намаляване на субсидиите предизвика множество коментари.  Народният представител от ГЕРБ и председател на комисията по бюджет и финанси Менда Стоянова  подчерта, че намаляването на субсидията на 1 лв. не е инспирирано от външни фактори, а е дошло от народа. „Този дебат сме го водили почти всяка година, когато сме гледали Закона за бюджета. И ние от ГЕРБ сме изразявали позиция, че субсидирането на политическите партии от държавата е гаранция за това, тези партии да съществуват и да се борят за идеите си. И ние нямаме друго разбиране. За съжаление обаче, дивият популизъм, който обхвана някои партии, изключително нагнети общественото напрежение през последните дни. И се почувствахме задължени да се опитаме да отговорим на тези обществени мнения“, каза още Стоянова и посочи, че опитите да се бранят субсидиите, довеждат до негативно отношение към партиите.  \r\nОт своя страна  лидерът на НФСБ Валери Симеонов  посочи, че партията ще подкрепи измененията, но ще настоява да има текстове, които да дават възможност за официално финансиране на партиите. „С ограничението на 1 лв. възможността за издръжка на една по-голяма партия се намалява изключително много и фактически е невъзможно. Най-голямата опасност е, че тогава партиите ще паднат в ръцете на големи, скрити и задкулисни икономически играчи. Т.е. както се казва – олигархията“, посочи Симеонов.  Народният представител от „Воля“ Пламен Христов  обясни, че парламентарната група ще подкрепи промените. На въпрос дали се опасява, че партиите могат да станат зависими от финансиране от бизнес кръговете, Христов заяви, че в България всичко е възможно.  Заместник-председателят на ВМРО Искрен Веселинов  коментира, че сегашният размер на партийните субсидии е прекалено голям и трябва да има таван на получаваната субсидия. „Предложението обаче за намаляване на държавната субсидия трябва да бъде обвързано с възможните допустими източници на финансиране на партиите“, обясни той. \r\nСпоред   зам.-председателя на ПГ на ДПС Йордан Цонев  намаляването на субсидията на 1 лв. е популизъм с много тежка цена за българската демокрация. „Политическите партии или се финансират от бюджета, или от олигарсите. Трети вариант няма – третият вариант е лъжи пред обществото“, заяви Цонев. Той посочи, че всякакви спекулации на тази тема са популизъм. Цонев подчерта, че иначе партията приветства, че се предвижда парите да отидат за изграждане на ясли и детски градини, тъй като това е и една от инициативите на ДПС. \r\nЦветилена СИМЕОНОВА", "date": "2019.06.06", "title": "Правителството предложи субсидията за партиите да бъде 1 лев (ОБЗОР)"}
{"url": "http://www.focus-news.net/news/2019/06/06/2667066/sofiya-za-treta-poredna-godina-ekoravnovesie-organizira-izneseni-initsiativi-po-osinovitelskata-si-kampaniya-pod-mototo-osinovyavay-ne-kupuvay.html", "text": "За трета поредна година „Екоравновесие” организира изнесени инициативи по осиновителската си кампания под мотото „Осиновявай, не купувай”. Това съобщиха от пресцентъра на  Столична община .  \r\nНа 8 юни 2019 г. от 14.00 до 18.00 часа в Борисовата градина, в тревното пространство около „Езерото с лилиите“, 10 прекрасни кучета от общинския приют в с. Горни Богров ще чакат своите осиновители.  \r\nВ рамките на инициативата, всеки желаещ ще може да види, разходи, погали и ако желае да вземе някое от прекрасните, здрави, обезпаразитени и ваксинирани кучета в дома си. Осиновяването ще може да се извърши веднага, на място, като процедурата ще е улеснена, за което е необходимо единствено лична карта. Ще разкажем на присъстващите за общинските приюти, осиновяванията и ще призовем към отговорно отношение от страна на собствениците на домашни любимци. \r\nТози път девиза на осиновителският ден ще бъде „Да усмихнем Лили!“, куче от приюта, което вече доста време, също търси дом. С помощта на доброволците и на приятелите на Лили от приюта организираме това събитие и ще тичаме чак до „Езерото с лилиите“, за да намерим най-хубавата лилия за Лили и да я усмихнем, надяваме се да намерим дом на нея, на нейните космати другари, представени в парка и на все повече кучета живеещи в приюта.", "date": "2019.06.06", "title": "София: За трета поредна година „Екоравновесие” организира изнесени инициативи по осиновителската си кампания под мотото „Осиновявай, не купувай”"}
{"url": "http://www.focus-news.net/news/2019/06/06/2667068/kardzhali-tantsova-shkola-za-detsa-ritam-i-sartse-tazi-vecher-iznasya-svoya-zaklyuchitelen-kontsert.html", "text": "Танцова школа за деца „Ритъм и сърце“ тази вечер изнася своя заключителен концерт за изтеклата учебна година в Кърджали. Той ще се състои в Дома на културата от 18.30 часа. Това съобщи за  Радио „Фокус“  Веселина Арабаджиева, директор на школата. Около 70 деца ще танцуват на голямата сцена на културното средище, разделени в 5 възрастови групи. Най-малки са танцьорите от детските градини на 4-5 години, а най-големите на 13, от 6-ти клас. Веселина Арабаджиева сподели вълнението си от предстоящия концерт. Въпреки, че вече 14 години подготвя възпитаниците си за тези представления пред много граждани, родители и деца от целия град, тя отново съпреживява с тях сценичната треска, която съпътства живата игра пред публика на голяма сцена. „Това е продукцията, която правим. Сега решихме да е във вид на концерт, за да усетят децата малко повече магията на сцената. Първият ни танц, с който ще открием концерта, се казва „Море“, следващия танц е „Дъга“ - това танцът на втора група. „Море“ се изпълнява от трета група, на пета група танцът се казва „Експресия“. Първата група са малки прекрасни феички. С четвърта група имаме испански танц, тук стъпваме на характерна тема“, поясни Арабаджиева.  \r\nСамата тя за първи път е стъпила на сцена и е танцувала тука, на същото място, когато е била на 6 години, като възпитаничка на тогавашната Школа за класически танци към Дома на културата. Днес Арабаджиева намира за всички деца индивидуален подход и методи, за да подкрепи и насочи израстването им в изкуството на танца. Стиловете на танците са разнообразни – от класически до модерни, според предпочитанията и уменията на малките артисти.  „Стиловете са различни, като стъпваме върху класическите танци, но отговарящи за тяхната възрастова група или пък техните интереси или, като възможности горе-долу преценявам. Смесваме стиловете и модерните също, понеже са различни децата като възможности. За класическите танци трябва наистина да има подбор защото са различни децата, като възможности, и за да има видими резултати. „Костюмите ги измисляме ние. аз работя с още една колежка в школата. Ние ги измисляме, ние намираме платове, шием ги, родителите ги закупуват, някои от тях остават за децата. По-голямата част се опитваме да останат, колкото се може повече в самата школа и така е по-лесно за следващите, опитваме да си набавим костюми, за да си направим собствен гардероб“, каза в заключение Веселина Арабаджиева, директор на Танцова школа за деца  „Ритъм и сърце“. \r\nДарина ДЕЕНИЧИНА", "date": "2019.06.06", "title": "Кърджали: Танцова школа за деца „Ритъм и сърце“ тази вечер изнася своя заключителен концерт"}
{"url": "http://www.focus-news.net/news/2019/06/06/2667069/burgas-yubileynata-xx-vetrohodna-regata-tsiklon-pomorie-2019-shte-se-provede-v-akvatoriyata-na-pomoriyskiya-zaliv.html", "text": "От 7 до 9 юни 2019 г. в акваторията на Поморийския залив ще се проведе юбилейната XX Ветроходна регата „Циклон 2019”. Участници от цялата страна ще се борят за купата на Община Поморие, съобщиха от пресцентъра на  Общината . Официалното откриване ще се състои на 07.06.2019 г. /петък/ от 12.00 часа, в спортната база на ОМСК „Циклон” /бул. „Яворов” № 3/. Регатата е организирана от Общински младежки спортен клуб „Циклон” – Поморие и Община Поморие, със съдействието на Българска Федерация по ветроходство. Oбщина Поморие кани всички жители и гости на града да се насладят на атрактивния спорт.", "date": "2019.06.06", "title": "Бургас: Юбилейната XX Ветроходна регата „Циклон – Поморие 2019” ще се проведе в акваторията на Поморийския залив"}
{"url": "http://www.focus-news.net/news/2019/06/06/2667067/veliko-tarnovo-za-tri-dni-valezhite-v-grada-nadhvarliha-normata-za-tsyal-mesets.html", "text": "За три дни над Велико Търново паднаха дъждове, чието количество надхвърли средната норма за целия юни. Това показват данните на метеоролозите, съобщиха от пресцентъра на  Община Велико Търново . За 30 минути днес следобед са отчетени близо 15 литра на квадратен метър. За сравнение, това количество надвишава нормата, която застрахователите определят за бедствие при времеви период от половин час. \r\nНад 30 литра на квадратен метър се изляха над града на 2 юни, което доведе до покачване на нивото на р. Янтра, достигнало до 5,87 метра. Близо 16 литра на квадратен метър се изляха над града за 40 минути на 4 юни следобед. Общото количество за трите дни /2, 4 и 6/ юни е над 60 литра на квадратен метър. За сравнение, месечната норма за целия юни е около 55 литра/м2.", "date": "2019.06.06", "title": "Велико Търново: За три дни валежите в града надхвърлиха нормата за цял месец"}
{"url": "http://www.focus-news.net/news/2019/06/06/2667070/poslanikat-na-rusiya-v-es-predskazatelite-na-skoroshno-razpadane-na-es-podtsenyavat-zhiznenostta-mu.html", "text": "Русия не вижда признаци за скорошно разпадане на Европейския съюз, но и не смята организацията за „блестящ храм“. Това заяви в четвъртък постоянният представител на Русия при ЕС Владимир Чижов на сесията на клуба „Валдай“ „Новата Европа: Какво трябва да очаква Русия?“, която се провежда на терена на Петербургския международен икономически форум, предава  ТАСС . \r\n„В много отношения коренът на сегашното поклащане на Вашингтон и объркването на Европа на световно равнище се крие не само в темпото, но и в посоката на глобализационния процес, който не отговаря на очакванията на колективния Запад, който следва различна траектория“, заяви Чижов \r\n„Възниква разумният въпрос: какво място ще заеме в този променящ се свят Европа и ЕС? Уверен съм, че тези, които предсказват скорошно разпадане на Европейския съюз подценяват жизнеността на това обединение“, отбеляза дипломатът. „Но се заблуждават и тези, които гледат на ЕС като на блестящ храм на върха на планината, където искат да попаднат всички европейски държави, както и жителите на останалите части на света“. \r\nПо думите на посланика, ЕС може да претендира за глобална доминация в икономиката и генерирането на най-добрите демократични стандарти в света. „Програмата на ЕС е да запази позицията си в многополюсния свят днес и утре“, каза Чижов. „Има шансове, но те могат да бъдат реализирани чрез взаимодействие с други стълбове на нашата обща евразийска цивилизация, чийто ключ е Русия“. \r\nПМЕФ се провежда от 6 до 8 юни. Форумните събития са обединени от мотото „Формиране на дневния ред на устойчивото развитие”. Организатор е Фондация Росконгрес. ТАСС е информационен партньор, официална агенция за фотохостинг и оператор на презентационната зона на ПМЕФ с подкрепата на консултантска компания EY и Консултативния съвет за чуждестранни инвестиции в Русия. \r\nПревод и редакция:", "date": "2019.06.06", "title": "Посланикът на Русия в ЕС: Предсказателите на скорошно разпадане на ЕС подценяват жизнеността му"}
{"url": "http://www.focus-news.net/news/2019/06/06/2667071/premierat-boyko-borisov-balgariya-e-na-peto-myasto-po-rast-na-bvp-v-es.html", "text": "Според официалните данни на Евростат България е на пето място по ръст на БВП в ЕС. Това написа премиерът Бойко Борисов в профила си в социалната мрежа  „Фейсбук“ . „През първото тримесечие на тази година растежът на икономиката ни е 1,2%, а на годишна база достига до 3,5%“, посочва министър- председателят.", "date": "2019.06.06", "title": "Премиерът Бойко Борисов: България е на пето място по ръст на БВП в ЕС"}
{"url": "http://www.focus-news.net/news/2019/06/06/2667072/kardzhali-40-uchenitsi-ot-obshtina-kirkovo-se-sastezavaha-po-maystorsko-koloezdene.html", "text": "40 ученици от община Кирково се състезаваха по майсторско колоездене. Това съобщиха от  ОДМВР - Кърджали . Инициативата е съвместна на полицейското управление и общинската администрация. Велосипедистите от 7 училища на територията на община Кирково показаха отлична теоретична подготовка и умения по майсторско колоездене. РУ на МВР – Кирково съвместно с общинска администрация организираха днес на площада в село Кирково петнадесетото по ред състезание. Първият етап от надпреварата включваше решаване на тест за проверка на знанията за правилата за движение по пътищата. Във втория етап от състезанието колоездачите демонстрираха майсторско колоездене при заобикаляне на 5 конуса в зиг-заг, пренасяне на чаша с вода, движение през тесни тунели и улей, хвърляне на малка плътна топка в цел, указване на извършвани маневри пред пешеходна пътека.  \r\nПърво място отборното класиране заеха учениците от ОУ “Иван Вазов” в с. Чакаларово, на второ място е отборът на ОУ “Васил Левски“ в с. Тихомир, а на трето – СУ “Христо Ботев” в с. Чорбаджийско.  \r\nПри момичетата шампионка стана Антония Асенова от ОУ “Иван Вазов” – Чакаларово с най- добър резултат за всички участници, следвана от Ивет Димова от  ОУ,,Васил Левски“ в с. Тихомир, а на трето място  се нареди Валентина Башева от ОУ “Иван Вазов” – Чакаларово. При момчетата първенец стана Даниел Семерджиев от СУ “Отец Паисий” – Кирково, следван от Борис Асенов Палов от ОУ ,,Иван Вазов“ - Чакаларово. На трето място се класира  Йордан Атанасов от СУ “Отец Паисий” – Кирково.  \r\nНаградите за отборите-първенци – купи, трофеи и медали, футболни топки за всички отбори и други предметни награда за победителите, бяха връчени от Валентина Димитрова -зам.- кмет на община Кирково и Веселин Каменов началник на група „Охранителна полиция“ в  РУ-Кирково. Всички участници в състезанието получиха специално изработени чаши с мотото “Заедно и безопасно на пътя“, подарени им от местната Комисия за борба с противообществените прояви на малолетни и непълнолетни.  \r\nДнешното състезание е част от работната карта на Районното управление на МВР  и общината за превенция на противообществените прояви на подрастващите.", "date": "2019.06.06", "title": "Кърджали: 40 ученици от община Кирково се състезаваха по майсторско колоездене"}
{"url": "http://www.focus-news.net/news/2019/06/06/2667074/ministar-danail-kirilov-vze-uchastie-zasedanieto-na-saveta-pravosadie-i-vatreshni-raboti-v-lyuksemburg.html", "text": "Министърът на правосъдието Данаил Кирилов взе участие в редовното заседание  на Съвета „Правосъдие и вътрешни работи“, което се проведе в Люксембург. Това съобщиха от пресцентъра на  министерството . \r\nТам той представи позицията на България по темите от дневния ред. Данаил Кирилов благодари на Румънското председателство за възможността да се обсъди темата „Цифровизация на съдебното сътрудничество“ в областта на гражданското право. Според него все още има редица отворени въпроси по отношение на вида на системата, която следва да се използва за електронна комуникация между компетентните органи в държавите членки при връчването на документи и събирането на доказателства. Министърът подчерта, че България е в процес на разработване на единна национална информационна система за съдилищата и управление на делата по електронен път и в тази връзка яснотата за техническото решение е важна с оглед осъществяването на съвместимост.  \r\nПо темата за пътя напред в областта на взаимното признаване по наказателноправни въпроси министърът на правосъдието изрази увереност, че трябва да се намерят общи решения, които да улеснят в максимална степен работата на съдебните органи. Той беше категоричен относно нуждата от повишаването на информираността на практикуващите юристи за различията в правните системи в държавите членки и въздействието на тези национални различия върху прилагането на инструментите на взаимното признаване. Същевременно посочи, че от особено значение за доверието между държавите членки ще бъдат и резултатите от поредният, 9-ти кръг, взаимни оценки на прилагането на актовете в наказателноправната област. Според министър Кирилов  разпространяването и повишаването на достъпността до аналитичните материали от Евроюст и заключенията от заседанията на Европейската съдебна мрежа по наказателни дела ще са от голяма полза за практиците. \r\nВ рамките на Съвета беше проведен дебат за бъдещето на материалното наказателно право на ЕС и бяха приети заключения относно взаимодействието между Евроюст и мрежите, създадени от Съвета в областта на съдебното сътрудничество по наказателноправни въпроси. Съветът одобри препоръки за решения на Съвета за разрешаване на ЕК за започване на преговори с оглед сключване на споразумение със САЩ относно трансграничния достъп до електронни доказателства и по Втория допълнителен протокол към Конвенцията от Будапеща, както и заключения относно запазването на данни за целите на борбата с престъпността. \r\nПо темата за работния обяд „Съдебни обучения за повишаване на взаимното доверие“ министрите се обединиха от около разбирането, че съдебното обучение е ключов инструмент за развитието на областта на правосъдие и вътрешни работи и за гладкото и координирано прилагане на правото на ЕС. \r\nВ рамките на Съвет „Правосъдие“ на 6 юни Министър Кирилов проведе и среща с Комисаря по въпросите на правосъдието, потребителите и равнопоставеност между половете Вера Юрова. Двамата споделиха отличното сътрудничество и активната роля на България по актуалните досиета и въпроси в област „Правосъдие“. Министър Кирилов потвърди пред Комисар Юрова твърдата ангажираност на правителството за изпълнение в кратък срок на оставащите мерки и препоръки от Механизма за сътрудничество и оценка и запозна комисаря с текущите законодателни предложения, свързани с отговорността на тримата висши ръководители в съдебната система. Комисар Юрова, от своя страна, заяви готовност за оказване на експертна подкрепа при необходимост от страна на Комисията в процеса на изпълнение на препоръките по механизма.", "date": "2019.06.06", "title": "Министър Данаил Кирилов взе участие заседанието на Съвета „Правосъдие и вътрешни работи“ в Люксембург"}
{"url": "http://www.focus-news.net/news/2019/06/06/2667073/pregled-na-mezhdunarodnite-novini-do-18-chasa-agentsiya-fokus.html", "text": "Русия не вижда признаци за скорошно разпадане на Европейския съюз, но и не смята организацията за „блестящ храм“. Това заяви в четвъртък постоянният представител на Русия при ЕС Владимир Чижов на сесията на клуба „Валдай“ „Новата Европа: Какво трябва да очаква Русия?“, която се провежда на терена на Петербургския международен икономически форум, предава  ТАСС . \r\n„В много отношения коренът на сегашното поклащане на Вашингтон и объркването на Европа на световно равнище се крие не само в темпото, но и в посоката на глобализационния процес, който не отговаря на очакванията на колективния Запад, който следва различна траектория“, заяви Чижов \r\n„Възниква разумният въпрос: какво място ще заеме в този променящ се свят Европа и ЕС? Уверен съм, че тези, които предсказват скорошно разпадане на Европейския съюз подценяват жизнеността на това обединение“, отбеляза дипломатът. „Но се заблуждават и тези, които гледат на ЕС като на блестящ храм на върха на планината, където искат да попаднат всички европейски държави, както и жителите на останалите части на света“. \r\nПо думите на посланика, ЕС може да претендира за глобална доминация в икономиката и генерирането на най-добрите демократични стандарти в света. „Програмата на ЕС е да запази позицията си в многополюсния свят днес и утре“, каза Чижов. „Има шансове, но те могат да бъдат реализирани чрез взаимодействие с други стълбове на нашата обща евразийска цивилизация, чийто ключ е Русия“. \r\nПМЕФ се провежда от 6 до 8 юни. Форумните събития са обединени от мотото „Формиране на дневния ред на устойчивото развитие”. Организатор е Фондация Росконгрес. ТАСС е информационен партньор, официална агенция за фотохостинг и оператор на презентационната зона на ПМЕФ с подкрепата на консултантска компания EY и Консултативния съвет за чуждестранни инвестиции в Русия. \r\n*** Премиерът на Косово Рамуш Харадинай твърди, че германският канцлер Ангела Меркел не е поискала от Прищина да премахне наложеното стопроцентно увеличение на митата върху стоки от Сърбия, предава белградската медия  „Б92“ . \r\nМинистър-председателят съобщи още, че на предстоящата среща в Париж делегацията на Прищина ще се стреми да получи признание на Косово. \r\nСлед днешния прием в резиденцията на германския канцлер в Берлин, Харадинай заяви, че Прищина няма да промени позицията си по косовския въпрос и очаква постигането на всеобхватно решение, което ще включва „взаимно признаване в съществуващите граници“. \r\nТой добави, че е благодарил на Меркел за последователната позиция на Германия по отношение на защитата на суверенитета и териториалната цялост на Косово. \r\n***  Косовският президент Хашим Тачи заяви, че 100-процентовите мита върху вноса на сръбски стоки ще бъдат отменени само, когато Белград признае независимостта на Косово, предава македонската редакция на  Радио „Свободна Европа“ . \r\nПреди да отпътува за международния форум в Братислава, президентът съобщи, че няма да има отделна среща със сръбския си колега Александър Вучич, който също ще присъства на мероприятието, но може да разговаря с него на панела за диалога между двете страни. \r\nСпоред Тачи митата са валидно и законно решение и тя не бива да бъде отделяна като критерий за визовата либерализация за косовските граждани. \r\nАгенция „Фокус“ отбелязва, че това е първият случай, в който косовският президент изразява публична подкрепа за вносните мита върху сръбските стоки. Нещо повече, до момента той бе против това решение на премиера Рамуш Харадинай и последното му изявление може да е индикация за изглаждане на конфликта между първите мъже в Косово. \r\n***  Най-новите свръхзвукови оръжия на Русия могат да я защитят дори в случай на прекратяване на действието на Договора за съкращаване на стратегическите настъпателни въоръжения (Новия СТАРТ). Това заяви руският президент Владимир Путин на среща с ръководителите на международните информационни агенции, отговаряйки на въпроса на генералния директор на  ТАСС  Сергей Михайлов. \r\nРуският лидер напомни, че през 2002 година САЩ са излезли от Договора за ограничаване на системите за противоракетна отбрана. „А това беше първата стъпка към фундаментално разграждане на цялата рамка на международните отношения в областта на глобалната сигурност и много сериозна стъпка“, каза Путин. „Скъпи госпожи и господа, искам да се обърна към вас - някой от вас протестирал ли е активно, излизал ли е на улицата с плакати? Не, мълчание, така и трябва“, каза президентът на Руската Федерация. \r\nТой добави, че сега Съединените щати всъщност едностранно са решили да прекратят участието си в Договора за ликвидация на ракетите със среден и малък обсег (ДРСМО). Нещо повече, както отбеляза Путин, ако в случая с Договора по ПРО те „се държат честно - просто си тръгват едностранно, и това е всичко“, сега, очевидно разбирайки, че ще трябва да поемат отговорност за това, те се опитват да прехвърлят [отговорността за това] на Русия“. \r\nПутин припомни разпоредбите на ДРСМО относно забраната за разполагане на ракети-носители с малък и среден обсег на сушата, като подчерта, че въпреки това САЩ вече разположиха такива системи в Румъния и имат намерение да разположат в Полша. „Това е пряко нарушение (на ДРСМО)“, заключи ръководителят на руската държава. Той обърна внимание на други разработени оръжия. „Всички се преструват, че не виждат, не чуват, не могат да четат, че са глухи и слепи. Но ние сме принудени да реагираме по някакъв начин“, заяви президентът. \r\nРуският лидер подчерта, че в случай на прекратяване на СТАРТ-3 през 2021 г., „няма да има никакви инструменти за ограничаване на надпреварата във въоръжаването“, но никой все още не води преговори с Русия за удължаването му, въпреки че Москва многократно е потвърждавала готовността си за този процес. „Е, може да не бъде продължен. Имаме най-новите системи, които гарантират сигурността на Русия за доста дълга историческа перспектива - имам предвид, че сме направили значителна стъпка напред и, трябва да кажем директно, ние задминахме конкурентите си в създаването на хиперзвукови оръжия“, каза Путин. Международна дискусия \r\nКакто отбеляза президентът, световната общност трябва да бъде включена в дискусията около контрола на стратегическите въоръжения, тъй като евентуалното демонтиране на тази система е повод за безпокойство. \r\n„Дълбоко съм убеден, че това трябва да бъде предмет на открита, прозрачна, абсолютно професионална дискусия, а световната общност трябва да бъде участник в този процес, доколкото е възможно по въпроси от този вид“, заяви руският лидер, коментирайки темата за международните отношения в областта на контрола над стратегическите оръжия. „Във всеки случай хората имат право да знаят какво се случва в тази област“, добави руският президент. \r\n„Готови сме за това, уверени сме в сигурността си, но, разбира се, съществува безпокойство, че целият този механизъм е напълно премахнат в областта на контрола върху стратегическите оръжия и неразпространението. Какво е решението? Единственият изход е да работим заедно“, подчерта държавният глава. „Определен оптимизъм“  \r\nПутин каза също, че телефонният му разговор в началото на май с американския президент Доналд Тръмп е вдъхнал оптимизъм по отношение на развитието на ситуацията около контрола на въоръженията. \r\n„Трябва да кажа, че последният разговор, който имах с президента Тръмп, все пак вдъхва определен оптимизъм, , защото Доналд ми каза, че той също е загрижен за това, той разбира какви са разходите на Съединените щати и на всички останали страни за въоръжения, тези пари могат ще бъдат насочени към други цели. Напълно съм съгласен с него“, каза Путин. Разширен диалог \r\nСпоред президента всички страни, притежаващи ядрено оръжие, трябва да участват в преговорите за ограничаване и контрол на стратегическите оръжия. \r\n„Ние трябва да включим в преговорите за контрол на въоръженията всички ядрени държави. Всички те са официални или неофициални [ядрени сили]“, каза Путин. Той обясни, че ако в преговорите участват само онези държави, които официално са признати за ядрени сили и че ако те не включват онези, които притежават ядрени оръжия неофициално, то последните ще „доразвият“ съответните оръжия и това в крайна сметка ще забави процеса на преговори между официално признатите ядрени сили. \r\n„Следователно трябва да създадем широка платформа за обсъждане и вземане на решения“, заключава руският президент. \r\n***  Върховната Рада на Украйна отказа да приеме оставките на министрите на външните работи и отбраната Павел Климкин и Степан Полторак, както и на директора на Службата за сигурност на Украйна (СБУ) Василий Грицак, предава  ТАСС . \r\nКлимкин, който оглавява външнополитическото ведомство от пет години, си подаде оставката след встъпването в длъжност на новия президент и обяви намерението си да участва на парламентарните избори. Предсрочния вот е планиран за 21 юли. \r\nПолторак също подаде оставка в деня на инаугурацията на Зерленски. Министерството на отбраната се отнася към т.нар. президентска квота, т.е. ръководителят му се назначава след представяне на кандидатура от самия държавен глава, а не от депутатите от Радата,, както това се случва по отношение на другите членове на кабинета. \r\nПолторак заема длъжността от октомври 2014 година. През октомври 2018 година той формално се уволни от военна служба, за да остане на длъжността военен министър, която от 2019 година стана гражданска. \r\nГрицак, който заема длъжността директор на СБУ от юли 2015 година, подаде оставка също на 20 май. Според действащото законодателство, правото да предлага кандидатура за поста спада към компетенциите на президента, но той трябва да бъде утвърден от Радата. Самият държавен глава не е предлагал нова кандидатура. \r\n***  Укрепването на връзките с „истинските съюзници“ на Съединените щати е в основата на закона за Източното Средиземноморие, заяви американският сенатор Робърт Менендес, като се позовава на Закона за сигурността и енергийното партньорство в Източното Средиземноморие от 2019 г., законодателство, което ще позволи на САЩ да подкрепи всестранно съюза между Гърция, Кипър и Израел чрез инициативи за сътрудничество в областта на енергетиката и отбраната, пише електронното издание на вестник  Kathimerini . \r\nВ рамките на изказване на 35-ия Конгрес на Световния координационен комитет на кипърската борба (PSEKA), сенаторът заяви, че истинските съюзници на САЩ трябва да споделят същите ценности, да вярват в демокрацията и да уважават международния ред, основан на правила. \r\nМенендес поясни, че законопроектът би бил необходим, дори ако Турция е „съвършеният съюзник“, но добави, че „перфектният съюзник не би проучвал незаконно за енергийни ресурси в изключителната икономическа зона на Кипър, това е грубо нарушение на международното право“. \r\nСъвършеният съюзник също не би нарушавал ежедневно въздушното пространство на Гърция над Егейско море, нито пък би си помислил да купи руските системи С-400, очаквайки да ги постави до F-35, продължи той. \r\n„Нашите интереси в Източното Средиземноморие са твърде важни, за да ги пренебрегнем“, добави той. \r\n***  В речта си за 75-ата годишнина от десанта на съюзническите сили в Нормандия държавният глава на Франция Доналд Тръмп включи ветераните „сред най-великите американци, живели някога“, предава  AFP . \r\n„Вие сте сред най-великите американци, живели някога. Вие сте гордостта на нацията. Вие сте славата на нашата република, благодарим ви от сърце“, бяха думите на Тръмп към близо 60 ветерани на церемонията, много от които в инвалидни колички. \r\n***  В речта си за 75-ата годишнина от десанта на съюзническите сили в Нормандия държавният глава на Франция Еманюел Макрон благодари на ветераните от Втората световна война за „свободата“, която да дали на страната, предава  AFP . \r\n„Ние знаем какво дължим на вас, ветераните: нашата свобода\", бяха думите на Макрон, които изрече на английски език, обръщайки се към редиците от ветерани, мнозина  от тях от които – в инвалидни колички. „И от името на моя народ искам само да благодаря\". \r\nАгенцията припомня, че на церемонията присъства и американският президент Еманюел Макрон. \r\n***  Държавният глава на Сърбия Александър Вучич опроверга информацията за планирана двустранна среща с косовския му колега Хашим Тачи в рамките на форум в словашката столица Братислава, на която да обсъдят бъдещето на диалога за нормализация на отношенията, предава белградската телевизия  N1 . \r\nВучич увери, че в Братислава ще каже истината за Косово и че е необходимо САЩ да убедят Прищина да премахне 100-процентовите мита за внос на стоки от Сърбия и Босна. \r\n„Отивам там без никаква вина или отговорност по отношение на Косово\", подчерта сръбският президент. \r\nКонференцията GlobSec е посветена на сигурността в Централна Европа. \r\nПо-рано медии съобщиха, че Вучич и Тачи ще вземат участие в панел за бъдещето на диалога, а средствата за масова информация в Прищина споменаха и за двустранни разговори. \r\nВ още един европейски опит Белград и Прищина да се върнат на масата за преговори се очаква на 1 юли в Париж, на среща, организирана от германския канцлер Ангел Меркел и френския президент Еманюел Макрон. Вучич обаче бе категоричен, че срещата може да не се състои, ако САЩ, които според него участват в консултации, осъзнаят, че нищо няма да бъде постигнато.", "date": "2019.06.06", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/06/06/2667075/blagoevgrad-lek-avtomobil-e-katastrofiral-na-glaven-pat-e-79-v-rayona-na-grad-kresna-nyama-tezhko-postradali-pri-intsidenta.html", "text": "Лек автомобил е катастрофирал на главен път Е-79 в района на град Кресна. Това съобщи за  Радио „Фокус“-Пирин  дежурният служител в Областно пътно управление-Благоевград. Няма тежко пострадали при инцидента. Движението се извършва двупосочно в една лента, тъй като се изчаква автомобилът да бъде изтеглен от пътното платно. \r\nНатали СТЕФАНОВА", "date": "2019.06.06", "title": "Благоевград: Лек автомобил е катастрофирал на главен път Е-79 в района на град Кресна, няма тежко пострадали при инцидента"}
{"url": "http://www.focus-news.net/news/2019/06/06/2667077/gd-granichna-politsiya-intenziven-e-trafikat-za-leki-avtomobili-na-vhod-i-na-izhod-na-gkpp-makaza.html", "text": "Интензивен е трафикът за леки автомобили на вход и на изход на ГКПП „Маказа“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Трафикът е интензивен на изход за товарни автомобили на „Дунав мост 2“. На границата със Сърбия, Северна Македония и Турция трафикът е нормален на всички гранични контролно-пропускателни пунктове.", "date": "2019.06.06", "title": "ГД „Гранична полиция“: Интензивен е трафикът за леки автомобили на вход и на изход на ГКПП „Маказа“"}
{"url": "http://www.focus-news.net/news/2019/06/06/2667080/veliko-tarnovo-kashta-tovaren-i-lek-avtomobil-sa-izgoreli-pri-pozhari-na-teritoriyata-na-oblastta.html", "text": "Къща, товарен и лек автомобил са изгорели при пожари на територията на област Велико Търново през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Малко преди 4.00 часа сутринта вчера е получен сигнал за пожар в къща, намираща се на ул. „6-та“ в Къпиново. Унищожени са къщата с 160 кв. м. разгъната застроена площ, спамагателна постройка с 20 кв. м. разгъната застроена площ и бяла и черна техника. Причините за възникване на пожара се установяват. Пожарът е изгасен от екип на Районната служба във Велико Търново с два противопожарни автомобила и четирима пожарникари. Произшествието е посетено от оперативна спасителна група на Областната дирекция на МВР. \r\nТази нощ, в 02.00 часа, е получен сигнал за горящ товарен автомобил в Западната промишлена зона в Свищов. На място е изпратен екип на Районната служба в града с един противопожарен автомобил и трима пожарникари. Огънят унищожил кабината, 100 м. ел. инсталация и двигател. Спасено е товарно ремарке тип „гондола“, натоварено с дървени трупи. Причина за възникване на пожара е техническа неизправност. \r\nВ 19.30 часа на 5 юни е получен сигнал за горещ лек автомобил с газова уредба на ул. „Дунав“ в свищовското село Козловец. На място е изпратен екип на Районната служба в Свищов с един противопожарен автомобил и четирима пожарникари. Огънят унищожил автомобила и обхванал стряха на къща, от която са изгорели 10 кв. м. Пожарът възникнал в следствие на техническа неизправност. \r\nНадежда КРЪСТЕВА", "date": "2019.06.06", "title": "Велико Търново: Къща, товарен и лек автомобил са изгорели при пожари на територията на областта"}
{"url": "http://www.focus-news.net/news/2019/06/06/2667079/predstoyashti-sabitiya-v-stranata-za-7-yuni-agentsiya-fokus.html", "text": "*** \r\nОт 9.00 часа ще започне заседанието на Народното събрание.  \r\n*** \r\nВ 12.00 часа дипломите на студентите по право на Софийския университет „Св. Климент Охридски“ ще бъдат връчени на тържествена церемония в Народното събрание. Председателят на парламента Цвета Караянчева ще поздрави младите юристи и техните преподаватели.  \r\n*** \r\nОт 16.35 часа председателят на Народното събрание Цвета Караянчева ще поздрави участниците в юбилейното честване на 150-ата годишнина от създаването на Народно читалище „Надежда 1869“. \r\n*** \r\nОт 19.30 часа в концертната зала на Народно читалище „Добри Войников – 1856“ председателят на Народното събрание Цвета Караянчева ще бъде гост на заключителния концерт на Международния конкурс за пианисти и цигулари „Панчо Владигеров“.  \r\n*** \r\nОт 09.30 часа в зала „Европа“ на Конгресен център „Глобус“ в сградата на КНСБ ще се проведе кръгла маса на тема „Тревенция и ограничаване на недекларираната заетост в България“. Конференцията ще бъде открита от президента на КНСБ Пламен Димитров, финансовия министър Владислав Горанов, социалния министър Бисер Петков, председателя на парламентарната Комисия за наблюдение на приходните агенции и борба със сивата икономика Емил Димитров. \r\n*** \r\nОт 11.30 часа в зала Музейна на БЧК на пресконференция ще бъде представен проектът „Иновативни модели за грижи в общността за хора с хронични заболявания и трайни увреждания“. В пресконференцията ще участват: министърът на труда и социалната политика Бисер Петков, председателят на БЧК акад. Христо Григоров, представители на Министерство на здравеопазването и Български лекарски съюз, директорът на УМБАЛСМ „Пирогов“ проф. Асен Балтов, кметове  на общини и други партньорски организации. \r\n*** \r\nОт 16.00 часа в сградата на Министерството на външните работи зам.- министър Георг Георгиев ще обяви новите младежки делегати към ООН с мандат 2019-2020 г.  \r\n*** \r\nОт 11.00 часа в зала Пресцентър на ВСС представляващият институцията Боян Магдалинчев ще открие Ден на отворените врати. Приветствие ще отправи зам.-министърът на образованието и науката Таня Михайлова.  \r\n*** \r\nОт 9.30 часа IX състав на Специализирания наказателен съд ще гледа делото за образуване и ръководене на организирана престъпна група срещу Радослав Б., Денис Б., Мариян К., Павел В. и Иван И.  \r\n*** \r\nОт 10.00 часа ІІІ състав на Специализирания наказателен съд ще гледа делото за образуване и ръководене на организирана престъпна група срещу Ралица Л., Росен Ч., Пламен К. и Дияна П.  \r\n*** \r\nОт 10.00 часа XIV състав на Специализирания наказателен съд ще гледа делото за образуване и ръководене на организирана престъпна група срещу Мартин П. и Цветанка Ч.  \r\n*** \r\nОт 10.00 часа в сградата на КЕВР ще се проведе обществено обсъждане на проект на решение относно утвърждаване на пределни цени на топлинната енергия и определяне на преференциални цени и премии за електрическата енергия, произведена по високоефективен комбиниран начин от централи с комбинирано производство. Ще бъде обсъден и проект на решение за утвърждаване на цени в сектор „Електроенергетика“ за периода 01.07.2019 г. – 30.06.2020 г. \r\n*** \r\nОт 10.00 часа в Аулата на УМБАЛ „Св. Иван Рилски“ ще се проведе пресконференция по повод официалния старт на процедурите по дълбока мозъчна стимулация (ДМС) с импланти, финансирани от Националната здравноосигурителна каса (НЗОК). \r\n*** \r\nОт 11.00 часа в Клуба на авиацията на Терминал 1  на летище „София“ ще се проведе последното за учебната година издание на „Училище за авиация“.  \r\n*** \r\nОт 11.00 часа на церемония в Аулата на Софийския университет \"Св. Климент Охридски\" ще се състои тържествено връчване на дипломите на абсолвентите от Факултета по журналистика и масова комуникация. \r\n*** \r\nОт 12.00 часа в сградата на КЕВР ще се проведе обществено обсъждане на проект на решение за утвърждаване на цена за разпределение на тягова електрическа енергия по разпределителните мрежи на железопътния транспорт за периода 01.07.2019 г. – 30.06.2020 г. \r\n*** \r\nОт 12.00 часа в Народното събрание ще се проведе церемонията по връчване на дипломите на студентите от Юридическия факултет на Софийския университет „Св. Климент Охридски”, специалност „Право”.   \r\n*** \r\nОт 14.00 часа V състав на Специализирания наказателен съд ще гледа делото за образуване и ръководене на организирана престъпна група срещу Илчо И., Станко Ж., Евгений И., Станислава И., Бонка Т., Иван П., Танка П.  \r\n*** \r\nОт 18.30 часа в салона на Софийската света митрополия ще бъде представена книгата „Сектознание“ част II и среща с автора проф. Александър Дворкин. \r\n*** \r\nОт 10.00 часа в Експо център „Флора“ ще се проведе традиционно изложение в областта на недвижимите имоти. \r\n*** \r\nВ 10.15 часа на 7 юни в сградата на Колежа по туризъм към държавния университет \"Проф. д-р Асен Златаров\" ще бъде открита 9-ата годишна конференция на Института за държавата и правото. \r\n*** \r\nОт 11.00 часа в БСУ ще се проведе международна конференция на тема „Съвременни управленски практики X : Свързаност и регионално партньорство“.  \r\n*** \r\nВ 18.30 часа пред Пантеона ще се проведе вечер на руската култура. \r\n*** \r\nОт 19.30 часа в ТШ „Талантино\" при Военен клуб ще се играе „Глупаци\" от Нийл Саймън. \r\n*** \r\nОт 10.30 часа в зала „Пресцентър“ на Фестивалния и конгресен център ще започне националната конференция „30 години Театрална работилница „Сфумато“. \r\n*** \r\nОт 11.00 часа в аудитория \"Проф. Владимир Иванов\" в УМБАЛ „Св. Марина\" ще се проведе  публична лекция на тема: \"Болест на Хънтингтън - терапия и клинични проучвания\". \r\n*** \r\nОт 11.00 часа в Арт салона на Радио Варна ще се проведе пресконференция на БЧК по повод 18-ият Международен фестивал на червенокръстките и здравни филми, организиран от Българския Червен кръст и Медицински университет – Варна.  \r\n*** \r\nОт 13.15 часа в двора на ОУ „Захари Стоянов“ ще се проведе обучение по международната програма “Виждам те. Виждаш ме.” за безопасна интеракция между велосипедистите и камионите на пътя. \r\n*** \r\nОт 14.00 часа в зала 1 на Фестивалния и конгресен център ще се състои пресконференция по повод представянето за първи път в България на престижния Джазоркестър към Кралския Концертгебау – Амстердам с участието на американската дива Маделин Бел. Съвместният им концерт е от 20.30 часа в Зала 1 на ФКЦ. \r\n*** \r\nОт 18.30 часа в Арт салона на Радио Варна ще се проведе награждаването на победители в пети Национален литературен конкурс за разказа \"Атанас Липчев 2019\". \r\n*** \r\nОт 11.00 часа в Читалище \"Надежда- 1869\" ще бъде отслужен празничен водосвет по повод 150 години от основаването на читалището. \r\n*** \r\nОт 11.00 часа на VIII-и етаж в сградата на РЗИ – Велико Търново ще се проведе пресконференция  за отчитане на резултатите от пролетната кампания „Движи се и победи 2019“ и теглене на жребий за наградите в кампанията.  \r\n*** \r\nОт  11.15 часа в салона и фоайето на читалище ,,Надежда-1869\" ще бъде представен филм, посветен на 150 години от основаването на читалище ,,Надежда-1869\". \r\n*** \r\nОт 12.00 часа в салона и фоайето на читалище ,,Надежда-1869\" ще бъде открита  изложба на Клуб по битова култура ,,Вълшебната нишка изплита Надежда“. \r\n*** \r\nОт 12.15 часа в салона и фоайето на читалище ,,Надежда-1869\"  ще бъде открита  изложба ,,Книжовни съкровища\" съвместно с РБ ,,П. Р. Славейков\" и други читалища от региона, притежаващи старопечатен фонд.  \r\n*** \r\nОт 13.00 часа в салона и фоайето на читалище ,,Надежда-1869\" ще бъде открита национална конференция на тема ,,Читалището 19-21 век-Аспекти за неговото бъдеще в съвременното медиократично общество\". \r\n*** \r\nОт 13.30 часа в Читалище \"Надежда- 1869\" ще бъде открита национална конференция на тема ,,Читалището 19-21 век-Аспекти за неговото бъдеще в съвременното медиократично общество\". \r\n*** \r\nОт 17.30 часа в Архитектурното студио ще се проведе лекция на арх. Велислав Доцин на тема „Безкомпромисното отношение към архитектурния детайл“. \r\n*** \r\nОт 18.00 часа в Читалище \"Надежда- 1869\" ще се състои тържествен концерт ,,Надежда и приятели\" - посветен на 150 години от основаването на читалището. \r\n*** \r\nОт 15.00 часа в Парк „Градска градина“ ще се състои ХХIII -ти Регионален преглед на старата градска песен „Божури“.  \r\n*** \r\nОт 17.30 часа в Парк „Градска градина“ ще с есъстои Фолклорна палитра с участието на състави при НЧ „Братя Грънчарови-2002“. \r\n*** \r\nОт 18.30 часа в Парк „Градска градина“ ще се състои Фолклорна програма с участието на Оркестър „Здравец“ и Нелина.  \r\n*** \r\nОт 14.00 часа в Общински театър при ДК „Енергетик\" ще се играе постановката „В търсене на самия себе си, или Друг човек\" от Пьотр Гладилин. \r\n*** \r\nОт 14.00 часа в Младежкия център ще се проведе състезанието „Ваканция здравей! Да играем безопасно!“ по Проект „Подобряване закрилата на детето и превенция на детската престъпност“ по Българо – швейцарска програма за сътрудничество. \r\n*** \r\nОт 16.00 часа в сградата на общината ще се проведе публично обсъждане на годишния отчет на бюджета за 2018 г.  \r\n*** \r\nОт 18.00 часа в Огледална зала „Нели Божкова“ ще се състои Международен хоров фестивал „Черноморски звуци“. \r\n*** \r\nОт 18.00 часа в Драматичен театър „Йордан Йовков“ – Камерна зала ще се проведе концерт по случай Рамазан Байрям. \r\n*** \r\nОт 18.30 часа пред НЧ “Съгласие - 1890“ ще се състои концерт на Теодосий Спасов и неговите музиканти. \r\n*** \r\nОт 10.30 часа в зала №305 на общината Карлово ще се проведе пресконференция по повод начало на реализацията на проект \"Център за работа с деца на улицата\", разработен от екип на община Карлово и финансиран от Оперативна програма „Региони в растеж 2014-2020”. От 11.30 часа на ул. \"Хан Аспарух\" ще бъде направена първа копка за изграждане на Центъра, в присъствието на кмета д-р Емил Кабаиванов и представител на фирмата-изпълнител на обекта. \r\n*** \r\nОт 17.00 часа театрален състав при Дом на енергетика при АЕЦ Козлодуй ще играе „Милионерът\" от Йордан Йовков. \r\n*** \r\nОт 9.30 часа в  Семепроизводна база ще се проведе традиционният  \"Ден на пшеницата\".  \r\n*** \r\nОт 13.30 часа в залата на РИМ – Кюстендил ще бъдат открити 25-ти юбилейни кюстендилски четения 2019 на тема: „Градът в историята”.  \r\n*** \r\nОт 17.30 часа в залата на Възрожденското училище ще се състои лекция на Любов Миронова на тема „Децата и технологиите, въздействие – граници”.  \r\n*** \r\nОт 11.00 часа ТС при НЧ „Георги Парцалев-1901\" ще играе ,,Вражалец\" от Ст. Л. Костов. \r\n*** \r\nОт 10.00 часа в НЧ „7-ми септември - 1961 г.” в кв. „Димова махала” ще бъде представена изложба на ръчно изработени предмети от пластмаса и хартия. \r\n*** \r\nОт 18.00 часа в  Галерия „Любен Гайдаров“ ще започне тържествен концерт по повод 90 години хор „Добри Христов“. Организатор е \tНЧ „Миньор - 2005 г.”. \r\n*** \r\nОт 19.00 часа НЧ „Св. Св. Кирил и Методий - 1933 г.” ще започне празнична програма по повод празника на селото. \r\n*** \r\nОт 17.00 часа с литийно шествие по главната пешеходна улица, молебен и водосвет в храм „Свето Рождество Богородично” ще бъде открит Международният фестивал „Св. Богородица – Достойно есть”. \r\n*** \r\nОт 19.00 часа на пл. ,,Възраждане\" (при лошо време концертна зала \"Катя Попова\") ще се състои концерт на Пламен Димитров и Ангел Чакъров в рамките на фестивала ,,Акордеомания\". \r\n*** \r\nОт 21.00 часа в летен театър в парк ,,Кайлъка\" ще се състои концертно изпълнение на ,,Кармина бурана\" от Карл Орф с участието на Плевенска филхармония, Общински хор ,,Гена Димитрова\" и солисти Мария Цветкова, Александър Крунев и Георги Султанов.  \r\n*** \r\nОт 11.00 часа в в „Лимакон ивент център” ще се проведе четвъртото издание на форума „Аз променям моето училище“.  \r\n*** \r\nОт 17.00 часа в Конферентната зала на Народна библиотека „Иван Вазов“ ще бъде представена книгата на Петър Маринов „Променяща се Европа“.  \r\n*** \r\nВ 20.00 часа в Етнографския музей ще се състои официалното откриване на 55-тото издание на Международния фестивал на камерната музика.  \r\n*** \r\nОт 18.00 часа пред сградата на общината ще се проведе конкурсната програма на фестивала „В ритъма на танца“. \r\n*** \r\nОт 9.30 часа на базата на \"Търговищко шосе\" ще се проведе състезание под надслов \"Ваканция, здравей! Да играем безопасно!\". \r\n*** \r\nОт 19.30 часа на Площад „Алеко” ще се състои церемония по откриването на XV-тото издание на  Фестивала на античното наследство“Орел на Дунава“.  \r\n*** \r\nОт 11.00 часа на Учебен полигон „Ново село“ ще бъде открито тактическо учение с бойни стрелби „Strike Back 2019“. \r\n*** \r\nОт 10.30 часа в зала 2 на общината кметът Живко Тодоров и зам.-кметът Йордан Николов ще дадат пресконференция относно инвестиционно предложение за изграждане на цех за олово. \r\n*** \r\nОт 12.00 часа във фоайето на Община Стара Загора кметът Живко Тодоров ще се срещне с доброволците, които се включиха в отстраняването на последиците от разразилата се буря в града на 31 май. \r\n*** \r\nОт 11.00 часа в зала „Марица“ на Областната администрация ще се проведе конференция „Съдбовните дати на България- истини и заблуди“. \r\n*** \r\nОт 11.00 часа в парка на общината ще се състои събитие за отбелязване на Световния ден на Океана. \r\n*** \r\nОт 18.00 часа в парк Студентски ще се състои официално откриване на стрийт арт феста „Шумен и Буден“, като ще бъде дадено начало на графити пленера, който ще продължи до закриване на феста.", "date": "2019.06.06", "title": "Предстоящи събития в страната за 7 юни (Агенция „Фокус“)"}
{"url": "http://www.focus-news.net/news/2019/06/06/2667082/smolyan-vstapitelna-preskonferentsiya-po-proekt-za-sazdavane-na-dneven-tsentar-za-litsa-s-dementsiya-shte-se-provede-v-obshtinata-na-12-yuni.html", "text": "На 12 юни (сряда), от 11.00 часа, в зала 247 в сградата на Община Смолян ще се проведе встъпителна пресконференция по проект „Създаване на дневен център за подкрепа на лица с различни форми на деменция и техните семейства в гр. Смолян“ BG16RFOP001-5.002-0024-С01, процедура „Подкрепа за деинституционализация на социалните услуги за възрастни и хора с увреждания” на ОП „Региони в растеж“ 2014-2020 г“, който се осъществява с финансовата подкрепа на Оперативна програма „Региони в растеж“ 2014 -2020 г. Това съобщиха от пресцентъра на  Община Смолян . Общата стойност на проекта е 553 159.32 лв. с ДДС, а продължителността на проекта – 24 месеца от сключване на договор за безвъзмездно финансово подпомагане, а именно - 12 декември 2020 г. \r\nПроектът предвижда ремонт – вътрешно преустройство на съществуваща сграда в гр. Смолян (Тубдиспансер), обзавеждане и оборудване за разкриване на социална услуга „Дневен център за подкрепа на лица с различни форми на деменция и техните семейства“. За целта ще бъде извършено вътрешно преустройство на съществуващата сграда с отпаднало предназначение. За нуждите на центъра ще бъдат използвани първия и част от втория етаж на сградата. За изпълнението на ремонтните дейности са разработени технически проекти при спазване на функционалните изисквания и насоки за изграждане на такъв тип инфраструктура като вътрешното преустройство се проектира в съответствие с насоките за кандидатстване и посочените в тях градоустройствени, ситуационни, композиционни и функционални изисквания към сградата и помещенията, предвидени за този тип социална услуга. Капацитетът на центъра ще бъде 40 човека. \r\nЦелта на проекта е да бъде осигурена подходяща и ефективна социална инфраструктура, допринасяща за предоставяне на нова качествена социална услуга за възрастни хора с различни форми на деменция в гр. Смолян в съответствие с Плана за действие за периода 2018-2021г. за изпълнение на Националната стратегия за дългосрочна грижа. \r\nДруги съпътстващи дейности по проекта са упражняване на строителен надзор при изпълнение на строителството, изпълнение на авторски надзор, въвеждане в експлоатация на обекта, изпълнение на дейности за осигуряване на публичност и комуникация и управление и отчитане на проекта.", "date": "2019.06.06", "title": "Смолян: Встъпителна пресконференция по проект за създаване на дневен център за лица с деменция ще се проведе в Общината на 12 юни"}
{"url": "http://www.focus-news.net/news/2019/06/06/2667084/shumen-visoka-otsenka-za-konkursa-za-pianisti-i-tsigurali-pancho-vladigerov-dade-i-mezhdunarodnoto-zhuri-v-spetsialnost-tsigulka.html", "text": "Висока оценка за конкурса за пианисти и цигурали „Панчо Владигеров“ даде и международното жури в специалност „Цигулка“, предаде репортер на  Радио „Фокус“ - Шумен . На брифинг проф. Минчо Минчев, Дора Бръчкова и Кеворк Мардиросян, Юнг Ми Чо от Южна Корея,  Винсент Чао, Тайван, Габриел Кроитору, Румъния, Светлана Макарова, Русия говориха за своите впечатления от конкурса, от музиката на Владигеров и представянето на  участниците. „Беше изключително интересно и изключително напрегнато на сцената. До тук - едно невероятно силно състезание. Много талантливи участници. И за първи път на финала на конкурса два крайни стилови момента - свиренето на Бахов концерт и от друга страна голям цигулков концерт със симфоничен оркестър, които ще дадат възможност да се оцени обхвата на един талант много по-стойностно“, заяви проф. Минчо Минчев. Той благодари на членовете на журито. „В журито, както по цигулка, така и по пиано, се събраха фантастични музиканти, изпълнители и педагози. Благодаря, че бяха тук и се радвам, че успяхме да привлечем такива личности“, каза още проф. Минчев. По думите на Юнг Ми Чо от Южна Корея конкурсът е различен и специален. „Не знаех нищо за Панчо Владигеров преди да дойда тук. Конкурсът ми даде възможност да се чуя тази музика, а на младите изпълнители да покажат своя талант. За мен Панчо Владигеров е велик композитор с много красива музика“, каза Юнг Ми Чо. Винсент Чао от Тайван благодари за удоволствието да бъде част от екипа на конкурса. „Конкурсът дава възможност за среща с млади талантливи изпълнители, които свирят със сърцата си. Всички състезатели са чудесни музиканти, според възрастта си показват различно възможностите си, но всички имат потенциал. Научих много неща и от тях, и от моите колеги. Прекрасно е, че този конкурс популяризира музиката на Панчо Владигеров. В следващия си концерт ще изсвиря негово произведение“, заяви Винсент Чао. Габриел Кроитору от Румъния посочи, че ще разпространява музиката на Панчо Владигеров. „За първи път чувам музиката на Владигеров, намирам я за много интересна, вълнуваща, макар и трудна за свирене. За мен е голяма чест и беше прекрасна седмица, в която имахме възможност да чуем чудесни музиканти“, каза той. Висока оценка за конкурса и неговата програма даде и Светлана Макарова от Русия. „В целия свят има може би още четири международни цигулкови конкурса и въпреки това тук имаме много участници, избрали точно този конкурс и това е изключително важно, защото младите музиканти избират да открият нещо ново, да открият Панчо Владигеров, а не просто да изсвирят произведенията. Аз също имах възможност да открия някои от произведенията на Владигеров. Той е много талантлив композитор и това, което фондацията и конкурса правят е изключително важно за популяризирането на неговото творчество. Това е отлична възможност държавата да покаже истинските съкровища на страната – българското културно наследство“, каза Светлана Макарова. Дора Бръчкова изрази своето възхищение от подкрепата, която Фондация „Панчо Владигеров“ и конкурсът оказват на младите талантливи изпълнители. „Тези млади хора идват тук пълни с надежда да представят себе си, но те получават и финансова подкрепа. Високо оценявам това, че се осигурява този награден фонд в една малка България, която дава много малко пари за култура. Този конкурс е достойно предложение за кариерите на тези млади хора“, каза още Дора Бръчкова. Като много високо определи нивото на конкурса и Кеворк Мардиросян. „Програмата е интересна, с добро международно участие. Радвам се, че децата, които видяхме и чухме, прегърнаха произведенията на Панчо Владигеров. Желая това да продължи. Този конкурс остава стволът на това, което България предлага като конкурси. Надявам се, че конкурсът и и в бъдеще ще продължи да се реализира и развива“, посочи Кеворк Мардиросян. Заключителният концерт на лауреатите и връчването на наградите ще се състои на 7 юни от 19.30 часа в НЧ „Добри Войников“. Очаква се на церемонията да присъства и Цвета Караянчева, председател на Народното събрание, под чиито патронаж се провежда Международният конкурс „Панчо Владигеров“. \r\nИвелина ИВАНОВА", "date": "2019.06.06", "title": "Шумен: Висока оценка за конкурса за пианисти и цигулари „Панчо Владигеров“ даде и международното жури в специалност „Цигулка“"}
{"url": "http://www.focus-news.net/news/2019/06/06/2667083/", "text": "Необходими са законодателни промени, които да стимулират хората да гласуват. Това каза в предаването „Червена линия“ на Радио „Фокус Камелия Цветанова, председател на БСП- Монтана. Тя подчерта, че изминалите европейски избори не са били лесни. „Бяха белязани от невисока избирателна активност, включително в община Монтана, която до голяма степен се дължи вероятно на това, че хората вече са обезверени. Животът не става по-добър и кара хората да не вярват на нищо. Така известното купуване на гласове, което придобива застрашителни размери, допълнително демотивира хората да гласуват. Първата задача на ПГ на „БСП за България“ е да внесе отново законодателни промени, за да бъде поне минимизиран ефектът на купуване на гласове, особено разпространено в по-бедните региони“, каза още Камелия Цветанова. Тя допълни, че има подадени сигнали от различни райони на областта, но купуването на гласове се доказва трудно. Има вече и получени отговори от прокуратурата, че няма доказателства и данни за образуването на наказателни производства, обясни Камелия Цветанова. Според нея законодателни мерки за стимулиране на хората да гласуват е по-добър вариант, тъй като явно и задължителното гласуване не води до конкретни резултати, а и няма санкции за негласувалите. Камелия Цветанова увери, че в БСП няма причина да са недоволни от изборните резултати, защото на изминалите избори БСП има най- високия резултат в общината. Камелия Цветанова очерта по-важните теми, свързани с подобряване условията на живот на жителите на общината. „В общинската организация на БСП още от около две години сме поставили демографския проблем като най-важният за общината и региона. Ежегодно населението ни намалява с около 800 души. Приели сме дори пакет от мерки, който вероятно е недостатъчен, но ако поне част от тях бъдат реализирани, ще започне решаване на този проблем. Основната е създаването на целеви държавен инвестиционен фонд с 500 млн. лева първоначален ресурс, което не е непосилно за държавата. Някои от мерките са намерили отражение под една или друга форма в различни документи, например във „Визия за България“, както и в алтернативния бюджет на БСП, който не бе подкрепен от други политически сили“, каза още тя. Според Камелия Цветанова е необходимо създаване на държавно предприятие за високотехнологично производство, което да създаде тези високи доходи, необходими за региони като нашия, за да задържим хората тук. „В общинския бюджет са намерили място подпомагането на новородените деца в общината, стипендии за студенти по медицина или педагогика, които поемат ангажимент да се върнат и да работят на територията на община Монтана, както и финансова помощ за млади семейства, които започват собствен бизнес“, допълни тя. По думите на Камелия Цветанова подготовката за изборите наесен не е спирала. „В момента също се провеждат срещи за бъдещата листа и кандидата за кмет, но и за това, което ще предложим на гражданите на общината като мерки и идеи, които искаме да реализираме“, посочи тя. На местните избори тежестта на купения вот е по-малка, но той съществува, обясни Камелия Цветанова. \r\nРосица АНГЕЛОВА", "date": "2019.06.06", "title": "Камелия Цветанова, председател на БСП - Монтана: Необходими са законодателни промени, които да стимулират хората да гласуват"}
{"url": "http://www.focus-news.net/news/2019/06/06/2667086/rayonna-prokuratura-kyustendil-rakovodi-razsledvane-po-dosadebno-proizvodstvo-za-propovyadvane-i-podbuzhdane-kam-diskriminatsiya-i-omraza.html", "text": "Районна прокуратура- Кюстендил ръководи разследване по досъдебно производство за проповядване и подбуждане към дискриминация и омраза, основани на раса, народност или етническа принадлежност. Това съобщиха от пресцентъра на  прокуратурата . На 5 юни в ОДМВР- Кюстендил е подаден сигнал от гражданин, че на различни места в града са разлепени плакати, съдържащи изображение на немски генерал от Втората световна война – Фердинанд Шьорнер във военна униформа с нацистки символи под надпис „Героите от Втората световна война 1941-1945“, приканващи за среща на 6 юни на ул. „Търговска“ № 13, от името на читалище „Зора“. Уведомен е прокурор от Районна прокуратура –Кюстендил и при условията на неотложност е започнато досъдебно производство. В рамките на разследването са извършени 4 огледа на местопроизшествия, при които са иззети веществени доказателства, в това число и разлепените плакати. Установени са и други места в града с разлепени плакати, където предстои извършване на огледи на местопроизшествия. Със заповед на кмета на община Кюстендил провеждането на обявеното мероприятие на читалище „Зора“ в гр. Кюстендил е забранено. \r\nРайонна прокуратура – Кюстендил е поискала и получила разрешение от Районен съд - Кюстендил за претърсване на жилището на председателя на читалището, където се намира и адреса за кореспонденция на читалище „Зора“. Към момента се извършват действия по претърсване и изземване. Прокуратурата е събрала и други доказателства за извършване подобни деяния в минал период. В кратки срокове РП – Кюстендил ще извърши анализ на доказателствата дали деянието осъществява признаците на престъпление против Републиката – за проповядване на фашистка или друга антидемократична идеология или насилствено изменяне на установения от Конституцията обществен и държавен строй – престъпление по чл. 108 ал.1 от НК и евентуалното изпращане на досъдебното производство компетентност на Специализираната прокуратура.", "date": "2019.06.06", "title": "Районна прокуратура- Кюстендил ръководи разследване по досъдебно производство за проповядване и подбуждане към дискриминация и омраза"}
{"url": "http://www.focus-news.net/news/2019/06/06/2667085/komisar-mariya-gabriel-vazhno-e-evropeyskite-grazhdani-i-predpriyatiya-da-imat-doverie-v-onlayn-sredata.html", "text": "Важно е европейските граждани и предприятия да имат доверие в онлайн средата. Без това доверие няма да можем да бъдем лидери в областта на цифровите иновации. Нашият европейски подход към постигането на тази цел е ясен и има три взаимосвързани направления: киберсигурността, неприкосновеността на личния живот и използването на електронна идентификация. Всички трябва да поемем своята част от отговорността, за да успеем в реализирането на тази цел. Това заяви комисарят по цифровата икономика и общество Мария Габриел по време на Парижката седмица за киберсигурност, която се провежда във френската столица. Европейският форум на цифровата икономика събра министри и парламентаристи, главни изпълнителни директори и други високопоставени лектори за дебат относно политиката на ЕС в областта на киберсигурността.  \r\nБългарският еврокомисар подчерта, че един от най-важните инструменти е законодателството на ЕС относно електронната идентификация и удостоверителните услуги eIDAS. На практика то цели да осигури безпрепятствено и безопасно взаимодействие между предприятията, гражданите и публичните органи и признаване на електронната самоличност в цяла Европа. Мария Габриел посочи на второ място, че е важно поверителността на съобщенията също да бъде ефективно защитена. Тя припомни, че Европейската комисия предложи актуализиране на директивата за неприкосновеност на личния живот и електронните съобщения и в момента предложението се обсъжда от държавите членки.  \r\nЩо се отнася до киберсигурността, Мария Габриел отбеляза, че всички държави членки са изправени пред едно и също предизвикателство, породено от атаки във виртуалния свят. „Европа се нуждае от инфраструктура и промишлен капацитет, за да се защити. Трите стълба на нашия стратегически подход – укрепване на устойчивостта на информационните системи, намаляване на киберпрестъпността и укрепване на политиката ни в областта на киберсигурността и отбраната, ръководеха работата ни през последните две години. Изградихме добри основи за киберсигурност и не трябва да отслабваме темповете“, заяви българският еврокомисар.  \r\nТя открои няколко от ключовите моменти в процеса – влизането в сила на директивата за мрежова и информационна сигурност, новият закон за киберсигурност със засилен мандат на агенцията за киберсигурност ENISA и създаването на европейска рамка за сертифициране на киберсигурността. Вече е поставено началото на европейска мрежа от национални центрове за киберсигурност, в която силно е представена и България. Предложение на Мария Габриел е и създаването на Европейски експертен център по киберсигурност, който да координира инвестициите в технологии за киберсигурност. Към момента се водят междуинституционалните преговори, като целта на българския еврокомисар е да се постигне политическо споразумение до октомври тази година.  \r\n„Работихме упорито, за да поставим основите на една конкурентоспособна, етична и сигурна цифрова Европа. Но това е само началото и трябва да гледаме към бъдещето с решителност. Цифровата трансформация на Европа със сигурност носи възможности, но също така и потенциални предизвикателства, които ще изискват отговор от страна на политиците. Способността на Европа да се справи с тях несъмнено ще бъде водеща цел през следващите години. Само заедно ще изградим силна Европа, в която сигурността онлайн е важна колкото сигурността офлайн. Такава, каквато нашите граждани и предприятия заслужават“, каза в заключение българският еврокомисар по цифровата икономика и общество Мария Габриел.", "date": "2019.06.06", "title": "Комисар Мария Габриел: Важно е европейските граждани и предприятия да имат доверие в онлайн средата"}
{"url": "http://www.focus-news.net/news/2019/06/06/2667076/plovdiv-administrativniyat-sad-v-grada-otlozhi-za-septemvri-deloto-za-sporniya-park-v-kv-karshiyaka-zaradi-propuski-na-dvete-strani.html", "text": "Административният съд в Пловдив отложи делото за спорния парк в кв. „Кършияка заради пропуски в жалбата на Байрям Солак срещу действията на район „Северен“, предаде репортер на  Радио „Фокус“-Пловдив . Делото трябва да се гледа отново на 26 септември, от 13.30 часа. Съдията изброи редица пропуски и несъответствия в исканията на жалбоподателя. На следващото заседание той трябва да конкретизира жалбата си, като уточни дали е за поставяне на временен обект, или за съгласуване на схема. Според съдията не става ясно още дали е „мълчалив отказа“ на кметството за издаване на скица за проектиране, или за строително разрешение. Районното кметство на „Северен“ пък трябва да представи доказателства за това дали е издало последващ акт след жалбата. Юристите пък не са представили актуална нормативна уредба към днешна дата за възможностите за поставяне и изграждане на временни съоръжения в терена. Според съдията, като цяло не е ясно за какво е жалбата, нито срещу какво е. \r\nВ залата присъстваха над 30 представители на протестиращите граждани срещу застрояването на спорния парк зад хотел „Санкт Петербург“. Преди заседанието те внесоха в Административния съд папка с искания и доказателствен материал. Въпреки, че не са страна по делото, съдията приложи към делото исканията им, но не ги прие като доказателства. \r\nПротестиращите още веднъж увериха, че няма да позволят застрояване на терена. \r\nНа делото районната администрация на „Северен“ се представляваше от юриста и, тъй като районният кмет Ральо Ралев е в ареста, обвинен за искан подкуп по друг случай. \r\nЦветана ТОНЧЕВА", "date": "2019.06.06", "title": "Пловдив: Административният съд в града отложи за септември делото за спорния парк в кв. „Кършияка“ заради пропуски на двете страни"}
{"url": "http://www.focus-news.net/news/2019/06/06/2667088/gabrovo-372-detsa-sa-klasirani-na-parvo-klasirane-za-priem-v-parvi-klas.html", "text": "372 деца са класирани на първо класиране за прием в първи клас в училищата на община Габрово. 99,9% са класирани по първо желание, съобщават от  Общината . Записването в училищата е на 6 и 7 юни 2019 г. Свободните места за второ класиране ще бъдат обявени на сайта за прием на 8 юни. Системата ще се отвори за регистрации на нови заявления, на неучаствали в първо класиране деца и за редакция на заявления на некласираните на първо класиране на 8 юни в 13.00 часа. Регистрации и редакции ще са възможни до 23.59 часа на 12 юни. Резултатите от второто класиране ще бъдат публикувани на 13 юни. В три габровски училища ОУ „Св. Св. Кирил и Методий“, ОУ „Иван Вазов“ и ОУ „Неофит Рилски“ комисиите за записване на първокласниците ще работят с удължено работно време.", "date": "2019.06.06", "title": "Габрово: 372 деца са класирани на първо класиране за прием в първи клас"}
{"url": "http://www.focus-news.net/news/2019/06/06/2667089/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният от Областното пътно управление. Видимостта е добра, пътищата са сухи и нормално проходими. Интензивно е движението на моторни превозни средства в сутрешните часове по основните пътни артерии на град Бургас. Струпване на автомобили се наблюдава в района на пътен възел „Юг“ в посока от и към жк. „Меден рудник“.  Натоварено е движението и по входно-изходните пътни артерии на града, както и в районите на някои от възловите кръстовища в центъра на града – между булевардите „Стефан Стамболов“ и „Демокрация“, между улиците „Генерал Гурко“ и „Цар Симеон“, както и в района на кръстовището с кръгово движение „Трапезица“. \r\nДеница ДИМИТРОВА", "date": "2019.06.06", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/06/06/2667087/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 20 градуса. Пътните настилки са мокри. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма-Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма - Сливовица - Горско Ново село - Джулюница-Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Лясковски кантон – Миндя  се осъществява в една лента поради изпълнение на дейности по ремонт на пътната настилка. То се регулира с пътни знаци и регулировчици. Поради ремонт на асфалтовата настилка движението по пътя Поликраище – Горна Оряховица се осъществява в една лента. Трафикът ще се регулира с пътни знаци и регулировчици до 15 юни. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nДвижението в участък от пътя Джулюница – до границата с ОПУ Търговище, се осъществява с повишено внимание поради отстраняване на растителност. Участъкът е сигнализиран с пътни знаци. \r\nС повишено внимание се осъществява движението в участък от път Горна Оряховица – Велико Търново поради изсичане на храсти и косене на трева. Трафикът се регулира с пътни знаци, а при необходимост от регулировчици. Срокът е  до 18.00 часа на 10 юни. \r\nНадежда КРЪСТЕВА", "date": "2019.06.06", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/06/06/2667090/gd-granichna-politsiya-zaradi-pozhar-e-preustanoveno-propuskaneto-prez-gkpp-zlatarevo-v-dvete-posoki.html", "text": "След 17.00 часа на ГКПП \"Златарево\" в сградата на митницата е възникнал пожар в електрическо табло. Огънят бързо е обхванал цялата сграда. Това съобщиха от  ГД \"Гранична полиция\" . Поради тази причина е преустановено пропускането на автомобили в двете посоки. Препоръчваме на пътуващите към Република Северна Македония да използват граничните пунктове Гюешево и Станке Лисичково.", "date": "2019.06.06", "title": "ГД \"Гранична полиция\": Заради пожар е преустановено пропускането през ГКПП \"Златарево\" в двете посоки"}
{"url": "http://www.focus-news.net/news/2019/06/06/2667065/ea-daily-oruelovskoto-dvusmislie-na-srabskite-vlasti.html", "text": "Понастоящем политиката на Сърбия около Косово и Метохия навлезе в доста странна фаза на „разкрачване” между очакванията на дипломатите от западните страни, най-вече от Европейския съюз, и сръбската общественост. И двата компонента за много важни за стабилността на сръбските власти, която в еднаква степен се крепи от една страна на подкрепата на „еврофанатичния“ елит и западното дипломатическо ядро, а от друга – на подкрепата на евроскептичното и патриотично настроено население на Сърбия. С цел да се осигури непрекъсната подкрепа от двете страни, сръбските власти - преди всичко президентът Александър Вучич – през изминалите години „повишиха градуса“ и на двата фронта, правейки все повече и повече „безкомпромисни“ проевропейски и прозападни изказвания към едните и все по-силни патриотични изявления към другата страна, пише руското електронно издание  EA Daily  в материал, представен без редакторска намеса. \r\nИ ако в повечето актуални въпроси тези два вектора на сръбската политика могат да вървят добре заедно, косовският проблем, който е централен в сръбския политически живот, неминуемо довежда до очевидно абсурдни и противоречиви заявления на сръбските политици, които понякога в рамките на едно и също изявление към обществеността, ту се отказват от Косово с думите, че „тази битка вече е загубена“, ту се кълнат да защитават „суверенитета и неприкосновеността на територията на Сърбия“. Още по-лошо е това, че тези противоречиви позиции в голяма степен съответстват на сръбското обществено мнение: в зависимост от това, как е зададен въпросът, гражданите едновременно считат и че „Косово е загубено“, и че „в никакъв случай не трябва да бъде дадено на албанците“. \r\nПрезидентът Вучич и външният министър Ивица Дачич са шампиони на този „бинарен“ (злите езици биха казали „биполярен“) подход към косовския въпрос, който е много подобен на политическата техника на „двоемислието“ от романа „1984“ на Джордж Оруел. Така президентът едновременно заявява, че “Сърбия вече няма и един метър в Косово” и че ще „защитава косовските сърби от всякакви опити за насилствено изгнание” от тази територия. В същото време Дачич с относителен успех провежда кампания за оттегляне на международните признания на Косово (към момента признанията си са оттеглили 13 държави, а с инициатива за изтегля\tнето му той вече е излязъл в няколко големи европейски страни), настоявайки за спазване на Резолюция 1244 на Съвета за сигурност на ООН, потвърждаваща суверенитета на Сърбия над Косово. И едновременно с това външният министър застава зад идеята, че „единственото дългосрочно решение“ за Косово е разделянето на провинцията на сръбска и албанска части. \r\nПодобно на тях, сръбските политици заплашват населението, като казват, че „всички сърби ще напуснат Косово“, ако този проблем не бъде решен спешно (всъщност Косово е водещо в Европа по отношение на броя на емигриращите - поради катастрофалната икономическа ситуация албанците напускат региона с не по-малка интензивност от сърбите). Те твърдят, че проблемът с албанското малцинство ще стане актуален и в други части на страната, и в същото време се хвалят, че са успели да „спрат миграцията на сърби от Косово и да им осигурят достойни условия на живот“. Така в Сърбия наскоро се появи абсурдна ситуация: в деня, когато „полицията“ на Косово извърши масови арести на сърби в северната част на провинцията, сръбските политици нарекоха косовските „полицаи“ и „съдиите“ престъпници и терористи, а сръбският парламент прие доклада на Канцеларията за Косово и Метохия, в който се заявява, че „Брюкселското споразумение предоставя на сърбите в провинцията пълна правна защита пред косовските власти”. \r\nТези противоречия, за съжаление, много точно отразяват смущенията, които завладяха сръбското политическо пространство, и няма причина да се смята, че отношението на политическия елит към този въпрос ще се промени в близко бъдеще. Това е преди всичко защото атмосферата в Прищина е толкова влошена, че албанците в момента не са готови дори за такива решения на косовския въпрос, които очевидно са в тяхна полза и в ущърб на сърбите. От друга страна, само Съединените щати сега открито и активно лобират за спешното приключване на косовския въпрос: Европейският съюз е дезориентиран в тази област в същата степен като Сърбия. \r\n„Възможността за разделяне на територията на Косово и Метохия се обсъжда в общественото пространство като един от възможните „компромисни варианти“ от повече от година, откакто „разграничението“ бе подкрепено от президента Вучич. Но за това време отношението на сърбите и албанците към този вариант само се влоши. В Прищина разделянето на територията е забранено чрез „парламентарна резолюция“, против него са всички партии на политическата сцена (включително главния спонсор на този вариант – президентът на Косово Хашим Тачи). В Сърбия патриотичната общественост (включително голяма част от избирателите на управляващата партия на Александър Вучич) са категорично против разделяне на Косово, което съответства на непреклонната позиция на Сръбската православна църква, която има голямо влияние над общественото мнение, когато става въпрос за Косово и Метохия. \r\nАко поне някои от тези фактори не се променят сериозно, в близко бъдеще не бива да очакваме конкретен напредък в преговорите между Белград и Прищина и в още по-малка степен „окончателно решение на косовския въпрос”. По-скоро ще се появят нови абсурдни и противоречиви изявления на политици и сериозна поляризация на сръбската общественост по този въпрос, което може да доведе до непредвидени събития в Косово, където Прищина вече е показала готовността си за необмислени и агресивни мерки спрямо сръбското население. \r\nАвтор: Никола Танасич, сътрудник на списание „Нова политическа мисъл“ (Белград) \r\nПревод и редакция:", "date": "2019.06.06", "title": "EA Daily: Оруеловското двусмислие на сръбските власти"}
{"url": "http://www.focus-news.net/news/2019/06/06/2667093/blagoevgrad-vazstanoveno-e-dvizhenieto-po-pat-i-1-simitli-kresna.html", "text": "Възстановено е движението по път I-1 Симитли – Кресна на км 395+000 при гр. Кресна. Това съобщиха от пресцентъра на  Агенция \"Фокус\" .", "date": "2019.06.06", "title": "Благоевград: Възстановено е движението по път I-1 Симитли – Кресна"}
{"url": "http://www.focus-news.net/news/2019/06/06/2667081/kandidatstvaneto-na-uchenitsite-sled-7-klas-shte-e-iztsyalo-po-elektronen-pat-obzor.html", "text": "Кандидатстването на ученици след 7 клас ще е изцяло по електронен път. Това обяви зам.-министърът на образованието и науката Таня Михайлова по време на пресконференция в Министерството на образованието и науката (МОН). Тази година отново ще има възможност за подаване на документи в така наречените училища-гнезда, които министерството определя за приемане на заявленията за кандидатстване на учениците в гимназии след 7 клас. Попълването в тях ще е само електронно. Родителите могат да се възползват и да отидат в някои от тях, като там попълването ще се извършва от служител, но ще имат възможност и самостоятелно да го направят от всеки удобен за тях компютър.  При попълването от служител в училище-гнездо, документите ще бъдат разпечатвани и на хартиен носител, за да може родителят да ги подпише. Миналата година от тази възможност са се възползвали родителите на около 39% от кандидатствалите ученици. За първи път всеки изпитен комплект за Националното външно оценяване след 7 клас ще има свой уникален баркод. Целта е да се избегне практиката за размяна на първата и втората част на изпитите, както се е случвало преди, когато се е писало на листа без код. Тази година ще се проверяват и черновите при съмнения. Изпитните комплекти с листата, върху които ще пишат учениците, ще бъдат получени в училищата, а няма да бъдат разпечатвани на място. Националното външно оценяване ще бъде единно и няма да има допълнителен модул за кандидатстващите седмокласници.  \r\nЗадължителните изпити по български език и литература и по математика ще се проведат на 17 и 19 юни, а на 21 юни е изпитът по чужд език, на който явяването е по желание. Очаква се на изпитите да се явят 61 223 ученици в 1 696 училища. Те ще бъдат разпределени в 4 930 зали, като за сигурността и нормалните условия за протичане на изпитите ще се грижат над 16 хил. квестори. Те ще бъдат от различни училища, но изпитите за седмокласниците ще се провеждат в учебните заведения, в които те учат. Това е и една от причините 17 и 19 юни да бъдат обявени за неучебни дни за всички училища, но на 21 юни ще се учи.  \r\nИзпитите ще започват в 9.00 часа, но кандидат-гимназистите ще трябва да се явят в училищата най-късно до 8.30 часа. От тази година учениците ще трябва да пишат на изпитите само с черен химикал, защото техните работи ще бъдат сканирани и проверявани на компютър. Децата ще трябва да носят в себе си в деня на изпита служебната бележка, на която е генериран техния входящ номер и документ за самоличност- лична карта, ако нямат бележник или лична ученическа карта. Тази година няма промяна във времетраенето на изпита. Първият модул ще е 60 минути, а вторият - 90 минути. За децата със специални образователни потребности той ще бъде увеличен до 30 мин. за първия и 50 мин. за втората част на изпита.  \r\nРезултатите от изпитите се очаква да бъдат обявени до 27 юни. До 3 юли ще се раздава свидетелството за основно образование. А от 3 до 5 юли се подават документите за участие в класирането. При записването на кандидат-гимназистите за професионалните паралелки ще се изисква и медицинско свидетелство. Ще се осигури и възможност преди класирането в срок от 3 дни родителите в присъствие на ученика да се запознаят с работата на децата си.  \r\nДържавният план-прием при Националното външно оценяване след 7 клас вече е утвърден и учениците ще кандидатстват за прием в 2 499 паралелки – 1 446 професионални и 1 053 - профилирани. Броят на професионалните паралелки за трета година нараства и вече достига 57% от всички.  \r\nБалообразуването и тази година няма да е с оценки, а с точки. След последните законови промени в сферата на образованието кандидатстването вече няма да е като цяло за училищата, а поотделно за всяка конкретна паралелка, като училищата могат сами да определят начина на формиране на бала на паралелките. Учениците посочват поотделно всяка от тях при кандидатстване. 162 са професионалните паралелки с дуално обучение. Най-много са заявени в областите електротехника, селско стопанство, транспортта и електротехника. В 18 общини са разкрити паралелки, които са нови за съответната община. Такива са машинен техник и системен програмист. Министърът на образованието Красимир Вълчев отбеляза, че през тази година просветното министерство ще продължи преструктурирането на план-приема след седми клас не само от профилирани към професионални паралелки, но и към STEM профили и професии.  \r\nИрина ИВАНОВА", "date": "2019.06.06", "title": "Кандидатстването на учениците след 7 клас ще е изцяло по електронен път (ОБЗОР)"}
{"url": "http://www.focus-news.net/news/2019/06/06/2667092/alternativa-za-germaniya-za-makedoniya-v-stranata-ima-golyama-koruptsiya-balkanite-sa-samo-predgradie-na-evropa-hds-prisaedinyavaneto-na-skopie-kam-nato-shte-ima-golyam-prinos-za-sigurnostta-v-evroatlanticheskoto-prostranstvo.html", "text": "Германският парламент проведе обсъждания на закона за ратификация на Протокола за членство на Северна Македония в НАТО. Правителството изрази убеждение, че присъединяването на Скопие към Алианса ще има голям принос за сигурността и стабилността в евроатлантическото пространство, предава македонската редакция на  Радио „Свободна Европа“ . \r\nВ течение на дебата германските депутати свързаха влизането на страната в НАТО с датата за започване на преговори с Европейския съюз. Независимо, че разискванията на доклада на ЕК за Македония трябва да се проведат в друга сесия, все пак част от народните представители имаха забележки, че те се отлагат. \r\nНа ратификацията на Протокола за членство се противопоставиха „Алтернатива за Германия“ и Левицата. Петер Бистрон от „АзГ“ похвали Македония за затварянето на балканския маршрут на бежанците през 2016 година, но заяви, че неговата партия ще гласува против членството в НАТО, защото Скопие „има голям проблем с корупцията“, а „Балканите са само предградие на Европа“. \r\nАлександър Ной от левицата се противопостави на разширяването на Алианса, като цяло и разкритикува „прозападното правителство в Македония, което интерпретира погрешно референдума за промяна на името“. \r\nКристиан Шмит от ХДС похвали ролята на Северна Македония на Балканите, наричайки я „крепост на мира“, която винаги е помагала в най-трудните моменти. Според Шмит стратегическият интерес на Германия е западнобалканските страни да станат част от ЕС и обяви, че преговорите ще започнат \"скоро\". \r\nКолегата на Шмид Питър Бейер приветства споразуменията с Гърция и България, но разкритикува страната за липсата на по-нататъшни усилия в борбата с организираната престъпност, корупцията, реформирането на съдебната система и публичната администрация. \r\nПревод и редакция:", "date": "2019.06.06", "title": "„Алтернатива за Германия“ за Македония: В страната има голяма корупция, Балканите са само предградие на Европа; ХДС: Присъединяването на Скопие към НАТО ще има голям принос за сигурността в евроатлантическото пространство"}
{"url": "http://www.focus-news.net/news/2019/06/06/2667095/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения за движение и ремонтни дейности по пътищата от републиканската пътна мрежа. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатоварено е движението в областния център. Всички светофарни уредби в града са изправни. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване се е образувало на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2019.06.06", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/06/06/2667091/kyustendil-kmetat-petar-paunov-prisastva-na-otkrivaneto-na-kampaniyata-badi-voynik.html", "text": "Кметът на Община Кюстендил Петър Паунов присъства на откриването на кампанията „Бъди войник”, предаде репортер на  Радио „Фокус” – Кюстендил . Кампанията се провежда пред сградата на Общински драматичен театър – Кюстендил. На нея присъства и областният управител Виктор Янев. На събитието бяха представени възможностите за постъпване на военна служба, свободните места, условията и начините за кандидатстване. На пешеходната алея бе представен статичен показ на техника, въоръжение и оборудване на Сухопътните войски. На отделни щандове участваха Сухопътните войски, Военновъздушните сили, Военноморските сили, Националната гвардейска част, служба Военна полиция, Силите за специални операции и Централното военно окръжие.  \r\n„За пореден път показваме Българската армия. Имаме две цели – набиране на войници и показване на армията в светлината, в която хората не са я виждали. Обикновено българската армия се появява когато има бедствия, в последно време, но искаме да покажем представителната част и българският народ да се гордее с нея. Българската армия продължава да представлява фактор на Балканския полуостров, продължава да бъде силна, тя е костелив орех и е в състояние да решава много въпроси”, каза началникът на Щаба на Сухопътните войски бригаден генерал Николай Караиванов. По думите му в момента се осъществяват проекти и в трита вида въоръжени сили относно модернизацията, има ясна визия за това, което трябва да се направи. 2 500 души са необходими за доокомплектоване. Самата кампания преминава при засилен интерес. \r\nВенцеслав ИЛЧЕВ", "date": "2019.06.06", "title": "Кюстендил: Кметът Петър Паунов присъства на откриването на кампанията „Бъди войник”"}
{"url": "http://www.focus-news.net/news/2019/06/06/2667094/pencho-milkov-bsp-diferentsiranata-stavka-na-dds-ne-e-priumitsa-na-bsp-a-praktika-v-mnogo-evropeyski-darzhavi.html", "text": "Диференцираната ставка на ДДС не е приумица на БСП, а практика в много европейски държави. Това каза за предаването „Червена линия“ на Радио „Фокус“ Пенчо Милков, народен представител от ПГ „БСП за България“. Той обясни, че това, което е в България е изключение – ставката да е единна и процентът да е 20%. „Там където има единни ставки те са наполовина на нашата, докато на много места в Европа правителствата използват диференцирания размер на ДДС като косвен данък тъкмо да подпомагат определени сфери в обществения живот. Бедността определено е факт – 2 млн. българи са на прага на бедността, т.е. получават доходи около 351 лева. За да подадеш законопроект, който да иска диференциране и по-нисък ДДС върху храните – това  би довело до по-лесното им закупуване. Ние предлагаме и по отношение на лекарствата ДДС да бъде 9%, което да облекчи доста хора, тъй като предимно възрастните хора с ниски пенсии се налага да дават голяма част от тях за лекарства. Това е пореден наш опит да направим нещо, което съществува в другите страни, и по този начин да помогнем на хората“, коментира Пенчо Милков. В отговор на въпрос за коментарите, които отправиха икономисти по темата и по-конкретно, че това ще налее пари в джоба на производители и търговци, а няма да доведе до намаляване на цените за потребителите, народният представител от ПГ „БСП за България“ обясни, че тези аргументи не са икономически, а аргументи на поставени лица, които са пуснати да говорят, за да обслужат определени тези. „В по-голямата част на Европа ДДС е диференциран и ние сме направили точни изчисления в мотивите на нашия законопроект по отношение на краткосрочното намаляване на приходната част на бюджета, посочили сме с колко очакваме да бъде, но в крайна сметка по-ниското ДДС определено обективно води до изсветляване на икономиката и до по-лесна събираемост, защото е в по-ниски размери. Загубата за бюджета няма да е толкова малка. Такива изчисления ние сме направили и сме ги представили с мотивите си“, коментира още Пенчо Милков. \r\nРосица АНГЕЛОВА", "date": "2019.06.06", "title": "Пенчо Милков, БСП: Диференцираната ставка на ДДС не е приумица на БСП, а практика в много европейски държави"}
{"url": "http://www.focus-news.net/news/2019/06/06/2667097/pazardzhik-natovaren-e-trafikat-po-glaven-pat-1-8-plovdiv-pazardzhik-belovo.html", "text": "Натоварен е трафикът по главен път І-8 Пловдив-Пазарджик-Белово-Костенец-София, предаде репортер на  Радио „Фокус“ – Пазарджик . Пътните настилки на места са мокри от превалелия слаб дъжд. Патрул на „Пътна полиция“ е разположен на Септемврийски ханчета и на изхода на Пазарджик в посока Пловдив. Струпване на автомобили има на изхода на Пазарджик в посока Белово след кръговите кръстовища на моста на река Марица. \r\nВаня НИКОЛОВА", "date": "2019.06.06", "title": "Пазарджик: Натоварен е трафикът по главен път І-8 Пловдив-Пазарджик-Белово"}
{"url": "http://www.focus-news.net/news/2019/06/06/2667101/burgas-medovo-i-aheloy-otbelyazaha-patronniya-si-praznik-spasovden.html", "text": "Днес православната църква отбеляза „Възнесение Господне”, а редом с големия християнски празник, жителите на Медово и Ахелой честват и патронния празник на двете населени места. Това съобщиха от пресцентъра на  Община Поморие . В Ахелой денят започна с тържествена литургия в храма, отслужена лично от Негово Високопреосвещенство Сливенския митрополит Иоаникий. Местният обичай повелява на тази дата да се свиква сбор и да се вари курбан за здраве. Традицията бе стриктно спазена – непосредствено след службите в двете селища на хората беше раздавана осветена агнешка чорба, а на сцената в ахелойския парк започна XIV Регионален тракийски събор „Спасовден”. \r\nКметът на община Поморие Иван Алексиев и кметът на Ахелой Иван Георгиев дадоха официално начало на събора, приветствайки зрители и участници. Откриването бе уважено и от председателя на Общински съвет – Поморие Адам Адамов, заместник-кмета Янчо Илиев и общински съветници. Тазгодишното издание на събора привлече общо 97 групови и индивидуални изпълнители, чиито певчески изяви през целия ден ще бъдат оценявани от почетно жури в състав: проф. д-р Стефан Чапкънов – композитор и диригент; Мара Тенишева – преподавател по музика; Димо Карабелов – фолклорист и краевед и Георги Драганов – народен певец и преподавател. \r\nПаралелно с надпяването, на игрището в ОУ “Христо Ботев” Ахелой се проведе ученически турнир по футбол. Няколко оспорвани срещи излъчиха отборите победители и отличиха най-добрите индивидуални играчи. Медали и подаръци бяха осигурени за всички млади футболисти в надпреварата. \r\nМероприятията в Ахелой продължават, като от 18.00 ч. в парка ще се проведе атрактивен спортен турнир, а от 19.00 ч. местните състави ще изнесат концерт на сцената в градския парк.", "date": "2019.06.06", "title": "Бургас: Медово и Ахелой отбелязаха патронния си празник “Спасовден”"}
{"url": "http://www.focus-news.net/news/2019/06/06/2667099/smolyan-mokri-sa-patnite-nastilki-v-oblastta-dvizhenieto-se-osashtestvyava-normalno.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е облачно, на места превалява дъжд, а пътните настилки са мокри. През деня не са получавани сигнали за инциденти по пътищата в областта. \r\nДо 16.00 часа утре, 7 юни ,остава ограничено движението по път II-86 Средногорци – Рудозем за извършването на взривни работи в участък от 100 м, който е в средата на трасето между двете населени места. Утре сутринта между 6 ч. и 8 ч. преминаването през отсечката ще се регулира със светофарна уредба. Обходният маршрут е по направлението: Средногорци – Смолян (кв. „Устово“ – кв. „Райково“) – Рудозем и обратно. \r\nДвижението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.06", "title": "Смолян: Мокри са пътните настилки в областта, движението се осъществява нормално"}
{"url": "http://www.focus-news.net/news/2019/06/06/2667078/pencho-milkov-bsp-predlozhenieto-na-gerb-za-1-lev-partiyna-subsidiya-bi-dovelo-do-obvarzvane-na-partiite-sas-senchestiya-biznes-i-oligarsite.html", "text": "Освен, че предложението на ГЕРБ за 1 лев партийна субсидия е кризисен пиар, то би довело до обвързване на партиите със сенчестия бизнес и олигарсите. Това каза за предаването „Червена линия“ на Радио „Фокус“ Пенчо Милков, народен представител от ПГ „БСП за България“. Според Милков намаляването на партийната субсидия е опит отново да бъде променен дневния ред, а целта на ГЕРБ – еднополюсен модел. „Това е много голяма промяна от 11 лв на 1 лв. Министерски съвет и премиерът Борисов внесоха предложението днес след 9.00 часа сутринта, след което Бюджетната комисия беше свикана да разгледа това предложение, няколко човека от комисията да формират становището на цялата партия по един законопроект, който е абсолютна форма на кризисен пиар. Тези хора от управляващите непрекъснато, по подобие на един октопод, създават мастилени петна. Дойде доклада на ЕК с потресаващи констатации и за да не си говорим за тях, за истините, за обективното, моментално правят това предложение, което е кризисен пиар. Според мен това би довело до обвързване на партиите със сенчестия бизнес и олигарсите“, коментира Пенчо Милков. Според него с 1 лев държавна субсидия партийна дейност не може да се извършва. Той обясни, че БСП ще има официална позиция за партийната субсидия след заседанието на Националния съвет на партията тази събота. \r\nРосица АНГЕЛОВА", "date": "2019.06.06", "title": "Пенчо Милков, БСП: Предложението на ГЕРБ за 1 лев партийна субсидия би довело до обвързване на партиите със сенчестия бизнес и олигарсите"}
{"url": "http://www.focus-news.net/news/2019/06/06/2667102/kyustendil-s-normalna-intenzivnost-e-trafikat-po-patishtata-v-oblastta-patnite-nastilki-sa-mokri.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнителни ограничения за движението на моторни превозни средства. Движението по aвтомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.06.06", "title": "Кюстендил: С нормална интензивност е трафикът по пътищата в областта, пътните настилки са мокри"}
{"url": "http://www.focus-news.net/news/2019/06/06/2667100/mvr-pozharat-na-gkpp-zlatarevo-e-lokaliziran-propuskaneto-e-preustanoveno-za-sledvashtite-24-chasa.html", "text": "Пожарът на ГКПП „Златарево“ вече е локализиран, няма пострадали. Това съобщиха от пресцентъра на  МВР . Сигналът за пожара е получен след 17.00 часа. На място са изпратени 2 пожарни автомобила със 7 човека личен състав . Огънят е локализиран, установено е, че е тръгнал от ел. табло на първия етаж. Причинени са материални щети. \r\nЗа следващите 24 часа пропускането през пункта е преустановено. Пътуващите за Македония ще бъдат пренасочвани към съседни гранични пунктове, с Република Северна Македония те са ГКПП „Станке Лисичково“ и ГКПП „Гюешево“.", "date": "2019.06.06", "title": "МВР: Пожарът на ГКПП „Златарево“ е локализиран, пропускането е преустановено за следващите 24 часа"}
{"url": "http://www.focus-news.net/news/2019/06/06/2667096/sofiya-vazstanoveno-e-dvizhenieto-po-pat-i-8-dragoman-slivnitsa-mezhdu-km-16-i-km-28.html", "text": "Възстановено е движението по път I-8 Драгоман – Сливница между км 16 и км 28. Това съобщиха от пресцентъра на  Агенция \"Пътна инфраструктура\" .", "date": "2019.06.06", "title": "София: Възстановено е движението по път I-8 Драгоман – Сливница между км 16 и км 28"}
{"url": "http://www.focus-news.net/news/2019/06/06/2667108/d-r-petar-georgiev-pulmolog-ryazkata-promyana-na-vremeto-e-prichina-za-belodrobni-uslozhneniya.html", "text": "Рязката промяна на времето е причина за белодробни усложнения. Това каза за  Радио „Фокус“ – Пирин  д-р Петър Георгиев, пулмолог. По думите му симптомите на настинките се дължат от активиране на вируси, които са в нашето тяло. „Епидемии на вируси в момента няма. Минаха зимните вируси и сега вече предстоят летните. Те са летен грип, но все още е рано за него. Въпреки това има хора, които проявяват симптоми на вирусни заболявания“, коментира д-р Петър Георгиев. Той каза още, че смяната на температурите е причина за настинки. „Причината е горещото време – хората се изпотяват, а след това от студения вятър настиват. По този начин се обострят хроничните заболявания. Това са заболявания като хронично-обструктивна белодробна болест, бронхиестазна болест, хроничен бронхит“, добави д-р Петър Георгиев. Той заяви, че по-специални предпоставки за пневмонии няма. „Пневмонията се явява при определени ситуации“, допълни д-р Петър Георгиев. \r\nСпециалистът коментира също, че стоенето на течение може да предизвика бронхити и пневмонии. Той заяви, че хората с белодробни заболявания трябва да бъдат предпазливи от настинки. „На астматиците в този сезон влияят най-много полените. Бронхиалната активност на хората с белодробни заболявания е променена и всяка промяна на времето рефлектира върху тази проводимост“, коментира д-р Петър Георгиев. Той добави, че по този начин може да се получи бронхиален спазъм и задух. По думите на специалиста стоенето на течение крие редица рискове. „Едно време, а и сега бабите имат страх да стоят на течение. Мои учители и колеги са на друго мнение, но аз съм на мнението на бабите“, каза още д-р Георгиев. Той допълни, че течението може да причини много неприятности. „При течение по-бързо се изпарява потта и съответно изстива тялото дори и да не е потно. Това може да бъде причина за настинки и белодробни заболявания. Може дори да предизвика и пневмония, не е случаен и израза „Потен – вода да не пие“. Тези изрази са верни, а течението може да бъде причина и за неврити“, посочи пулмологът. Д-р Георгиев уточни, че от течението се наблюдава  и обостряне на радикопатиите, които от своя страна водят до сериозни проблеми. \r\nДенис НИКИФОРОВ", "date": "2019.06.06", "title": "Д-р Петър Георгиев, пулмолог: Рязката промяна на времето е причина за белодробни усложнения"}
{"url": "http://www.focus-news.net/news/2019/06/06/2667104/veliko-tarnovo-v-svishtov-zapochva-tretiraneto-sreshtu-komari-i-karlezhi-vednaga-shtom-meteorologichnite-usloviya-pozvolyat.html", "text": "Веднага щом метеорологичните условия позволят, в Свищов ще стартира авиационно третиране срещу комари и наземна обработка на тревните площи на обществените места, паркове и детски градини срещу кърлежи, и бълхи. Това съобщиха от пресцентъра на  Общината . Авиационното третиране срещу комари ще бъде извършено на територията на Свищов и селата Вардим, Ореш и Царевец, а пчеларите ще бъдат уведомени своевременно за точните дати и графика на третиране. Обилните валежи и неблагоприятните климатични условия възпрепятстваха третирането до момента, но при първа възможност то ще бъде извършено в периода 15 – 25 юни 2019 г. \r\nОт местната администрация апелират гражданите да се съобразяват с указателните табели на наземно третираните площи и спазват посочения на тях карентен срок.", "date": "2019.06.06", "title": "Велико Търново: В Свищов започва третирането срещу комари и кърлежи веднага щом метеорологичните условия позволят"}
{"url": "http://www.focus-news.net/news/2019/06/06/2667106/sport-17-godishna-ruskinya-izhvarli-halep-ot-rolan-garos.html", "text": "17-годишната Аманда Анисимова елиминира шампионката от 2018 година Симона Халеп с 6:3, 6:4, поднасяйки поредна изненада в женския турнир на “Ролан Гарос”. За американката с руски произход това е първо класиране на полуфинал в турнир от “Големия шлем”. Тя стана първата тенисистка родена след 2 000-ата година, която стига изобщо до четвъртфинал в “Шлема”, а сега е най-младата полуфиналистка в Париж след Никол Вайдишова през 2006-а.   \r\nАнисимова бе 51-ва в ранглистата при жените, като от следващата седмица ще пробие поне до 25-а позиция, а по пътя си към полуфиналите, освен Халеп, отстрани още Арина Сабаленка (номер 11 в схемата).", "date": "2019.06.06", "title": "Спорт: 17-годишна рускиня изхвърли Халеп от \"Ролан Гарос\""}
{"url": "http://www.focus-news.net/news/2019/06/06/2667107/darzhavniyat-glava-rumen-radev-prizova-na-sreshta-s-prezidenta-vladimir-putin-za-poveche-gavkavost-pri-dogovorite-za-dostavka-na-energiyni-resursi-ot-rusiya-i-za-namalyavane-na-tsenite.html", "text": "България и Русия имат стратегическо партньорство в енергетиката и следва да възприемат много по-гъвкав подход и механизми по отношение на договорите за дългосрочни доставки на енергийни ресурси, тяхната актуализация и за намаляване на цените. За това призова днес държавният глава Румен Радев на срещата си с президента на Руската федерация Владимир Путин в Санкт Петербург, съобщиха от  прессекретариата на държавния глава . \"Възможностите за покупки на ограничени количества природен газ от други доставчици, но на много конкурентни цени, ще оказват в бъдеще все по-голямо влияние върху пазара на енергийни ресурси у нас и в региона\", посочи Румен Радев.  \r\nБългарският държавен глава е на посещение в Русия за участие в престижния Петербургски международен икономически форум, в който свои представители имат десетки държави и стотици компании от цял свят. В първия ден от визитата си Румен Радев проведе среща и със своя колега Владимир Путин, на която бяха обсъдени редица теми от двустранните отношения в областта на енергетиката, икономическия обмен, отбраната, както и в сферата на образованието, науката и културата. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване.  \r\n„Отношенията между Русия и България постепенно се възстановяват. Започваме  да използваме резервите за активизиране на двустранните ни отношения в почти всички области. Пример за това е ръстът на стокообмена, който през първото тримесечие на 2019 г. се е увеличил с 2,8 на сто“, заяви в началото на разговорите президентът Владимир Путин. Българският държавен глава открои вековните исторически, културни и духовни връзки между България и Русия, които предполагат много по-активно двустранно сътрудничество в икономиката, енергетиката и културата.  \r\nРумен Радев посочи по време на срещата, че промените по отношение на цените, доставчиците и възможностите за диверсификация създават нова ситуация на газовата карта на Европа и вече са довели до много по-ниски цени на природния газ  за редица държави в Западна Европа. Държавният глава припомни и че през миналата седмица беше сключен договор, с който на България бяха предоставени 300 млн. куб. метра газ през терминала за втечнен газ в Гърция. Това е 10% от годишното потребление на природен газ в страната ни и по думите на държавния глава постигнатата цена е „конкурентна и по-изгодна от цената на тръбния газ, който получаваме от Русия“.  \r\n„Има голям спад на цената на природния газ на борсите в Западна Европа и е време българското правителство да бъде не толкова срамежливо и по-активно и да подходи към преговори за цената на руския природен газ в България“, заяви след края на срещата президентът Радев в отговор на журналистически въпрос. Държавният глава посочи, че не иззема по никакъв начин функциите на правителството, което следва да проведе тези преговори. „Очаквам обаче правителството да се мобилизира и да търси решения за снижаване на цената на природния газ в България, защото от това зависи цената на отоплението и електроенергията на домакинствата, на стоките от първа необходимост и конкурентоспособността на българския бизнес“, заяви Румен Радев.  \r\nВ отговор на въпрос за започналата процедура за привличане на стратегически инвеститор за изграждането на АЕЦ „Белене“ президентът припомни, че решението на българския парламент и правителството е този проект да се изпълни без държавни гаранции. България не може да поеме към момента финансовия риск за изграждането на втората атомна електроцентрала у нас и оттук-нататък е въпрос за привличане на стратегически инвеститори, които сами или в кооперация да участват за реализацията на този проект. Руската страна има желание да участва като държава, която предоставя технологията и осигурява нейната безопасност, но очаква и държавни гаранции по отношение на този крупен проект, добави още президентът.   \r\nРусия има готовност да продължи да съдейства и за поддръжката на военната техника на въоръжение в Българската армия, заяви още Румен Радев. „Модернизацията и цялостното превъоръжаване с нова военна техника отнема много години и отнема много ресурси, така че ние по най-добрия начин трябва да поддържаме това, което имаме в момента“, посочи още президентът. По време на срещата от руска страна бе поставен и въпросът за постигане на споразумение за използваните руски лицензи от българската отбранителна промишленост.  \r\nУтре държавният глава ще направи изказване в президентския панел на Международния икономически форум в Санкт Петербург, посветен на изпълнението на целите за устойчиво развитие на Организацията на обединените нации до 2030 година. Румен Радев ще проведе двустранни срещи с генералния секретар на ООН Антониу Гутериш и с министър-председателя на Армения Никол Пашинян.", "date": "2019.06.06", "title": "Държавният глава Румен Радев призова на среща с президента Владимир Путин за повече гъвкавост при договорите за доставка на енергийни ресурси от Русия и за намаляване на цените"}
{"url": "http://www.focus-news.net/news/2019/06/06/2667103/mtsp-rabotodateli-shte-mogat-da-poluchat-do-10-000-leva-za-da-prisposobyat-rabotno-myasto-za-chovek-s-uvrezhdane.html", "text": "Работодателите могат да получат до 10 000 лв., за да приспособят едно работно място за човек с трайни увреждания в трудоспособна възраст. Същата сума може да бъде отпусната и за оборудване на всяко ново работно място съобразно заболяването на работника. Тези стимули са заложени в Националната програма за заетост на хората с увреждания, която беше одобрена днес от Националния съвет за хората с увреждания. Това съобщиха от пресцентъра на  Министерството на труда и социалната политика . По нея с до 10 000 лв. ще се финансират и проекти за осигуряване на достъп до съществуващи или разкривани нови работни места за хора с трайни увреждания в трудоспособна възраст. Кандидатите ще подават предложенията си до Агенцията за хора с увреждания. Получилите финансиране трябва да запазят заетостта на наетите хора за не по-малко от 36 месеца след сключването на договор за предоставяне на средствата. По програмата ще се отпуска и ресурс за квалификация и преквалификация, както и за обучение за професионално и служебно развитие на хора с увреждания. За тази цел работодателите ще могат да получат до 200 лв. за един работник. На днешното си заседание Националният съвет за хората с увреждания разгледа още няколко проекта на нормативни актове, чиято цел е насърчаването на заетостта на хората с увреждания. Сред тях са Методика за финансиране на проекти за започване и развитие на самостоятелна стопанска дейност на хората с увреждания, Методика за финансиране на целеви проекти на специализирани предприятия и кооперации на хората с увреждания, Методика за финансиране на проекти за рехабилитация и интеграция на хората с увреждания и Методика за финансиране на проекти за изграждане на достъпна архитектурна среда за хората с увреждания на културни, исторически, спортни обекти. Одобрени бяха и проекта на Правилник за дейността и организацията на работа на Националния съвет за хората с увреждания, както и проект на Наредба за реда за осъществяване на контрол върху изразходването на средствата от възстановени осигурителни вноски на работодатели.", "date": "2019.06.06", "title": "МТСП: Работодатели ще могат да получат до 10 000 лева, за да приспособят работно място за човек с увреждане"}
{"url": "http://www.focus-news.net/news/2019/06/06/2667109/burgas-vavezhda-se-vremenna-organizatsiya-na-dvizhenieto-pri-bul-stefan-stambolov-bul-prof-yakim-yakimov-i-ul-transportna.html", "text": "Във връзка с преасфалтиране на кръгово кръстовище при бул. „Стефан Стамболов“, бул. „Проф. Яким Якимов“ и ул. „Транспортна“ в Бургас, се въвежда временна организация на движението от 05.00 ч. на 8 юни 2019 г. (събота) до 17.00 ч. на 9 юни 2019 г. (неделя). Това съобщиха от пресцентъра на  Общината . Преминаването през кръстовището ще е ограничено, за което е препоръчително да се използват обходни маршрути. Строителните работи на обекта вече започнаха, като днес и утре се премахва (фрезова) старият асфалт.", "date": "2019.06.06", "title": "Бургас: Въвежда се временна организация на движението при бул. „Стефан Стамболов“, бул. „Проф. Яким Якимов“ и ул. „Транспортна“"}
{"url": "http://www.focus-news.net/news/2019/06/06/2667105/burgas-kmetat-dimitar-nikolov-se-sreshtna-s-prezidenta-na-svetovnata-dentalna-federatsiya-d-r-katrin-kel.html", "text": "Кметът на Община Бургас Димитър Николов се срещна днес с президента на Световната дентална федерация д-р Катрин Кел, изпълнителния директор на Световната дентална федерация Енцо Бондиони и с председателя на Българския зъболекарски съюз д-р Николай Шарков. Това съобщиха от пресцентъра на  Общината . \r\nПоводът за визитата на гостите е предстоящият 19-ти Национален конгрес, организиран от Българския зъболекарски съюз, който е част от програмата за Продължаващо медицинско обучение на Световната дентална федерация. \r\nКметът Николов запозна присъстващите с перспективите за развитие на денталната медицина в Бургас и най-новото учебно заведение в сферата на здравеопазването в града – Медицинският факултет, който наесен приема първите си студенти. Градоначалникът сподели идеята за организиране на изложба на бронзови медицински инструменти, сред които и дентални, използвани в античността и открити при разкопки на тракийски и римски селища в района, както и в потъналите кораби в Черно море, изследвани при подводната научна експедиция Black Sea MAP. \r\nД-р Катрин Кел сподели пред кметът Димитър Николов и заместникът Лорис Мануелян, че е впечатлена от Бургас, морето и колко много млади хора с красиви усмивки има в града. Тя разказа, че Световната дентална федерация е сред най-старите организации в медицината и сферата на здравеопазването. Д-р Кел допълни още, че след Научния конгрес на Българския зъболекарски съюз, предстои още един конгрес по дентална медицина в Сан Франциско в началото на септември, организиран съвместно с Американската дентална асоциация, на която България ще бъде представена от д-р Николай Шарков.", "date": "2019.06.06", "title": "Бургас: Кметът Димитър Николов се срещна с президента на Световната дентална федерация д-р Катрин Кел"}
{"url": "http://www.focus-news.net/news/2019/06/06/2667098/london-razlichni-otnosheniya-s-rusiya-sa-vazmozhni-samo-ako-promeni-povedenieto-si.html", "text": "Великобритания обяви в четвъртък, че пренастройването на връзките с Русия зависи от промяната в поведението на Москва, часове след като руският президент Владимир Путин заяви, че е време да се \"обърне страницата\" на трудните отношения, предава  AFP . \r\n„Можем да имаме различни отношения с Русия само, ако тя промени поведението си“, заяви говорител на премиера Тереза Мей, като отбеляза, че предполагаемото отравяне на двойния агент Сергей Скрипал във Великобритания, за което Лондон вини Москва, е било „ужасяващ акт“. \r\n„Бяхме ясни, че моделът на агресия и дестабилизиращо поведение на Русия подкопават претенциите й да бъде отговорен международен партньор\", добавиха от Даунинг стрийт. \r\n„Ще продължим да работим с Русия по въпросите на международната сигурност, тъй като това е национален интерес на Обединеното кралство“. \r\nПревод и редакция:", "date": "2019.06.06", "title": "Лондон: Различни отношения с Русия са възможни само ако промени поведението си"}
{"url": "http://www.focus-news.net/news/2019/06/06/2667111/sofiya-dvizhenieto-v-rayona-na-48-49-km-na-avtomagistrala-trakiya-v-posoka-plovdiv-e-napalno-vazstanoveno.html", "text": "Движението в района на 48-49 км на автомагистрала \"Тракия\" в посока Пловдив е напълно възстановено. Това съобщиха от пресцентъра на  ОДМВР - София . В посока София пътното платно все още се обработва след инцидента с катастрофиралия ТИР. Водачите да имат предвид, че в района вали силен дъжд, поради което да се движат със съобразена скорост.", "date": "2019.06.06", "title": "София: Движението в района на 48-49 км на автомагистрала \"Тракия\" в посока Пловдив е напълно възстановено"}
{"url": "http://www.focus-news.net/news/2019/06/06/2667113/beliyat-dom-meksiko-ne-pravi-dostatachno-varvi-po-patya-kam-nakazatelnite-mita.html", "text": "Белият Дом обяви в четвъртък, че досегашните предложения на Мексико да се справи с мигрантския поток от Централна Америка „просто не са достатъчни“, което прави все по-вероятно налагането на наказателни мита следващата седмица, предава  AFP . \r\n„Изглежда, че се движим по пътя към митата“, заяви ръководителя на департамента за комуникации на Белия Дом Мерцедес Шлап по „Фокс нюз“, докато външният министър на Мексико Марсело Ебрард е във Вашингтон, където води преговори по темата. \r\n„Франс прес“ припомня, че президентът на САЩ Доналд Тръмп съобщи миналата седмица, че ако Мексико не спре мигрантския поток, Вашингтон ще наложи мита върху целия внос от южната си съседка, като те ще започнат от 5% и ще се увеличават ежемесечно до 25%. \r\nПревод и редакция:", "date": "2019.06.06", "title": "Белият Дом: Мексико не прави достатъчно, върви по пътя към наказателните мита"}
{"url": "http://www.focus-news.net/news/2019/06/06/2667115/obshtina-svishtov-povdigat-se-i-se-pochistvat-dazhdopriemnite-shahti-v-kv-rila.html", "text": "Повдигат се и се почистват дъждоприемните шахти в кв. „Рила“ в Свищов. Това съобщиха за  Радио „Фокус“ – Велико Търново  от пресцентъра на Общината. Дейността се извършва във връзка с комплексно изпълняваните дейности по подмяна на водопровод и полагане на нова асфалтова настилка. \r\nОт Общината съобщават, че вече са асфалтирани улица „Георги Матев“, от пресечката с ул. „Нове“ до пресечката с ул. „Мир“ и улица „Веслец“ в града. Реконструкцията на кв. „Рила“ започва още на 1-ви февруари. Парите, които са вложени в ремонтите са отпуснати по линия на Предприятието за управление на дейностите по опазване на околната среда (ПУДООС) (близо 1.5 млн. лв.) и чрез постановления на Министерски съвет (1.3 млн. лв.). По проекта трябваше да се подмени ВиК мрежата на всичките над 45 улици. След това отсечките да бъдат изцяло преасфалтирани със средства в размер на 1.8 млн. лв., осигурени от общински заем, изтеглен през 2018 година за основен ремонт на част от уличната мрежа в града. \r\nНадежда КРЪСТЕВА", "date": "2019.06.06", "title": "Община Свищов: Повдигат се и се почистват дъждоприемните шахти в кв. „Рила“"}
{"url": "http://www.focus-news.net/news/2019/06/06/2667116/nimh-utre-na-mnogo-mesta-shte-prevali-i-pregarmi-maksimalnite-temperaturi-shte-sa-25-i-30.html", "text": "През нощта ще бъде предимно ясно, а утре сутринта – предимно слънчево. Около и след обяд ще се развива купеста и купесто-дъждовна облачност и на много места ще превали, в отделни райони и ще прегърми. След пладне в Дунавската равнина ще духа до умерен западен вятър. Максималните температури ще са между 25° и 30°. Атмосферното налягане ще се повиши още и ще е по-високо от средното за месеца.  Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) .  \r\nПо Черноморието ще е предимно слънчево, след обяд ще има временни увеличения на облачността и на много места ще превали краткотрайно. Максималните температури ще са между 25° и 28°. Вълнението на морето ще е 1 - 2 бала. Температурата на морската вода е 18° - 21°. \r\nПреди обяд в планините ще бъде предимно слънчево. След пладне ще се развива купеста и купесто-дъждовна облачност и на места ще превали и прегърми. Ще духа умерен до силен вятър от запад-северозапад. \r\nМаксималната температура на височина 1200 метра ще е около 21°, на 2000 метра - около 15°. \r\nВ събота ще преобладава слънчево време. Превалявания, предимно краткотрайни и слаби, ще има главно в следобедните часове в североизточните райони и планините. Ще се затопли още и максималните температури в по-голямата част от страната ще са между 27° и 32°. В неделя и в началото на следващата седмица вятърът ще бъде от север-североизток, предимно слаб. Отново на много места из цялата страна ще има превалявания, придружени с гръмотевици и временно усилване вятъра, възможни са и градушки. Повишава се вероятността за временно интензивни явления. На места в Централна България отново ще има значителни количества дъжд. Температурите слабо ще се понижат.", "date": "2019.06.06", "title": "НИМХ: Утре на много места ще превали и прегърми, максималните температури ще са 25° и 30°"}
{"url": "http://www.focus-news.net/news/2019/06/06/2667114/veliko-tarnovo-s-bogata-praznichna-programa-nch-nadezhda-1869-shte-otbelezhi-150-godishnina-ot-sazdavaneto-si-na-7-yuni.html", "text": "С богата празнична програма Народно читалище (НЧ) „Надежда-1869“ ще отбележи 150-годишнина от създаването си на 7 юни, съобщиха от пресцентъра на  Общината . Честванията започват в 11.00 часа с отслужване на празничен водосвет във фоайето на читалището. ОТ 11.15 часа в читалищния салон ще бъде представен филм, посветен на 150 години от основаването на читалище ,,Надежда-1869″ на режисьора Станимир Трифонов. В 12.00 часа ще бъде открита изложба на Клуб по битова култура ,,Вълшебната нишка изплита Надежда“, а час по-късно експозицията,,Книжовни съкровища“, съвместно с РБ ,,П. Р. Славейков“ и други читалища от региона, притежаващи старопечатен фонд. От 13.30 часа ще бъде открита национална конференция на тема ,,Читалището 19-21 век-Аспекти за неговото бъдеще в съвременното медиократично общество“; Тържественият концерт ,,Надежда и приятели“, посветен на 150 години от основаването на читалището, ще се състои от 18.00 в театралния салон.", "date": "2019.06.06", "title": "Велико Търново: С богата празнична програма НЧ „Надежда-1869“ ще отбележи 150-годишнина от създаването си на 7 юни"}
{"url": "http://www.focus-news.net/news/2019/06/06/2667112/yana-yanakieva-obshtina-blagoevgrad-obshtinata-e-podgotvila-mnogo-muzika-za-vsichki-melomani-i-lyubiteli-na-muzikata-prez-mesets-yuni.html", "text": "Община Благоевград е подготвила много музика за всички меломани и любители на музиката през месец юни. Това каза за  Радио „Фокус“-Пирин  Яна Янакиева от отдел „Култура“ към Общината. Тя посочи, че след Jumaya Stage Festival през идния уикенд, следващата седмица в областния център ще се проведат два концерта с изпълнителите на БГ Радио в два последователни дни – 14 и 15 юни. „Първата вечер ще бъде „Вечер на ветераните“, в която ще има естрада и по-запомнящи се хитове. Втората вечер ще бъде за по-младите любители на музиката. Очакват ви много изненади, затова заповядайте на 14 и 15 юни в парк „Македония“. Всички наградени на церемонията в Пловдив на 22 май ще дойдат при нас да изпеят своите хитове и песни“, уточни Янакиева.  \r\nТя коментира, че интересното е, че през деня на същата сцена, на която вечер ще излизат изпълнителите от БГ Радио, ще се организира детски музикален фестивал Blagoevgrad BG Voice, като всъщното това ще бъде първото му издание. „То е за вокална и вокално-инструментална рок, поп и джаз музика. Организираме го съвместно с Рок училище „Престо“, както и Вокална група „Фа Диез“ и Центъра за личностно и творческо развитие на децата на Благоевград. Вече е изпратена покана до всички участници от цяла България“, допълни Яна Янакиева. По думите й дългоочакваното от всички събитие през месец юни е на 21 и 22 юни – Франкофоли, когато отново в парк „Македония“ ще можем да чуем LP, Дан Балан, българската група Котарашки, Caravan Palace, Kendji Girac, Morandi. Янакиева подчерта, че за всички събития входът е свободен. \r\nНатали СТЕФАНОВА", "date": "2019.06.06", "title": "Яна Янакиева, Община Благоевград: Общината е подготвила много музика за всички меломани и любители на музиката през месец юни"}
{"url": "http://www.focus-news.net/news/2019/06/06/2667118/kyustendil-inspektsiyata-po-truda-izvarshva-proverka-otnosno-tragichniya-intsident-sas-zaginal-darvosekach-v-treklyano.html", "text": "Инспекцията по труда в Кюстендил извършва проверка относно трагичния инцидент със загинал дървосекач в Трекляно. Това съобщи за  Радио „Фокус” – Кюстендил  Валентин Златински, директор на „Инспекция по труда” – Кюстендил. По думите му сигналът в инспекцията е подаден от страна на полицейските служители, около 16.20 часа на 5 юни. „Веднага нашият екип отиде на място, заедно с разследващ полицай. Снети са обяснения от свидетели. Става въпрос за паднало дърво, което е затиснало фатално дървосекача”, каза Валентин Златински. Трудовите инспектори са изискали документи от страна на фирмата, в която е работил загиналият мъж. Документите касаят наличие на трудови взаимоотношения и мерките за безопасност. Работата по случая продължава. \r\nВенцеслав ИЛЧЕВ", "date": "2019.06.06", "title": "Кюстендил: Инспекцията по труда извършва проверка относно трагичния инцидент със загинал дървосекач в Трекляно"}
{"url": "http://www.focus-news.net/news/2019/06/06/2667119/plovdiv-zabranyava-se-pluvaneto-v-neohranyaemi-vodni-baseyni-na-teritoriyata-obshtina-asenovgrad.html", "text": "На основание Наредба за водоспасителната дейност и безопасност на водните площи се забранява къпането и плуването в неохраняеми водоеми на територията на община Асеновград. Това съобщиха за  Радио „Фокус“ – Пловдив  от общината. Съгласно заповед на кмета д-р Емил Караиванов, кметовете на селата и кметските наместници, наемателите и концесионерите на язовири са задължени да поставят предупредителни и забранителни табели на опасните за плуване и къпане места. Комисия в състав от представители на БЧК, Районно управление „Полиция”- Асеновград, Районна служба по пожарна безопасност и защита на населението, МБАЛ- Асеновград и Община Асеновград трябва да проведе контролна и разяснителна дейност по профилактиката на водния травматизъм. \r\nКъпането и плуването може да се извършва само в охраняеми водоеми, обезопасени и оборудвани в съответствие с изискванията на Наредбата за водоспасителната дейност и безопасност. При аварийни ситуации или при необходимост трябва да се търси помощ от Водноспасителна служба към Областен съвет на БЧК- Пловдив на тел 032/627163, съобщиха още от общината.", "date": "2019.06.06", "title": "Пловдив: Забранява се плуването в неохраняеми водни басейни на територията община Асеновград"}
{"url": "http://www.focus-news.net/news/2019/06/06/2667120/rossiyskaya-gazeta-liderite-na-balgariya-i-rusiya-obsadiha-energetikata.html", "text": "В рамките на Петербургския международен икономически форум, президентът на Русия проведе отделна среща с българския лидер Румен Радев в Константиновския дворец. Те са говорили, освен за другото, за новите възможности за доставка на руски газ в Централна Европа, пише официалният печатен орган на Правителството на Руската Федерация  „Российская газета“ . \r\n„Отношенията между Русия и България постепенно се възстановяват. За това говори и малкият, но все пак устойчив ръст на стокооборота: за първото тримесечие на тази година се отбелязва позитивна динамика с ръст от 2,8%“, отбеляза руският президент. \r\n„Като цяло, разбира се, в абсолютни цифри бихме могли да постигнем много повече, но, това, което радва е, че сега се активизираха отношенията на ниво правителства, парламенти, начала, всъщност, отново работи и междуправителствената комисия“, констатира Путин. \r\n„Всичко това дава основание да вярваме, че използваме възможности, които досега не сме използвали, за да засилим нашите отношения в почти всички области“, каза руският лидер. \r\nИзразявайки благодарността си за поканата, Радев отбеляза , че втората среща за толкова кратък период е ясен сигнал за нова динамика в двустранните отношения, основана на дълбоки исторически, културни и духовни връзки. „Това е сигнал, че и двете страни биха искали да развият тези отношения интензивно, конструктивно на взаимно изгодна основа“, смята той. \r\nБългарският президент отбеляза и изключително добрите отношения на ниво правителства и парламенти. България е част от ЕС и НАТО, но това не изключва развитието на интензивни отношения с Русия, подчерта той. Радев е убеден: конструктивният диалог и конструктивното сътрудничество са ключът към една мирна и просперираща Европа. \r\n„Имаме изключително добри отношения с богати традиции в областта на науката, културата, образованието, туризма“, каза българският лидер. „Ние сме стратегически партньори в енергийния сектор: имаме потенциала да задълбочим това сътрудничество“, добави той. „Придобихме два руски реактора, което означава, че има място за Русия в изграждането на бъдеща атомна електроцентрала, независимо кой ще спечели търга за стратегически инвеститор“, обеща Радев. \r\n„В областта на доставките и транзита на газ имаме и дългогодишно партньорство“, заяви българският президент и добави, че България продължава да модернизира и разширява газопреносната система с планове за създаване на разпределителен център и газова борса. „Това дава нови, допълнителни възможности за доставките на руски газ за България, в нова посока, към Централна Европа. В същото време се развиват интензивни процеси в развитието на газовия пазар, газовата карта на Европа“, заяви той. \r\nПревод и редакция:", "date": "2019.06.06", "title": "„Российская Газета“: Лидерите на България и Русия обсъдиха енергетиката"}
{"url": "http://www.focus-news.net/news/2019/06/06/2667123/veliko-tarnovo-36-proekta-se-realizirat-po-programa-mestni-initsiativi-na-obshtinata-tova-lyato.html", "text": "36 проекта сe реализират по Програма „Местни инициативи“ на Община Велико Търново това лято. Това каза за  Радио „Фокус“ – Велико Търново  Благовеста Факирова, председател на Сдружението на кметовете и кметските наместници в община Велико Търново „Янтра 2001“. Тя посочи, че тази година проектите на всички 36 населени места на територията на Общината са одобрени. 30 от тях са насочени към изграждане и рехабилитация на улици, а шест за други дейности. В село Хотница ще се извърши подмяна на дограмата на читалището. В село Русаля също ще ремонтират читалищната сграда, а в село Никюп ще облагородяват стадиона. В Ново село пък със спечелените средства оформят растителността със специална малогабаритна машина.  \r\nБлаговеста Факирова посочи, че ремонтите по места вече са стартирали. Те трябва да приключат до края на месец септември. Тази година отпуснатата сума е в размер на 450 000 лева. Програмата„Местни инициативи“  на Община Велико Търново стартира през 2012 година с бюджет от 160 000 лева, като годишната финансова рамка постоянно нараства. През 2015 година тя бе 300 000 лева, а през 2016 година – 400 000 лева. През 2017 и 2018 година също бяха отпуснати 450 000 лева. „Местни инициативи“ е програма на местните общности. Общината няма за цел да наложи на някое населено място да кандидатства с проект за разрешаване на точно определен проблем. Предложенията и проектите идват от местната общност – от читалищните настоятелства, от инициативните групи, от сдруженията и те изработват проект, съобразявайки се с необходимостите и приоритетите на жителите в съответните населени места. \r\nНадежда КРЪСТЕВА", "date": "2019.06.06", "title": "Велико Търново: 36 проекта сe реализират по Програма „Местни инициативи“ на Общината това лято"}
{"url": "http://www.focus-news.net/news/2019/06/06/2667125/sliven-priemen-den-na-kmeta-stefan-radev-i-zamestnitsite-mu-se-provede-na-6-yuni.html", "text": "Редовният приемен ден на общинското ръководство се проведе на 6 юни. Това съобщиха от пресцентъра на  Община Сливен . Граждани поставяха въпроси от различен характер пред кмета Стефан Радев. Част от тях бяха свързани с възникнали междусъседски спорове, конфликти на работното място и имотни казуси. \r\nЗаместник-кметът Румен Иванов беше запознат с проблеми, свързани със съседни имоти, въпроси от благоустрояването, лични въпроси и с икономическа насоченост. \r\nПедагози от училища от малките населени места се срещнаха със заместник-кмета Стоян Марков. Те обсъдиха въпроси, свързани с проект, финансиран по европейски програми. \r\nГраждани запознаха секретаря на Общината Валя Радева с проблем, свързан с настаняването в жилище. \r\nПриемният ден на кмета, заместник-кметовете и секретаря на общината е всеки първи четвъртък от месеца. Записването става три дни преди това – в понеделник от 08.30 часа в Центъра за административно обслужване на гражданите – източен вход на Общината. Жалби и сигнали се приемат и по електронна поща.", "date": "2019.06.06", "title": "Сливен: Приемен ден на кмета Стефан Радев и заместниците му се проведе на 6 юни"}
{"url": "http://www.focus-news.net/news/2019/06/06/2667127/yambol-izgrazhdat-se-novi-parkingi-v-grada.html", "text": "С разширяване на паркинга около бл. 80 на ул. „Крали Марко“ и в района на блокове № 2, 3 и 41 в к-с „Златен рог“ в Ямбол продължават мерките по благоустрояване на града. Това съобщиха от пресцентъра на  Общинска администрация - Ямбол . Зоните, в които се извършват дейностите, се ползват от стотици граждани, което налага създаването на по-добра среда на междублоковите пространства и максимално ефективното им използване. \r\nДейностите включват цялостно преоформяне на терените и изграждане на значително повече места за паркиране. От южната и западната страна на бл. 2 в к-с „Златен рог“ се обособяват 60 паркоместа с обща площ от 1 342 кв. метра. Южно от 3-ти блок се оформят нови 28 места, а югоизточно от бл. 41 – още 12 нови паркоместа. \r\nОколо жилищния блок на ул. „Крали Марко“ № 80 новите места за паркиране са общо 73. В допълнение, от северната страна на сградата се обособява зона за отдих с беседка и пейки, както и площадка с фитнес уреди. \r\nПродължават мерките и по осигуряване на пътна безопасност в града. Нови преградни пана са поставени по почти цялото протежение на една от най-натоварените улици - „Ген. Владимир Заимов“. Парапетите покриват участък от 400 мета от  кръстовището при ОУ „Христо Смирненски“ до пресечката с ул. „Страхил“.  Целта е да се възпрепятстват нерегламентирани пресичания от пешеходци през оживеното пътно платно. Поставянето на преградните пана е в продължение на постъпателните действия по обновяване на пътните артерии и осигуряване на", "date": "2019.06.06", "title": "Ямбол: Изграждат се нови паркинги в града"}
{"url": "http://www.focus-news.net/news/2019/06/06/2667110/vanshniyat-ministar-na-gartsiya-nie-sme-most-mezhdu-es-i-rusiya.html", "text": "Гърция иска да подобри отношенията между Европейския съюз и Русия, заяви министърът на външните работи на страната в четвъртък, като добави, че Москва е ключова за стабилността в региона, предава електронното издание на вестник  Kathimerini . \r\n„Опитваме се да играем ролята на мост между ЕС и Руската Федерация“, заяви Катругалос след срещата с руския си колега Сергей Лавров в Санкт Петербург, където участва в Международни икономически форум. \r\n„В края на краищата, всяка регионална система за сигурност в Европа, която не включва Русия, не може да има перспективи за успех и стабилност“, добави първият дипломат на Атина. \r\nПо неговите думи, двамата министри са обсъдили двустранни и регионални въпроси, както и руските инвестиции в Гърция. \r\n„Имаше големи инвестиции, стотици милиони, от руските бизнеси, особено в сектора на туризма и хотелиерството“, обясни Катругалос, като припомни, че Гърция е първата страна, подписала меморандум за сътрудничество с оглавявания от Русия Евразийски икономически съюз. \r\nПревод и редакция:", "date": "2019.06.06", "title": "Външният министър на Гърция: Ние сме мост между ЕС и Русия"}
{"url": "http://www.focus-news.net/news/2019/06/06/2667117/vladimir-putin-voenna-interventsiya-na-sasht-vav-venetsuela-shte-e-katastrofa.html", "text": "Президентът на Русия Владимир Путин предупреди в четвъртък, че евентуална военна интервенция на САЩ във Венецуела ще се превърне в катастрофа и дори заяви, че съюзниците на Вашингтон не биха подкрепили такива действия, предава  Reuters . \r\nГоворейки на икономически форум в Санкт Петербург, Путин каза още, че руските технически специалисти са останали във Венецуела, за да обслужват руската военна техника, като  това е тяхно задължение по договор. \r\nТой обаче заяви, че Москва не създава никакви специални военни бази във Венецуела, която е близък руски съюзник. \r\nПревод и редакция:", "date": "2019.06.06", "title": "Владимир Путин: Военна интервенция на САЩ във Венецуела ще е катастрофа"}
{"url": "http://www.focus-news.net/news/2019/06/06/2667128/plovdiv-spryaha-prinuditelnoto-sabaryane-na-sgrada-na-ul-gladston-koyato-e-arhitekturno-stroitelen-pametnik-ot-ansamblovo-znachenie.html", "text": "Спряха принудително събарянето на сграда на ул. „Гладстон“, която е архитектурно-строителен паметник от ансамблово значение. Това съобщиха за  Радио „Фокус“- Пловдив  от пресцентъра на общината. Във връзка с подаден сигнал от граждани комисия от служители на район „Централен“ и Пловдивския общински инспекторат са направили проверка и оглед на място.“Съгласно издаденото разрешение за строеж собствениците са били задължени да запазят фасадата на сградата. Нещо, с което те не са се съобразили, затова издаваме заповед за спиране на всякакъв вид строителна дейност на обекта“, обясни кметът на „Централен“ Георги Стаменов. Той посочи, че е уведомил и Министерството на културата и на място се очаква да пристигне арх. Слави Славов от НИНКН. \r\nДопълнително кметът на район „Централен“ Георги Стаменов ще изпрати писмен сигнал до Министъра на културата Боил Банов и до Прокуратурата за извършване на умишлени незаконни действия от страна на инвеститора по отношение на сграда, която е архитектурно-строителен паметник от ансамблово значение и се намира в групов паметник на културата „Княз Александър I – Отец Паисий“, граничеща с Цар-Симеоновата градина. \r\nЦветана ТОНЧЕВА", "date": "2019.06.06", "title": "Пловдив: Спряха принудителното събаряне на сграда на ул. „Гладстон“, която е архитектурно-строителен паметник от ансамблово значение"}
{"url": "http://www.focus-news.net/news/2019/06/06/2667129/yambol-priklyuchi-remontat-na-ploshtadkata-za-igra-v-detskiya-kat-v-parka-na-grada.html", "text": "Приключи ремонтът на площадката за игра на най-малките в Детския кът в парка на Ямбол. Това съобщиха от пресцентъра на  Общинска администрация - Ямбол . Зоната, предназначена за деца от 3 до 7-годишна възраст е с нова цветна каучукова настилка. Общинско предприятие „Паркове и зони за отдих“ възстанови и площадка за игра в к-с „Златен рог“. Предстои да бъде отремонтирана и тази в ж.к. „Възраждане“, на ул. „Чумерна“. Пред месец тя бе обект на вандалско посегателство, в резултат на което част от ударопоглъщащата настилка изцяло липсва, нанесени са и щети на съоръжението, поддържащо една от люлките.  \r\nОбщина Ямбол апелира към гражданите за отговорно отношение при ползването на зелените площи, зоните за отдих и детските съоръжения.", "date": "2019.06.06", "title": "Ямбол: Приключи ремонтът на площадката за игра в Детския кът в парка на града"}
{"url": "http://www.focus-news.net/news/2019/06/06/2667131/shumen-odmvr-sachetava-informatsionno-prevantiven-blok-i-kontsertna-programa-v-initsiativa-zaedno-mozhem-da-sprem-telefonnite-izmami.html", "text": "ОДМВР-Шумен съчетава информационно-превантивен блок и концертна програма в инициатива „Заедно можем да спрем телефонните измами“. Нестантартната идея беше представена на брифинг с участието на ст. комисар Ялчън Расим, директор на ОДМВР-Шумен, и Мая Блъскова от фирма, която подкрепя финансово кампанията, предаде репортер на  Радио „Фокус“-Шумен . За последните 5 години в област Шумен са станали 200 измами с щети за 740 000 лв. За 2018-та година телефонните измами са 44 измами с щети за 316 000 лв. Анализът показал, че най-често жертви на телефонните измамници са жените на възраст между 55 и 75 години и живеещите в широкия център на областния град. Инициативата „Заедно можем да спрем телефонните измами“ е насочена именно към този профил на потърпевшите, а допитване до пенсионерските клубове оформило идеята да бъде организиран концерт с любими изпълнители, който да събере възможно най-голям брой хора. Инициативата на Областната дирекция на МВР-Шумен ще се проведе от 18.30 часа на 13 юни в зала „Арена Шумен“. За събитието са раздадени 2500 покани в общините от цялата област. Събитието ще започне с информационно-превантивна част, като механизмът на телефонните измами ще бъде показан чрез клипове, чрез жив пример на „муле“ и потърпевш, ще говорят и полицейски служители.  \r\n„Нашите послания за превенция на телефонните измами ще бъдат съчетани с концертна програма. Искаме да направим нещо, което не е правено досега у нас и се надявам на успех. Ако успеем поне с 10 да намалим броя на телефонните измами през тази година, а сумата парите, хвърлени през тераси и прозорци от падне от 316 000 до 216 000 лв. - за нас ще бъде голямо удовлетворение“, заяви ст. комисар Ялчън Расим. Община Шумен подкрепя кампанията и предоставя безвъзмездно зала „Арена Шумен“ за събитието на 13 юни. „Ние сме много благодарни, че имаме възможност да подкрепим подобна инициатива, защото сме силно ангажирани към подобряването на условията на живот в региона и специално внимание обръщаме на уязвимите групи от населението – възрастните хора и децата. С повишаване информираността на хората относно проблема с телефонните измами вярваме, че ще ограничим техния брой. Считаме, че тази кампания ще окаже силно въздействие както на присъстващите в залата на 13 юни, така и на техните близки и познати“, каза Мая Блъскова. От началото на годината на територията на  ОДМВР-Шумен са извършени 6 телефонни измами, от които 4 под предлог за подпомагане на полицейска акция. Щетите са 16 000 лв., като от тях 13 000 лв. са възстановени. \r\nИвелина ИВАНОВА", "date": "2019.06.06", "title": "Шумен: ОДМВР съчетава информационно-превантивен блок и концертна програма в инициатива „Заедно можем да спрем телефонните измами“"}
{"url": "http://www.focus-news.net/news/2019/06/06/2667130/blagoevgrad-v-grada-se-provede-zaklyuchitelno-meropriyatie-po-natsionalna-programa-rabota-na-politsiyata-v-uchilishtata-pod-nadslov-vakantsiya-zdravey-da-igraem-bezopasno.html", "text": "В В Благоевград се проведе заключително мероприятие по Национална програма „Работа на полицията в училищата“ под надслов „Ваканция здравей! Да играем безопасно“, предаде репортер на  Радио „Фокус“-Пирин . Националната програма стартира през 2012 година и е част от превантивната дейност на полицейските служители по отношение на престъпленията извършени от и срещу деца. В рамките на програмата са проведени беседи на различни теми в училищата: „Да бъдем приятели с различните от нас“, „Последиците от престъпленията“, „Трафик на хора“, „Начин на движение по пътищата“, „Наркотиците“, „Безопасни места за игра“, „Сексуална експлоатация на деца“, „Насилието в училище и извън него“.  \r\nПо време на беседите децата получават умения да се справят в критични ситуации, да се движат безопасно по пътищата, да играят безопасно на открито. В днешното състезание бяха попълвани тестове, с които децата трябваше да покажат знанията, които са придобили по време на работата с полицейските служители; бяха предоставени пъзели с пътни знаци и освен това полицейски служители направиха демонстрация по залавяне на престъпник като децата демонстрираха как могат да реагират в такава ситуация, как запомнят детайли, ако станат свидетели на престъпление и как да опишат престъпник, ако го видят. Наградите бяха осигурени от Местната комисия за борба с противообществените прояви на малолетни и непълнолетни лица-Благоевград. \r\n„Децата са нашето бъдеще и безопасността им е от изключително значение за нас – полицейските служители“, заяви по време на събитието Виржиния Лазарова, инспектор в отдел „Борба с противообществените прояви на малолетни и непълнолетни лица“ при ОДМВР-Благоевград. Тя благодари на Местната комисия за борба с противообществени прояви на малолетни и непълнолетни, която е партньор на ОДМВР и финансово е подкрепила тази инициатива. „Изказвам благодарност и на нашите партньори от Община Благоевград, Регионално управление по образованието-Благоевград. Днешното състезание отбелязва началото на лятната ваканция, през която децата ще имат възможност да демонстрират наученото по програмата“, отбеляза инсп. Лазарова. \r\nВ състезанието участваха представители на петите класове от 10 училища в Благоевград: СУИЧЕ „Св. Климент Охридски“, Второ ОУ „Димитър Благоев“, Трето ОУ „Димитър Талев“, Четвърто ОУ „Димчо Дебелянов“, Пето СУ „Георги Измирлиев“; СУ „Иван Вазов“, Седмо СУ „Кузман Шапкарев“, Осмо СУ „Арсени Костенцев“, Девето ОУ „Пейо Яворов“, 11-то ОУ „Христо Ботев“. \r\nСред официалните гости бяха Гергана Кирилова, началник-сектор към Института по психология на МВР; Валентина Спасова, главен юрист-консултант към Община Благоевград и член на Местната комисия за борба с противообществените прояви на малолетни и непълнолетни лица; Елена Манова Узунова, старши юрист-консултант към Община Благоевград; Радослав Скендеров, младши експерт „Младежки спорт и култура“; Валери Миков, управител „Спортни имоти“; Ивайло Златанов, началник на Регионално управление по образованието; Александър Балев, директор на Дирекция „Социално подпомагане“-Благоевград. \r\nНатали СТЕФАНОВА", "date": "2019.06.06", "title": "Благоевград: В града се проведе заключително мероприятие по Национална програма „Работа на полицията в училищата“ под надслов „Ваканция здравей! Да играем безопасно“"}
{"url": "http://www.focus-news.net/news/2019/06/06/2667132/sliven-na-ogneviya-kompleks-batmish-kray-grada-prez-yuni-shte-ima-planirani-strelbi.html", "text": "На огневия комплекс „Батмиш“ край Сливен през юни ще има планирани стрелби. Това съобщиха от отдел „Сигурност и управление при кризи“ към  община Сливен . \r\nТе ще се провеждат от 8.30 до 13.30 часа на  10, 13, 14, 18, 20, 21, 25, 26, 27 и 28 юни и от 9.00 до 21.00 часа в дните 11, 12, 17, 19 и 24 юни. Стрелбите са във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили. \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони. Собствениците на ферми трябва да предприемат адекватни мерки за защита на животните си.", "date": "2019.06.06", "title": "Сливен: На огневия комплекс „Батмиш“ край града през юни ще има планирани стрелби"}
{"url": "http://www.focus-news.net/news/2019/06/06/2667133/pavlin-kosev-asotsiatsiya-na-restorantyorite-i-hotelierite-varna-vse-oshte-ima-nedostig-na-kadri-kato-mnogo-hoteli-razchitat-na-chuzhdestranni-rabotnitsi.html", "text": "Все още има недостиг на кадри, като много хотели разчитат на чуждестранни работници. Това коментира в интервю за  Радио „Фокус“ – Варна  председателят на Асоциацията на ресторантьорите и хотелиерите Павлин Косев. От бранша във Варненска област съобщават, че все още има проблеми с набирането на персонал за сезона, като много хотели вече залагат и на работници от Украйна, Молдова и Беларус. „Това, че има недостиг е ясно. То не е само в нашата сфера, а в почти всички сфери има недостиг на хора. Това, че имаме възможност и се облекчи режима на внос на кадри от трети страни, определено е спасяваща възможност, която в доста от хотелите се възползват“, посочи Павлин Косев. Според него, тенденциите са позитивни, а чуждестранните кадри са мотивирани да работят в България.  \r\n„Повечето хора са с мотивация, идват с един ентусиазъм да работят при нас, което е добре за нас. Естествено, че има изключения, но то и при българските служители също има такива изключения. Но като цяло е добра алтернатива. Това, че има трансфер на хора и че напускат от една държава в друга държава, аз не мисля, че е някакъв проблем и че трябва да се афишира това нещо, защото това не е само в нашия сектор, ами във всички сектори го има“, каза още той. По думите му, управата на хотелите се стреми да запази добрите кадри по всякакъв начин и за последващи сезони, тъй като това спестява време и финансови инвестиции в обучението им. „Дават се допълнителни бонуси, било то дребни сувенирни подаръци, парти, което да се направи за тях. За да може следващата година тези хора да се върнат в същия хотел. Това е реално възможно и се случва в някои от хотелите. И е важно, защото един служител, който втори път се връща в същия хотел се спестяват много време и пари относно наново да го обучаваш. Той вече познава хотела, познава мениджмънта, знае организацията на работа, знае политиката и т.н.“, обясни Павлин Косев. Според него, въпреки ползата от чуждестранни кадри, приоритет за бранша си остават българските работници. \r\nБояна АТАНАСОВА", "date": "2019.06.06", "title": "Павлин Косев, Асоциация на ресторантьорите и хотелиерите – Варна: Все още има недостиг на кадри, като много хотели разчитат на чуждестранни работници"}
{"url": "http://www.focus-news.net/news/2019/06/06/2667122/evropeyskaya-pravda-ukrayna-niderlandiya-blokira-vlizaneto-na-balgariya-v-shengen.html", "text": "Нидерландия отново блокира влизането на България в Шенгенската зона заради корупция. Но този път тя добави и още един проблем: търговията с хора, пише украинското издание  „Европейская правда“ , като се позовава на Euractiv. \r\nЕвропейската комисия официално заяви, че подкрепя влизането на България в Шенген и твърди, че България е изпълнила техническите критерии за членство. \r\nХоландия обаче остава най-силният противник на присъединяването на България и по време на посещението си в България на 5 юни министърът на външните работи на Нидерландия Стеф Блок повтори опозицията си. \r\n„Чухме желанието ви да се присъедините към Шенген, но се надявам, че разбирате, че хората от Холандия знаят за големия брой мигранти, които идват при нас, трябва да се уверим, че граничният контрол е безкомпромисен, преди да позволим на България да бъде в Шенген“, - каза Блок. \r\nНидерландия взе много сериозно скандалите със схеми за подкупи за закупуване на български паспорти и счита това за аргумент срещу влизането на България в Шенген, отбелязва вестникът. \r\nБългария планира да спре да позволява на богатите чужденци да купуват гражданство срещу инвестиции. Според Фонда за борба с корупцията през последните 10 години България е предоставила на чужденци 225 паспорта за специални вноски, от които 125 за руснаци, припомня изданието, като посочва, че Нидерландия се е обърнала към Европейската комисия с молба да преразгледа безвизовия режим с Албания заради заплахата от албанската организирана престъпност. \r\nПревод и редакция:", "date": "2019.06.06", "title": "„Европейская правда“ (Украйна): Нидерландия блокира влизането на България в Шенген"}
{"url": "http://www.focus-news.net/news/2019/06/06/2667134/veliko-tarnovo-za-osma-poredna-godina-obshtinata-realizira-programa-za-zaetost.html", "text": "За осма поредна година Община Велико Търново реализира програма за заетост, с цел осигуряване на работа на регистрирани в регионалното Бюро по труда незаети лица, съобщиха от пресцентъра на  Общината . Обхванати са приоритетните групи на пазара на труда – младежи до 29 г., лица над 50-годишна възраст, лица с ниско образование и липса на квалификация, продължително безработни, хора с увреждания и др. \r\nПрограмата на Община Велико Търново е одобрена и утвърдена със заповед на министъра на труда и социалната политика. \r\nОт 1 юни са разкрити 5 работни места за длъжността „Общ работник“ в следните населени места – Дебелец, Килифарево, Ресен, Водолей и Присово. На наетите лица по програмата е осигурена заетост за срок от 6 месеца, с възнаграждение в размер на минималната работна заплата. \r\nНазначените хора са ангажирани в извършване на общественополезни дейности – комунално-битово обслужване: хигиенизиране на обществени пространства, почистване от отпадъци, облагородяване на общински градини и паркове, поддръжка на тревни площи и обществената инфраструктура. \r\nФинансирането по програмата е осигурено от държавния бюджет. \r\nПо всички актуални програми и проекти за заетост, разработени от Община Велико Търново, е осигурена работа на още 56 лица.", "date": "2019.06.06", "title": "Велико Търново: За осма поредна година Общината реализира програма за заетост"}
{"url": "http://www.focus-news.net/news/2019/06/06/2667136/velizar-shalamanov-bivsh-ministar-na-otbranata-mnogo-e-vazhno-dogovorat-za-f-16-da-bade-sklyuchen-v-perioda-opredelen-ot-amerikanskata-strana-vsyako-otlagane-shte-ima-negativen-efekt.html", "text": "Много е важно договорът за изтребителите да бъде сключен в рамките на периода, определен от американската страна, всяко отлагане на сделката за F-16 ще има негативен ефект. Това каза в интервю за предаването „Това е България“ на  Радио „Фокус“  Велизар Шаламанов, бивш министър на отбраната, заместник директор в Института по информационни и комуникационни технологии по е-Инфраструктура и сигурност. „Много е важно този договор да бъде сключен и то в рамките на периода, който се определя от американска страна - 60 дни. Това не е въпрос само на начало на превъоръжаване на военновъздушните сили, но е и знак за цялостната трансформация на нашата армия и всяко отлагане ще има негативен ефект върху мотивацията и върху всички други проекти, които трябва да вървят ускорено след първата стъпка по отношение на самолетите“, каза още той. По думите на Велизар Шаламанов в процеса на изграждане на нови способности са хората и първо този негативен ефект ще е върху военнослужещите, които очакват старта на реалната модернизация, придобиването на нова съвместима техника вече доста година. „Негативен ефект ще има и сред съюзниците ни, тъй като ние от години говорим за придобиването на нов самолет и невъзможността да направим тази крачка се отразява на доверието към нас, не просто политическо доверие, но доверието към способността ни да планираме, да управляваме риска и ангажимента ни реално да харчим пари за нови технологии. Ще има негативен ефект и върху очакването на българската индустрия чрез такава мащабна програма за превъоръжаване да бъде включена във високотехнологични проекти, съпътстващи процесите на превъоръжаване в регионален и европейски мащаб. Не ми се иска тази сделка да бъде политизирана във висока степен, тъй като тя беше вече използвана за допълнително внасяне на противопоставяне в страната. Такъв тип крачка, която включва на първо време придобиване на осем модерни изтребителя, трябва да бъде взета с високо ниво на съгласие, защото тази крачка отваря възможност за процес на трансформация, включващ допълнителни самолети, извеждане на старата техника, придобиване на зенитно-ракетни комплекси и радари, интеграция на всичко. Това са много пари и ангажимент на много хора, свързано е с отношенията ни с много страни, включително стратегическото партньорство със САЩ и е крайно време то да бъде сложено пред скоби в политическите процеси в страната“, заяви експертът. \r\nЦоня СЪБЧЕВА", "date": "2019.06.06", "title": "Велизар Шаламанов, бивш министър на отбраната: Много е важно договорът за F-16 да бъде сключен в периода, определен от американската страна, всяко отлагане ще има негативен ефект"}
{"url": "http://www.focus-news.net/news/2019/06/06/2667124/radostin-tanev-gerb-poslednite-mesetsi-edinstvenata-partiya-kam-koyato-byaha-nasocheni-vsichki-negativi-otnosno-subsidiite-i-nadvzetite-sredstva-beshe-gerb.html", "text": "Последните месеци единствената партия, към която бяха насочени всички негативи относно субсидиите и надвзетите средства, беше ГЕРБ. Нека сега системните партии, които досега използваха този популистки ход, да покажат как ще реагират. Това каза в интервю за предаването „Това е България“ на  Радио „Фокус“  Радостин Танев, народен представител от ГЕРБ. „Много е лесно да се търсят варианти, по които дадена опозиционна партия да се върне в парламента и съответно да иска да покаже своето присъствие в него, въпреки липсата й през последните месеци. Не можем да говорим за кризисен пиар. Ние като партия винаги сме били против намаляването на субсидията, но последните месеци станахме свидетели на коренно различно отношение и популизъм, който целеше объркването на хората. Даваме нашето предложение, за да видим тези системни партии, които досега използваха този популистки ход, да покажат как ще реагират“, обясни народният представител. Радостин Танев допълни, че целта на внесените текстове е ясно да се прецизира начина на разпределение на партийната субсидия към партиите. Предстоят дебати по внесеното предложение, каза още той. „Преразпределението на гласовете към партиите, които влизат в парламента, по един или друг начин изиграват своята роля и по отношение плащането на субсидиите“, каза още той. Според  Радостин Танев продължаването на партийната работа след драстичното намаление на субсидиите е един от основните въпроси, поставяни от ГЕРБ през годините, когото темата е била коментирана. „Колеги от други партии, включително и БСП, са вкарвали подобни намерения за намаляване на партийните субсидии, но именно поради тази причина ние бяхме против. Работата срещу системата, доказала се като работеща, в полза на популизма и дадена партия води до това, което ГЕРБ предприе. Дали това ще окаже влияние върху партиите зависи от самите тях. Последните месеци единствената партия, към която бяха насочени всички негативи относно субсидиите и надвзетите средства, беше ГЕРБ“, допълни народният представител Радостин Танев. \r\nЦоня СЪБЧЕВА", "date": "2019.06.06", "title": "Радостин Танев, ГЕРБ: Последните месеци единствената партия, към която бяха насочени всички негативи относно субсидиите и надвзетите средства, беше ГЕРБ"}
{"url": "http://www.focus-news.net/news/2019/06/06/2667154/plovdiv-chetvarto-izdanie-na-foruma-az-promenyam-moeto-uchilishte-shte-se-provede-v-grada.html", "text": "Четвърто издание на форума „Аз променям моето училище“ ще се проведе в Пловдив. Това съобщиха за  Радио „Фокус“ – Пловдив  от Общината. Събитието ще се проведе от 11.00 часа на 7 юни в „Лимакон ивент център”. 20 основни и средни училища, езикови и професионални гимназии ще презентират авторски проекти, инициативи и каузи, които са подкрепили. Четирикрак робот, разработка на тема комбинаторни игри, проект по криптография, „SOS класна стая” и литературно междучасие са част от презентациите, включени във форума. Участие ще вземат и родители, за да разкажат как подкрепят своето училище за създаването на „Щастлива гора”. В програмата на събитието са предвидени демонстрации на измерване захарното съдържание на плодови сокове и определяне нивото на радиация на околната среда. Гимназисти ще представят изследване за енергията на бъдещето. Публиката ще разбере какво са „Замръзнали картини” и как петокласници вече програмират първите си сайтове.  Пловдивско училище, въвело 3D виртуална реалност, ще демонстрира по какъв начин се променят учебните часове по отделни предмети. Как се учи история „в облака” ще представи друга от презентациите. Ученици ще разкажат за резултатите от инициативата си „Улови Пловдив 2019”, която решава проблеми чрез изкуство. \r\nПрезентациите ще бъдат събрани в годишно електронно издание, което ще бъде качено на сайта на общината. \r\nФорумът няма състезателен или конкурсен характер. Не се извършва класиране, но всички участниците са предвидени плакети и ще подредят пъзел на промяната. Идеята е чрез споделяне на добрите практики да се  даде гласност на иновативните проекти и да се създаде подходяща среда за качествена промяна във взаимоотношенията между  участниците в образователния процес. \r\nСъбитието се организира от Община Пловдив и сайт „Уча в Пловдив“.", "date": "2019.06.06", "title": "Пловдив: Четвърто издание на форума „Аз променям моето училище“ ще се проведе в града"}
{"url": "http://www.focus-news.net/news/2019/06/06/2667135/sofiya-napalno-e-vazstanoveno-dvizhenieto-i-v-dvete-posoki-v-rayona-na-48-49-km-na-avtomagistrala-trakiya.html", "text": "Напълно е възстановено движението и в двете посоки в района на 48-49 км на автомагистрала \"Тракия\". Това съобщиха от пресцентъра на  ОДМВР - София . Водачите да шофират със съобразена с метеорологичните условия скорост.", "date": "2019.06.06", "title": "София: Напълно е възстановено движението и в двете посоки в района на 48-49 км на автомагистрала \"Тракия\""}
{"url": "http://www.focus-news.net/news/2019/06/06/2667137/veliko-tarnovo-komisiya-e-napravila-ogled-na-shtetite-ot-intenzivnite-valezhi-v-malkite-naseleni-mesta-ot-obshtinata.html", "text": "Комисия от Община Велико Търново е направила оглед на щетите от интензивните валежи в малките населени места. Това съобщи за  Радио „Фокус“ – Велико Търново  Благовеста Факирова, председател на Сдружението на кметовете и кметските наместници в община Велико Търново „Янтра 2001“. Комисията е била сформирана по разпореждане на кмета на Общината инж. Даниел Панов. В нея влизат експерти от дирекция „Териториално селищно устройство“ в Общината. В няколко населени места са констатирани нарушаване на инфраструктурата. Обилният дъжд е нанесъл щети по уличната мрежа в селата Беляковец и Шемшево. \r\nВ същото време продължава и премахването на наноси, дървесни стволове и трупи, които река Янтра довлачи и заклещи под сводовете на мостовете. Извършени са обстойно огледани на всички мостови съоръжения на територията на  общината. \r\nНадежда КРЪСТЕВА", "date": "2019.06.06", "title": "Велико Търново: Комисия е направила оглед на щетите от интензивните валежи в малките населени места от общината"}
{"url": "http://www.focus-news.net/news/2019/06/06/2667153/krasen-stanchev-osnovatel-na-instituta-za-pazarna-ikonomika-predlozhenieto-na-bsp-i-dps-za-namalyavane-na-danatsite-e-vredno-i-shte-dovede-do-koruptsiya-i-spad-na-prihodi.html", "text": "Предложението на БСП и ДПС за намаляване на данъците е вредно и ще доведе до корупция и спад на приходи. Това каза в интервю за предаването „Това е България“ на  Радио „Фокус“  Красен Станчев, основател на Института за пазарна икономика и преподавател в Софийския университет „Св. Климент Охридски“. „Това, което ми се струва, че има като обществено настроение в момента, е, че има поддръжка на предложението на БСП и на ДПС, но всъщност това е доста вредно предложение поради петте ефекта, които в резултат от него почти със сигурност ще се получат. Първият ефект е, че веднага ще се нареди опашка от хора, които ще искат подобни облекчения в рамките на ДДС. Второто нещо, което ще се случи, е, че тези хора ще започнат да корумпират данъчните власти. Третото нещо, което ще се случи, е, че ще намалеят приходи. И затова, че ще намалеят приходите, идва четвъртото - тогава ще бъде демонтирана цялата друга система на данъците. И петото нещо, което ще се случи, е, че тези, които ще въведат тези промени, в крайна сметка ще трябва да отговарят за намаляване на разходите на правителството. Трябва да се знае, защо е такава системата, каквато е в България. Тя е такава, защото трябваше да се съберат достатъчно средства и тези средства бяха необходими за две неща - да се попълнят фондовете на правителството, най-вече пенсионният и здравният, при все, че там има и други източници, осен общите данъци и ДДС, но ДДС е много важен за пенсионното отделение. И втората причина за тази система, която действа в момента в България, е да се съберат, те затова бяха намалени данъците, затова ДДС е неутрален спрямо различните стоки и услуги или почти неутрален. В крайна сметка това е нещо, което  отчита първо нормалното ценообразуване в дадена икономика и то се влияе не само от данъците, но и от търсенето и предлагането, от конюнктурата, от конкурентността на дадената икономика и т.н. И второто нещо, което е много важно, тогава, когато се намаляват данъците, това е по повод преките данъци, то тогава хората са готови да дават повече. Тогава, когато се увеличават, те са готови да дават по-малко“, подчерта Красен Станчев. \r\nЦоня СЪБЧЕВА", "date": "2019.06.06", "title": "Красен Станчев, основател на Института за пазарна икономика: Предложението на БСП и ДПС за намаляване на данъците е вредно и ще доведе до корупция и спад на приходи"}
{"url": "http://www.focus-news.net/news/2019/06/06/2667156/ria-novosti-prezidentat-na-meksiko-prizova-grazhdanite-kam-akt-na-edinstvo.html", "text": "Президентът на Мексико Андрес Мануел Лопес Обрадор призова мексиканците да проведат мероприятие на границата със САЩ, за да докажат своята привързаност към достойнството на страната им и приятелството с американския народ, предаде  РИА Новости .  \r\nМероприятието ще се проведе тази събота, на 8 юни, в граничния град Тихуана.  \r\n„За да фиксираме нашата позиция и да запазим приятелските отношения, аз призовавам всички към акт в защита на достойнството на Мексико и в подкрепа на приятелството с народа на САЩ“, заяви Обрадор.  \r\nПо-рано президентът на САЩ Доналд Тръмп обяви въвеждането от 10 юни на мита върху всички стоки от Мексико на равнище 5%, които ще се увеличават до общо 25%. Митата ще останат на това равнище, докато Мексико не прекрати потока нелегални имигранти от своя територия, заяви президентът на САЩ. В момента двете страни водят, засега безрезултатни, преговори на тази тема.  \r\nОбрадор заяви, че в събота, в зависимост от изхода на преговорите, Мексико ще обяви какви мерки ще предприеме, ако обявените от Тръмп мита влязат в сила.   Светлин Божков", "date": "2019.06.06", "title": "РИА Новости: Президентът на Мексико призова гражданите към „акт на единство“"}
{"url": "http://www.focus-news.net/news/2019/06/06/2667155/kmetat-na-vidin-ognyan-tsenkov-ima-veroyatnost-nivoto-na-reka-dunav-da-se-povishi-oshte.html", "text": "Има вероятност нивото на река Дунав да се повиши още, в зависимост от това дали ще има дъждове или вливания на реките от водосбора. Това съобщи за  Агенция „Фокус“  кметът на Видин Огнян Ценков. \"Има план, който Община Видин, заедно с Областна администрация и „Напоителни системи“ спазва\", посочи той. \"Нивото на реката се наблюдава\", заяви Ценков и уточни, че по информация към 10.00 часа нивото на река Дунав е било 756 сантиметра. \"Има още 1,50 м до критичните нива на обем\", обясни Огнян Ценков и подчерта, че от общината ще бъдат взети всички необходими мерки.", "date": "2019.06.06", "title": "Кметът на Видин Огнян Ценков: Има вероятност нивото на река Дунав да се повиши още"}
{"url": "http://www.focus-news.net/news/2019/06/06/2667158/plovdiv-55-to-izdanie-na-mezhdunarodniya-festival-za-kamerna-muzika-shte-se-provede-v-grada.html", "text": "55-то издание на Международния фестивал за камерна музика ще се проведе в Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Фестивалът започва от 20.00 часа на 7 юни в Етнографския музей. Международният фестивал на камерната музика в Пловдив е най-старият фестивал за камерна музика в Европа и най-дългогодишният фестивален форум в Пловдив. От основаването му през 1964 година до днес не е прекъсвал нито веднъж. Традиционно, фестивалът се осъществява с финансовата подкрепа на Община Пловдив и е част от Културния календар на града. \r\nФестивалът е учреден от бележитите български музиканти проф. Владимир Аврамов, проф. Александър Нейнски, Добрин Петков и Марко Мешолам, с подкрепата на Министерство на културата, Община Пловдив и Българска концертната дирекция – София. Година след година форумът се утвърждава като знаково, всепризнато и исторически трайно културно събитие в Пловдив, като елитна музикална проява с ключово значение за културния живот на града, вписвайки в половинвековната си летопис имената на световноизвестни музиканти и камерни ансамбли.  Дългогодишен мениджър на Фестивала е Димитър Малашинов. Селекцията и подготовката на ежегодните програми се извършва от експертен екип, в чийто състав са участвали видни музиканти.", "date": "2019.06.06", "title": "Пловдив: 55-то издание на Международния фестивал за камерна музика ще се проведе в града"}
{"url": "http://www.focus-news.net/news/2019/06/06/2667157/veliko-tarnovo-nyama-zasegnati-muzeyni-obekti-v-sledstvie-na-prolivnite-valezhi-ot-poslednite-dni-v-grada.html", "text": "Няма засегнати музейни обекти в следствие на проливните валежи от последните дни във Велико Търново. Това каза за  Радио „Фокус“ – Велико Търново  Иван Църов, директор на Регионалния исторически музей. Той припомни, че единствено църквата „Св. 40 мъченици“ е била залята от придошлите води на река Янтра на 3 юни. Историческият храм е бил временно затворен за посещение, но след отичане на водата, той отново е отворил врати. Няма случаи на протекли покриви или наводнени приземни и подземни етажи на музейни обекти. \r\nОт Общината съобщиха, че предстои цялостно почистване на коритото на река Янтра в райони с историческо местно и национално значение  -на църквата „Свети Четиридесет мъченици“, Владишкия мост и край църквата „Св. св. Петър и Павел“. Премахнати ще бъдат наносите, изкуствените острови, почистени ще бъдат бреговите ивици. \r\nНадежда КРЪСТЕВА", "date": "2019.06.06", "title": "Велико Търново: Няма засегнати музейни обекти в следствие на проливните валежи от последните дни в града"}
{"url": "http://www.focus-news.net/news/2019/06/06/2667160/sport-novak-dzhokovich-i-dominik-tiym-se-klasiraha-za-polufinalite-na-rolan-garos.html", "text": "Новак Джокович и Доминик Тийм се класираха за полуфиналите на Ролан Гарос и ще играят един срещу друг. Водачът в световната ранглиста Джокович победи германският тенисист Александър Зверев с 3:0 сета (7:5; 6:2; 6:2).  \r\nОт своя страна Тийм победи руснака Карен Хачанов с 3:0 сета (6:2; 6:4; 6:2).  \r\nВ досегашните мачове между двамата тенисисти Джокович води с 6:2 победи, но двете победи на Тийм са на клеи, каквато е и настилката на Ролан Гарос. \r\nВ другия полуфинал Роджър Федерер ще се изправи срещу Рафаел Надал.", "date": "2019.06.06", "title": "Спорт: Новак Джокович и Доминик Тийм се класираха за полуфиналите на Ролан Гарос"}
{"url": "http://www.focus-news.net/news/2019/06/06/2667161/pazardzhik-100-ot-detsata-v-panagyurishte-sa-klasirani-po-parvo-zhelanie-v-parvi-klas.html", "text": "100% от децата в Панагюрище са класирани по първо желание в първи клас, съобщи за  Радио „Фокус“ – Пазарджик  Радка Костуркова от общинската администрация. Тя уточни, че вече са публикувани резултатите от първото класиране на децата, които ще постъпят в I клас за учебната 2019/2020 г. „По първо желание са класирани 134 деца или 100% от всички желаещи. Модулът беше активиран на 22 май /сряда/ в 12:00 часа, а достъпът до сайта се осъществява чрез банер на началната страница на сайта на Община Панагюрище. В съответствие с утвърдения график за прием, класираните деца могат да бъдат записани на място в училищата на 6 и 7 юни 2019 година. Записването се извършва от училищната комисия след проверка на подадените от родителя задължителни документи и документите, удостоверяващи ползваните точки по съответните критерии за класиране“, обясни Костуркова. \r\nВаня НИКОЛОВА", "date": "2019.06.06", "title": "Пазарджик: 100% от децата в Панагюрище са класирани по първо желание в първи клас"}
{"url": "http://www.focus-news.net/news/2019/06/06/2667159/pokachva-se-nivoto-na-reka-dunav-pri-vidin-i-lom-obzor.html", "text": "Покачва се нивото на река Дунав при Видин и Лом. Община Видин обяви първа степен на готовност заради високите води на реката. Според последната информация нивото на Дунав при Видин е 756 см. Кметът Огнян Ценков съобщи за „Фокус“, че има вероятност водите на реката да се покачат повече. Той коментира, че има още 1,50 м до критичните нива на обем. През деня е свикан Общинският щаб за изпълнение на плана за защита при бедствия за предприемане на превантивни мерки за намаляване на риска от наводнение. Те включват денонощно наблюдение на нивото на реката и хидротехническите съоръжения. Мерките са предприети, без да са налице предпоставки за възникване на ситуации, застрашаващи населението и инфраструктурата. По данни на „Напоителни системи“ състоянието на защитните диги във Видин е добро, а всички защитни съоръжения по поречието на реката са в изправност. Има готовност за евакуация при необходимост, описани са републиканските и общински пътни участъци, които може да бъдат залети и маршрутите, по които се пренасочва движението. Центърът за спешна медицинска помощ е в готовност за действие при кризисни ситуации. \r\nКметът на Лом Пенка Пенкова въведе втора степен на наблюдение на река Дунав. По последни данни нивото е 766 см. За „Фокус“ експертът от общината Борислав Борисов съобщи, че има опасност от повишаване на нивото, защото се изпуска доста вода от хидровъзела „Железни врати\". Реката се наблюдава денонощно на пет поста, разположени на дигите в района на селата Орсоя, Станево, Долни Цибър, и в района на ломското пристанище. Засега няма опасност водата да навлезе в града, няма и наводнени участъци. Прогнозите обаче са нивото на Дунав да продължи да се покачва през близките дни и ако се наложи, ще бъде въведена трета степен „Опасност от преливане“. При ниво на река Дунав от 850 см в района на жп-линията на пристанището ще се изгради защитен земен насип.  \r\nОт общината припомниха, че през пролетта на 2006 г. Дунав достигна рекордните 985 см при Лом. Реката заля крайбрежната зона, под водата останаха митницата, два хотела, жилищни и административни сгради, а пристанището преустанови работа за повече от месец. Централната градска част на Лом бе спасена от наводнение благодарение на спешно изградените четири насипни диги в района на пристанището, откъдето водата би могла да нахлуе в центъра на града. През 2010 г. Дунав отново преля, нивото стигна 870 см и наводни част от Дунавския парк и пристанищния комплекс, но реката се укроти и не се стигна до заплаха от наводнение на града. За укрепване на свлачищната крайречна градска зона и възстановяване на българска територия, през декември 2008 г. започна изграждането на 800-метрова кейова стена в участъка от митницата до „Морска администрация“,  която окончателно бе завършена през лятото на 2011 г.", "date": "2019.06.06", "title": "Покачва се нивото на река Дунав при Видин и Лом (ОБЗОР)"}
{"url": "http://www.focus-news.net/news/2019/06/06/2667163/reuters-otkriha-oshte-dve-zhertvi-na-potavaneto-na-turisticheskata-lodka-v-budapeshta.html", "text": "Унгарски водолази днес откриха още две жертви на потъването на туристическата лодка, която на 29 май се сблъска с круизен лайнер е река Дунав, в Будапеща, предаде агенция  Reuters . \r\nПо този начин към момента са открити телата на 17 загинали, а още 11 души са безследно изчезнали, сред които и двама членове на екипажа.  \r\nНа 29 май вечерта в река Дунав, в близост до сградата на парламента на Унгария, се сблъскаха туристическа лодка и туристически лайнер. Лодката, на борда на която се намираха 33 туристи от Южна Корея, се преобърна и потъна. Само седем от пътниците бяха спасени, допълва агенцията.   Светлин Божков", "date": "2019.06.06", "title": "Reuters: Откриха още две жертви на потъването на туристическата лодка в Будапеща"}
{"url": "http://www.focus-news.net/news/2019/06/06/2667165/jerusalem-post-protivovazdushni-raketi-byaha-izstrelyani-po-posoka-na-planinata-ermon-ot-strana-na-siriya.html", "text": "Няколко противовъздушни ракети бяха изстреляни по посока на планината Ермон от страна на Сирия, което е втори подобен инцидент за последната седмица, пише изданието  „Jerusalem post“ .  \r\n„Нашите радари регистрираха няколко противовъздушни ракети изстреляни от Сирия“, съобщи представител на израелската армия, като допълни, че нито една от ракетите не е паднала на израелска територия и не е представлявала опасност.  \r\nИнцидентът се случва само няколко дни, след като петима сирийски военнослужещи бяха убити, в резултат на предполагаема израелска атака срещу военновъздушната база Т4, в източната част на провинция Хомс.  \r\nПо непотвърдени данни, изглежда, че ударът срещу базата Т4 е бил нанесен срещу въоръжения доставени от Иран, един ден по-рано.  \r\nВ събота, две ракети бяха изстреляни от Сирия в посока към планината Ермон, една от които падна на израелска територия. В отговор израелската армия удари и разруши няколко позиции на сирийската армия, югозападно от Дамаск и Кинейтра, като при ударите бяха убити трима сирийски военни, а няколко бяха ранени.  \r\nУдарите бяха насочени срещу две артилерийски батареи, няколко наблюдателни поста в близост до границата, и батарея на противовъздушната отбрана.  \r\nИзраелският премиер Бенямин Нетаняху заяви, че е „инструктирал въоръжените сили да дадат силен отговор“ на обстрела срещу планината Ермон.   Светлин Божков", "date": "2019.06.06", "title": "„Jerusalem post“: Противовъздушни ракети бяха изстреляни по посока на планината Ермон от страна на Сирия"}
{"url": "http://www.focus-news.net/news/2019/06/06/2667164/api-vazstanoveno-e-dvizhenieto-na-avtomagistrala-trakiya-v-posoka-burgas-pri-km-49.html", "text": "Възстановено е движението на автомагистрала \"Тракия\", в посока Бургас при км 49. Това съобщиха от пресцентъра на  Агенция „Пътна инфраструктура“ .  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2019.06.06", "title": "АПИ: Възстановено е движението на автомагистрала \"Тракия\", в посока Бургас при км 49"}
{"url": "http://www.focus-news.net/news/2019/06/06/2667166/tass-donald-tramp-otdeli-nad-19-miliarda-dolara-za-postradali-ot-stihiyni-bedstviya-amerikantsi.html", "text": "Президентът на САЩ Доналд Тръмп подписа указ за предоставяне на федерална помощ на пострадали от стихийни бедствия, предаде  ТАСС .  \r\n„Току що подписах указ, за да помогна на американците, пострадали от неотдавнашните катастрофални урагани. Това е важно за американските фермери, за Джорджия, Флорида, Айова, Небраска, Северна Каролина и Калифорния. Пуерто Рико също трябва да обича президента Тръмп“, написа американският държавен глава в Twitter. \r\nТелевизия CNN съобщи, че става дума за финансова помощ в размер на 19,1 милиарда долара. Компенсации ще получат граждани на САЩ, които в последните години понесоха щети от наводнения, урагани и горски пожари.   Светлин Божков", "date": "2019.06.06", "title": "ТАСС: Доналд Тръмп отдели над 19 милиарда долара за пострадали от стихийни бедствия американци"}
{"url": "http://www.focus-news.net/news/2019/06/06/2667162/sliven-porednoto-izdanie-na-festivala-na-etnosite-bagrite-i-kotlenskiya-kilim-podgotvyat-v-kotel.html", "text": "Поредното издание на Фестивала на етносите, багрите и котленския килим подготвят в Котел, съобщиха от  общинския пресцентър . Фестивалът в парк „Изворите“ в края на юни съчетава занаяти, изложби, демонстрации, ритуали, кулинарни изкуства, танци, музика и изложение на ръчно изтъкани котленски килими, както и демонстрация на тъкане на прав стан и боядисване на вълна. \r\nОткриването на Фестивала ще бъде на 28 юни от 19.00 ч. с концерт на НУФИ „Филип Кутев“, Цветелина Христова и Деси Добрева. Вторият ден ще започне със Занаятчийски базар, изложение на котленски килими и демонстрация на тъкачество и естествено багрене на вълна. От 11 часа ще отворят врати импровизираните „Села на етносите“, в които хора от български, турски, каракачански и ромски етноси демонстрират своите ритуали, традиции и обичаи. Свои изпълнения ще представят самодейни състави от гостуващи и местни читалища. През целия ден ще има концерти на рок група „Крос“, ансамбъл „Българе“, рок група „Сигнал“ и др. \r\nВ рамките на фестивала ще се състои и Петата национална среща на лютиерите в България „Родолюбие“. \r\nИдеята на фестивала е да обедини всички етноси, живеещи в общината, като всеки представи своите обичаи, традиционна кухня и облекло. Близо 14 000 души са посетили празника през 2018 година.", "date": "2019.06.06", "title": "Сливен: Поредното издание на Фестивала на етносите, багрите и котленския килим  подготвят в Котел"}
{"url": "http://www.focus-news.net/news/2019/06/06/2667167/korea-herald-vlastite-v-yuzhna-koreya-otrekoha-che-kitayskiyat-prezident-se-e-saglasil-da-poseti-seul.html", "text": "Администрацията на президента на Южна Корея отрече информациите, че китайският президент Си Дзинпин се е съгласил да посети Сеул преди срещата на Г-20, пише изданието  „Korea Herald“ .  \r\nГоворител на южнокорейския президент Мун Дже-Ин заяви, че появилите се информации не могат да бъдат потвърдени и плановете за посещение на Си Дзинпин в Сеул не са финализирани.  \r\nЮжнокорейското външно министерство също отрече информациите, но заяви, че двете страни работят усилено върху „среща на високо равнище“, но все още нищо не може да бъде потвърдено.  \r\nПо-рано южнокорейски медии съобщиха, че китайският президент е финализирал плановете си да посети Сеул, преди срещата на Г-20 в японския град Осака, която е насрочена на 28-29 юни.  \r\nМедиите цитират неназован западен дипломатически източник, запознат с темата. Той заяви, че решението на Си Дзинпин да посети Сеул, е основано на необходимостта да бъдат консолидирани отношенията с Южна Корея.  \r\nВъпреки че официалните власти в Сеул отричат информациите, че се договаря посещение на Си Дзинпин, съществуват голям брой въпроси, които могат да бъдат осъдени на евентуална среща между президентите на Южна Корея и Китай, включително търговското напрежение между Пекин и Вашингтон.   Светлин Божков", "date": "2019.06.06", "title": "„Korea Herald“: Властите в Южна Корея отрекоха, че китайският президент се е съгласил да посети Сеул"}
{"url": "http://www.focus-news.net/news/2019/06/06/2667126/ruskiyat-energien-ministar-pridavame-golyamo-znachenie-na-prodalzhavaneto-na-turski-potok-v-balgariya.html", "text": "Министърът на енергетиката на Русия Александър Новак взе участие в срещата между президентите на Руската Федерация и България Владимир Путин и Румен Радев, пише порталът  „Енергетика и промишленость России“ . \r\nВ хода на преговорите една от ключовите теми на дискусиите беше сътрудничеството в сферата на енергетиката, отбелязва медията, като посочва, че 75% от износа на Русия в България са енергоресурси. \r\nСлед срещата Новак припомни, че сътрудничеството между София и Москва в газовата сфера е от повече от 40 години, а обемът на доставките на руски газ от началото на 2019 година до 15 май е бил 11,2 млрд. куб. м. Освен това, през територията на България се осъществява транзита на руски газ към Турция, Гърция и Македония. \r\n„През януари-април 2019 г. обемът на транзита възлиза на 2,6 млрд. Куб. м. газ. В ход е проект за разработване на национална ГТМ в продължение на „Турски поток“. Отдаваме голямо значение на развитието на този проект и го подкрепяме“, подчерта Александър Новак. \r\nПревод и редакция:", "date": "2019.06.06", "title": "Руският енергиен министър: Придаваме голямо значение на продължаването на „Турски поток“ в България"}
{"url": "http://www.focus-news.net/news/2019/06/06/2667121/kyustendil-chitalishte-bratstvo-predstavi-izlozhbata-iz-arhivite-na-chitalishteto-po-povod-svoyata-150-godishnina.html", "text": "Читалище „Братство” представи изложбата „Из архивите на читалището” по повод своята 150-годишнина, предаде репортер на  Радио „Фокус” – Кюстендил . Изложбата, съдържаща снимки и документи, беше открита от председателя на читалището Иван Андонов. Тя съдържа снимки, архивни документи и материали, представящи живота и дейността на читалището от неговото създаване на 1 юли 1869 година до наши дни. Читалище „Братство” е най-старата културна институция в кюстендилския регион, дала началото на библиотеката, театъра и историческия музей. „Тогава неизвестен калиграф е записал в първия устав впечатляващ девиз „Богатството е смертно, добродетелта – безсмертна”. Този девиз е крепял през годините на възход и униние духът на кюстендилци за културно възраждане и просперитет, крепи духа и традициите ни и в днешния ден, ще поддържа оптимизма и пази нашата идентичност на българи в голямото  семейство на европейските народи”, каза Иван Андонов. \r\nВенцеслав ИЛЧЕВ", "date": "2019.06.06", "title": "Кюстендил: Читалище „Братство” представи изложбата „Из архивите на читалището” по повод своята 150-годишнина"}
