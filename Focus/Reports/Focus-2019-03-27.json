{"url": "http://www.focus-news.net/news/2019/03/27/2639807/pernik-s-tarzhestveno-defile-zapochna-praznikat-posveten-na-100-godishninata-ot-sazdavaneto-na-teatar-boyan-danovski-i-mezhdunarodniya-den-na-teatara.html", "text": "С тържествено дефиле започна празникът, посветен на 100-годишнината от създаването на театър „Боян Дановски“ в Перник и Международния ден на театъра. Това съобщиха от пресцентъра на  Община Перник . Шествието беше водено от мажоретния съств и Духовия оркестър, последвани от заслужили дейци на театъра – актьори, режисьори, драматурзи, както и от кмета на Община Перник Вяра Церовска и екипа й, народния представител д-р Александър Александров, областния управител Ирена Соколова и почитатели на театралното изкуство. Тържественият парад продължи до Двореца на културата, където ги чакаха младите актьори от детско-юношеския театър „Мускетарите“ и всички заедно изпяха песента на Недялко Йорданов „Не остарявай любов“.  \r\nТържеството продължи във второто фоайе, където бяха връчени специални възпоменателни плакети на четири институции, допринесли за запазването, възстановяването и развитието на театъра. Специален приз получи и кметът на Община Перник Вяра Церовска, която върна жеста като връчи плакет на директора на театъра Иво Горчев.  \r\n„Изключително приятно е да си на рожден ден и то на 100-годишнината от създаването на пернишкия театър „Боян Дановски“. Заедно с толкова много творци, актьори, режисьори, сценаристи, хореографи, толкова много хора , които са направили Перник различен. През годините нашият театър какво ли не преживя – преходи, промени, кметове, горене, но остана и оцеля заради обичта на перничани“, сподели кметът Вяра Церовска. Тя благодари на директора на театъра Иво Горчева, който намери сили дори и през тези много тежки години да запази театъра и духовния живот, който прави Перник специален град.  \r\nКметът Вяра Церовска връчи още два плакета на актьорите Мария Михайлова-Маша и Любомир Бъчваров и със сантимент сподели, че е ходила при тях на уроци,че са я научили на много неща, както и да обича театъра.  \r\nОтличия бяха връчен и на Министерството на културата в лицето на зам.-министъра Румен Димитров. С награда беше удостоен още областният управител Ирена Соколова, като по този начин беше изразена благодарност към държавата в лицето на премиера Бойко Борисов, тъй като през 2012 г. напълно изгорелият през 2004 г. театър беше възстановен, благодарение на финансовата подкрепа от държавата. \r\nЧетвъртият плакет получи президентът Георги Първанов /2002 – 2012/ заради моралната подкрепа, която е оказал за културната институция. \r\nС 12 поименни плакета бяха удостоени хора, свързали съдбата си с пернишкия театър. Мил подарък за тях беше и специален албум, разказващ за историята на театъра в Перник и за неговите директори. \r\nНа празника присъства и ембематично актьорско съзвездие от Народния театър. Празникът завърши с премиерното представление на постановката „Енергични хора“ по Василий Шукшин.", "date": "2019.03.27", "title": "Перник: С тържествено дефиле започна празникът, посветен на 100-годишнината от създаването на театър „Боян Дановски“ и Международния ден на театъра"}
{"url": "http://www.focus-news.net/news/2019/03/27/2639833/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Съветът за сигурност на ООН ще проведе спешно открито заседание относно решението на САЩ да признае Голанските възвишения като израелска територия, заяви френският посланик. \r\nСирия поиска срещата в писмо, изпратено до Франция, която председателства Съвета през март, пише вестник  The Times Of Israel . \r\nГневът на признанието на САЩ беше наречен „лицемерие и лъжа” от израелския представител в ООН Дани Данон. \r\n„В продължение на 19 години Сирия използва Голаните като преден пост срещу Израел, а днес Иран иска да постави войниците си на брега на Галилейско море“, заяви Данон в изявление. \r\n„Израел няма да допусне такова нещо досега и време е международната общност да признае факта, че Голаните ще останат завинаги под израелски суверенитет. Съединените щати и Израел ще стоят като единен фронт пред лицемерието и лъжите“. \r\nАмериканският президент Доналд Тръмп подписа прокламация, в която Съединените щати признаха анексирането на Израел на част от стратегическото плато, въпреки резолюциите на ООН, които призовават за оттеглянето на Израел от Голаните. \r\nТри резолюции на Съвета за сигурност на ООН призовават Израел да се оттегли от Голанските възвишения, които е иззела от Сирия по време на Шестдневната война от 1967 г. и ефективно анексирана в закон на Кнесет през 1981 г., което никога не е било признато в международен план. \r\nНа заседанието на Съвета за сигурност за Близкия изток няколко страни се изказаха срещу решението на САЩ и европейските страни изразиха загриженост, че този ход може да има широки последици в региона. \r\nИзпълняващият длъжността постоянен представител на САЩ Джонатан Коен заяви на срещата, че Вашингтон е взел решение да се противопостави на сирийския президент Башар Асад и Иран. \r\n***  Кремъл отрече съобщения, че премиерът Бенямин Нетаняху скоро е представил на руския президент Владимир Путин план, също даден на президента на САЩ Доналд Тръмп, за премахването на иранските войски от Сирия, пише в.  The Jerusalem Post . \r\n„Не мога да потвърдя тази информация“, коментира говорителят на руския президент Дмитрий Песков. „В този случай трябва да се изяснят подробности, за да се установи за какво говорим тук и какво има предвид Нетаняху, когато говори за това“. \r\nВисокопоставен израелски дипломатически служител зяави след срещата на Нетаняху с Тръмп в Белия дом, че премиерът е представил на Тръмп план за отстраняване на иранците от Сирия и че той също се опитва да привлече подкрепата на Путин за този план. \r\nДлъжностното лице каза, че Тръмп и Нетаняху са обсъдили Сирия по време на срещата им в Белия дом и продължаването на тежките санкции срещу Иран. \r\nПреди месец, на 27 февруари, Нетаняху се срещна с Путин в Кремъл за среща, посветена главно на ситуацията в Сирия. \r\n„Най-голямата заплаха за стабилността и сигурността в региона идва от Иран“, заяви Нетаняху преди тази среща. „Ние сме решени да продължим с агресивните си действия срещу усилията на Иран - които призовават за нашето унищожение - и срещу неговия опит за военно укрепване в Сирия“. \r\n***  Президентът Тръмп заяви, че „Русия трябва да излезе“ от Венецуела след съобщенията, че Кремъл изпраща войски в подкрепа на социалистическия президент Николас Мадуро, пише в.  Washington Examiner . \r\nТръмп говори в Овалния кабинет, докато беше домакин на Фабиана Росалес, съпругата на самопровъзгласилия се за временен президент на Венецуела Хуан Гуайдо. \r\n„Ние сме с теб 100%“, каза Тръмп. „Русия трябва да излезе“. \r\nДве руски самолета се приземиха близо до столицата на Венецуела Каракас. Съобщава се, че самолетите са превозвали около 100 души от специалните части и експерти по киберсигурност. \r\nГуайдо обяви, че е временен президент през януари, но не успя да отслаби хватката на Мадуро върху институциите на правителството, въпреки че много държави от региона признаха неговата декларация. \r\nТръмп призна Гуайдо - лидер на опозиционното Национално събрание - като законен лидер на страната, и представители от администрацията са казали, че е възможно нахлуване за свалянето на Мадуро, ако има нападения срещу Гуайдо или неговото правителство в сянка. \r\n***  Австрийският канцлер Себастиан Курц потвърди връзката между крайнодясно движение и терориста, който нападна две джамии и уби 50 мюсюлмани в Нова Зеландия, пише в.  Yeni Safak . \r\n„Потвърдено е, че съществува финансова връзка между човека, извършил атаката в Нова Зеландия и Идентитаристичното движение в Австрия“, каза Курц пред репортери след заседание на кабинета. \r\nКъщата на говорителя на движението Мартин Селнер е претърсена като част от разследване за проучване на евентуални връзки с терориста - идентифициран като австралиеца Брентън Тарант - който влезе в джамиите Ан Нуур и Линууд в Крайстчърч, Нова Зеландия и застреля поклонници, включително четири деца. \r\nБанковите сметки на Селнер са били проследени от полицията и около 1500 евро ($ 1692) са му дарени от лице, чието фамилно име е същото като на терориста. \r\nАвстрийското разузнаване също заяви, че терористът е посетил Австрия миналия ноември. \r\nКурц подчерта, че никакъв екстремизъм няма да бъде допуснат в Австрия, добавяйки, че извършителите ще бъдат третирани в съответствие със закона. \r\nТой каза също, че връзката ще бъде разследвана внимателно и че той е говорил с министрите на вътрешните работи и правосъдието за разпускането на крайно дясното Идентитаристично движение. \r\n„И двете министерства ще мобилизират всичките си средства срещу това движение“, добави той. \r\nИдентитаристичното движение е известно с анти-мигрантската и анти-мюсюлманската си позиция.", "date": "2019.03.27", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/27/2639808/ria-novosti-poroshenko-ne-izklyuchi-dvustranni-pregovori-s-putin.html", "text": "Петро Порошенко заяви, че не изключва двустранни преговори с Владимир Путин, но украинската позиция трябва да бъде подкрепена от международните партньори, съобщава  РИА „Новости“ . \r\n„Може ли да има двустранни преговори? Разбира се, ние сме суверенна, независима държава. Но позицията на Украйна ще бъде по-слаба, ако отидем без подкрепата на нашите партньори в про-украинската коалиция. Очевидно е, че е по-слаба“, каза Порошенко в интервю за украински телевизии. \r\nСпоред него, на двустранна основа, могат да се водят преговори, например, относно освобождаването на украинските моряци, арестувани в Русия за нарушаване на държавната граница, и за връщането на корабите. \r\nПо време на посещението си в Крим на 18 март Путин заяви, че Русия ще започне да изгражда отношения с Украйна, когато в Киев надделее здравият разум. Превод и редакция : Калоян Пенков", "date": "2019.03.27", "title": "РИА „Новости“: Порошенко не изключи двустранни преговори с Путин"}
{"url": "http://www.focus-news.net/news/2019/03/27/2639810/stoyanka-stoykova-sdruzhenie-na-prevozvachite-pazardzhik-nastoyavame-za-reshavane-na-problemite-svarzani-s-nereglamentiraniya-transport.html", "text": "Поставили сме на вниманието на Министерството на транспорта проблемите с нерегламентирания транспорт, каза за  Радио „Фокус“ – Пазарджик  Стоянка Стойкова, председател на Сдружението на превозвачите в Пазарджик. По думите й става дума за таксита, които возят пътници на цената на билета по маршрутите на обществения транспорт. „Необходими са строги мерки, дори ако се наложи - отнемане на лични автомобили, с които се осъществяват тези превози. При проверки сме установили такива проблеми в района на Велинград, Ракитово, Белово“, коментира Стойкова.  \r\nТя уточни, че тези шофьори на таксита не работят по Наредба 34, а отиват на автобусните спирки и качват хората, които чакат обществения транспорт. „Проблемът е взет под внимание е ще бъдат предприети конкретни мерки за неговото решаване“, допълни Стойкова. Тя отбеляза също, че превозвачите са поискали изменения и в други нормативни документи като Наредба 2, където да се предвиди представителство на автомобилната администрация и на транспортния бранш при определяне на обществения превозвач на територията на различните общини. \r\nВаня НИКОЛОВА", "date": "2019.03.27", "title": "Стоянка Стойкова, Сдружение на превозвачите-Пазарджик: Настояваме за решаване на проблемите, свързани с нерегламентирания транспорт"}
{"url": "http://www.focus-news.net/news/2019/03/27/2639811/yeni-safak-avstriya-potvardi-vrazka-mezhdu-kraynodyasna-grupirovka-i-terorista-ot-nova-zelandiya.html", "text": "Австрийският канцлер Себастиан Курц потвърди връзката между крайнодясно движение и терориста, който нападна две джамии и уби 50 мюсюлмани в Нова Зеландия, пише в.  Yeni Safak . \r\n„Потвърдено е, че съществува финансова връзка между човека, извършил атаката в Нова Зеландия и Идентитаристичното движение в Австрия“, каза Курц пред репортери след заседание на кабинета. \r\nКъщата на говорителя на движението Мартин Селнер е претърсена като част от разследване за проучване на евентуални връзки с терориста - идентифициран като австралиеца Брентън Тарант - който влезе в джамиите Ан Нуур и Линууд в Крайстчърч, Нова Зеландия и застреля поклонници, включително четири деца. \r\nБанковите сметки на Селнер са били проследени от полицията и около 1500 евро ($ 1692) са му дарени от лице, чието фамилно име е същото като на терориста. \r\nАвстрийското разузнаване също заяви, че терористът е посетил Австрия миналия ноември. \r\nКурц подчерта, че никакъв екстремизъм няма да бъде допуснат в Австрия, добавяйки, че извършителите ще бъдат третирани в съответствие със закона. \r\nТой каза също, че връзката ще бъде разследвана внимателно и че той е говорил с министрите на вътрешните работи и правосъдието за разпускането на крайно дясното Идентитаристично движение. \r\n„И двете министерства ще мобилизират всичките си средства срещу това движение“, добави той. \r\nИдентитаристичното движение е известно с анти-мигрантската и анти-мюсюлманската си позиция. Превод и редакция : Калоян Пенков", "date": "2019.03.27", "title": "Yeni Safak: Австрия потвърди връзка между крайнодясна групировка и терориста от Нова Зеландия"}
{"url": "http://www.focus-news.net/news/2019/03/27/2639805/washington-examiner-tramp-kaza-che-rusiya-tryabva-da-izleze-ot-venetsuela.html", "text": "Президентът Тръмп заяви, че „Русия трябва да излезе“ от Венецуела след съобщенията, че Кремъл изпраща войски в подкрепа на социалистическия президент Николас Мадуро, пише в.  Washington Examiner . \r\nТръмп говори в Овалния кабинет, докато беше домакин на Фабиана Росалес, съпругата на самопровъзгласилия се за временен президент на Венецуела Хуан Гуайдо. \r\n„Ние сме с теб 100%“, каза Тръмп. „Русия трябва да излезе“. \r\nДве руски самолета се приземиха близо до столицата на Венецуела Каракас. Съобщава се, че самолетите са превозвали около 100 души от специалните части и експерти по киберсигурност. \r\nГуайдо обяви, че е временен президент през януари, но не успя да отслаби хватката на Мадуро върху институциите на правителството, въпреки че много държави от региона признаха неговата декларация. \r\nТръмп призна Гуайдо - лидер на опозиционното Национално събрание - като законен лидер на страната, и представители от администрацията са казали, че е възможно нахлуване за свалянето на Мадуро, ако има нападения срещу Гуайдо или неговото правителство в сянка. Прево ди редакция : Калоян Пенков", "date": "2019.03.27", "title": "Washington Examiner: Тръмп каза, че „Русия трябва да излезе“ от Венецуела"}
{"url": "http://www.focus-news.net/news/2019/03/27/2639806/georgi-harizanov-politicheski-analizator-izlizaneto-na-tsvetan-tsvetanov-ot-parlamenta-e-pozitiv-za-gerb.html", "text": "Излизането на Цветан Цветанов от парламента е позитив за ГЕРБ. Това каза в обзорното предаване „Това е България“ на  Радио „Фокус“  политическият анализатор Георги Харизанов. Той ще продължи да изпълнява задълженията, с които се справя безупречно, допълни анализаторът. С оттеглянето си Цветанов сваля от партията тежестта да се обяснява по твърдения за нарушени етични правила, уточни Харизанов и определи сагата с апартаментите като предизборна публична драма. „Винаги е било така и така и ще бъде. В този случай се претопля изключително стара манджа, опакова се в истеричен тон и явно успява да нанесе щети и да обърне общественото мнение срещу определени политици. Оказа се, че министър Ваня Колева е клиент на тази фирма от 20 години. Тя си е закупила апартамент през 2016-та година. Министър Цачева прави своята сделка през 2017-та година, Вежди Рашидов през същата година, а Цветанов – през 2018-таѝ. Броени дни преди изборната кампания това става новина“, обясни той.Според Георги Харизанов има голяма възможност от цялата тази история с апартаментите ГЕРБ да излезе с позитив. „Или и антикорупционния фонд и съгласилите се да публикуват техния материал „Свободна Европа“ са използвани като пощенски кутии, или те са направили професионално разследване, знаели са и други факти около съдия Лозан Панов и съпругата му, които обаче не са разкрили в началната си публикация. Трети вариант няма“, каза още анализаторът. \r\nЦоня СЪБЧЕВА", "date": "2019.03.27", "title": "Георги Харизанов, политически анализатор: Излизането на Цветан Цветанов от парламента е позитив за ГЕРБ"}
{"url": "http://www.focus-news.net/news/2019/03/27/2639815/sliven-oblastnata-komisiya-voenni-pametnitsi-glasuva-predlozheniya-na-obshtinite-za-remonti-na-voenni-memorialni-znatsi.html", "text": "Областната комисия „Военни паметници“ в Сливен проведе редовното си заседание, под председателството на областния управител Чавдар Божурски. Това съобщиха от пресцентъра на  Областната администрация . В заседанието участва Кристина Алексова от дирекция „Социална политика“ в Министерството на отбраната. \r\nПредставителите на общините представиха разчет на необходимите им средства, с които да бъдат частично ремонтирани или освежени паметниците на загиналите през Втората световна война. От реставрация се нуждаят паметните плочи в селата Трапоклово,  Г. Чочовени, Младово, Г. Александрово, Николаево, Самуилово и Селиминово в община Сливен. Нужните за това средства възлизат на 11 318 лева. От Община Нова Загора  заявиха необходимост от ремонти за 2 802,33 лева на паметни плочи в селата Коньово, Любенец, Новоселец, Омарчево. Община Твърдица търси  финансиране от 54 800 лева, с които да бъде изграден паметник на загиналите във войните. „Такъв паметник никога не е имало. Проучванията през последните години установиха още 20-ина имена на жители на  Твърдица и общината, загинали във войните през 20 век, които няма как да бъдат дописани на съществуващите паметни плочи.  Хората имат нужда техните родственици, станали герои по фронтовете, да бъдат почетени и уважени“, аргументираха се от Общината. Местните администрации кандидатстват за средствата пред Министерството на отбраната във връзка с подготовката на честванията за 75-годишнината от Втората световна война.  Членовете на комисията „Военни паметници“ гласуваха предложенията. Предстои те да бъдат разгледани в Министерството на отбраната. \r\nОбщина Сливен запозна комисията с количествено-стойностната сметка в размер на 105 067,50 лева с ДДС за консервация и реставрация на паметника на Шести артилерийски полк, както и за облагородяване на терена.  Зам.-кметът Пепа Чиликова съобщи, че към момента са осигурени 30 841,45 лева от дарителската кампания, предоставени строителни материали и заделени в бюджета средства.  „Подкрепяме желанието на Общината да възстанови паметника. За финансиране обаче може да говорим, едва когато бъде осигурен достъп до него“, каза Кристина Алексова от Министерството на отбраната и изрази мнение, че съществуващият в момента достъп не е удовлетворителен. \r\nВ заседанието участваха още зам. областният управител Димитринка Петкова, гл. експерт в направление „Отбранителна и мобилизациона подготовка“ в Областната администрация Веселин Вълчев, гл. експерт във Военния клуб-Сливен Атанас Чолаков, председателят на Областния съвет на Съюза на офицерите и сержантите от запаса и резерва Божидар Бординяшки, представител на военно формирование 22220, директори и представители на историческите музеи в Сливен, Нова Загора и Котел.", "date": "2019.03.27", "title": "Сливен: Областната комисия „Военни паметници“ гласува предложения на общините за ремонти на военни мемориални знаци"}
{"url": "http://www.focus-news.net/news/2019/03/27/2639812/gd-granichna-politsiya-trafikat-na-gkpp-kapitan-andreevo-gkpp-lesovo-gkpp-dunav-most-ruse-i-gkpp-dunav-most-vidin-e-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на българо-турската граница и ГКПП \"Дунав мост-Русе\" и ГКПП \"Дунав мост-Видин\" на границата с Румъния е интензивен на изход за товарни автомобили. Това съобщиха от  ГД \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.03.27", "title": "ГД \"Гранична полиция\": Трафикът на ГКПП \"Капитан Андреево\", ГКПП \"Лесово\", ГКПП \"Дунав мост-Русе\" и ГКПП \"Дунав мост-Видин\" е интензивен на изход за товарни автомобили"}
{"url": "http://www.focus-news.net/news/2019/03/27/2639813/tsvetan-tsvetanov-napuska-parlamenta-obzor.html", "text": "Цветан Цветанов напуска парламента, но остава зам.-председател на ГЕРБ и начело на предизборния щаб на партията. Новината обяви самият той след разговор с премиера Бойко Борисов, непосредствено след като се завърна от работно посещение в САЩ. Причина за оставката на Цветанов стана развилия се в последните дни скандал около апартаментите на управляващи политически фигури. Сагата започна именно след появила се информация за имотна сделка между председателя на ПГ на ГЕРБ и фирма \"Артекс\", осъществена на преференциални цени. Заради подобни сделки с постовете си вече се разделиха правосъдният министър Цецка Цачева, зам.-министърът на младежта и спорта Ваня Колева и зам.-министъра на енергетиката Красимир Първанов. Брифингът на  Цветан Цветанов  в парламента продължи един час. Той бе категоричен, че оставката му е морален акт и решението за нея не е дошло след натиск от страна на премиера, а е водено от общите интереси на каузата ГЕРБ. \"Питайте колегите от БСП защо никога не поемат морална отговорност\", заяви той. Цветанов благодари на всички, които са се постарали да бъдат обективни, както и на тези, които са създали другото усещане за много манипулации и внушения. Според него при заблуждение и поднасяне на невярна информация се създава напрежение, което рефлектира върху политическите партии и управлението. Той отчете, че в случая с апартаментите жертвата е бил той. Цветанов подчерта, че всички негови действия са били такива, каквито изисква законът и отхвърли обвиненията, че се е опитал да прикрие проверка срещу \"Артекс\". \"Ветровете брулят високите върхове\", коментира още той, като увери, че ГЕРБ ще се подготви много добре за предстоящите избори. Цветан Цветанов бе категоричен, че не може да се говори, че има и минимално разделение в ГЕРБ. „Няма драма от това, че председателят на парламентарната група на ГЕРБ ще напусне 44-тия парламент“, каза още заместник-председателят на партията. \r\nЗа „Фокус“  политическият анализатор Георги Харизанов  посочи, че излизането на Цветан Цветанов от парламента е позитив за ГЕРБ. По думите му той ще продължи да изпълнява задълженията, с които се справя безупречно. „С оттеглянето си Цветанов сваля от партията тежестта да се обяснява по твърдения за нарушени етични правила“, уточни Харизанов и определи сагата с апартаментите като предизборна публична драма. Според  политолога Александър Маринов  напускането на Цветанов е компромис от страна на премиера Бойко Борисов. „При всяко положение се очакват усложнения в и без това сложната парламентарна ситуация“, коментира той.  Политическият анализатор проф. Михаил Константинов  заяви, че напускането на НС от Цветанов е била най-разумната постъпка. Според него политиците сами ще се отдръпнат от сагата с апартаментите, защото са осъзнали, че по този начин отварят вратата на ада. По думите му нито ГЕРБ, нито БСП печелят от това, а време за нов играч на политическата сцена до изборите няма. Председателят на АБВ Румен Петков  излезе с позиция за напускането на парламента от страна на Цветанов. Според него човек с подобен манталитет и с подобно необяснимо имущество няма място в политиката. \"Той илюстрира ГЕРБ в най-извратения му вид. Те не си дават сметка, че това отвращава нормалния българин. Трябва да сме наясно как американците канят необяснимо забогатели хора на закуска и че това отговаря на техния манталитет. Отвращаващо е за честния и изстрадал българин\", се казва още в позицията на Румен Петков. \r\nПреди Цветанов да обяви решението, си евентуалното му напускане на парламента коментира  лидерът на НФСБ Валери Симеонов . По думите му отстраняване на Цветанов ще доведе до трус, тъй като без него в парламента ще се работи много по-трудно, ако въобще институцията работи. Според Валери Симеонов ролята на Цветанов е изключително важна, значима и незаменима фигура на посредник между различните групи и крайни полюси в различните законопроекти и решения.  \r\n25 септември 2018 - представител на Съвместната група за парламентарен контрол в Управителния съвет на Европол. \r\n1 януари 2018 - 30 юни 2018 - съпредседател на Съвместната група за парламентарен контрол на дейността на Европол. \r\n10 май 2017 - председател на Комисията по вътрешна сигурност и обществен ред в 44-то Народно събрание на Република България. \r\n19 април 2017 - народен представител в 44-то Народно събрание на Република България; председател на Парламентарната група на ПП ГЕРБ. \r\n19 февруари 2016 - председател на Комисията по вътрешна сигурност и обществен ред в 43-то Народно събрание на Република България. \r\n2014 – народен представител в 43-то Народно събрание; председател на Парламентарната група на ПП ГЕРБ. \r\n2013 – 2014 - народен представител в 42-то Народно събрание. \r\nЮли 2009 – март 2013 - вицепремиер и министър на вътрешните работи в кабинета на Бойко Борисов. \r\n5 юли 2009 - избран за мажоритарен депутат от партия ГЕРБ в 41-вото Народно събрание от Велико Търново. \r\nНоември 2005 - юли 2009 - заместник-кмет по сигурността, координацията и контрола в Столична община. \r\n2001 - 2005 - началник на сектор /оперативен помощник на главния секретар на МВР/ \"Ръководство на МВР\". \r\n1987 - 2001 - специалист, инспектор, старши инспектор, главен инспектор, началник на група и главен експерт в МВР. \r\n1998 - 2000 - следдипломна квалификация, специалност \"Право\" в Институт за следдипломна квалификация при УНСС – София. \r\n1988 - 1992 - дипломиран \"магистър\" от Националната спортна академия в София, педагогически и треньорски профил. \r\n- 1987 - 2005 - През 18-годишния си професионален стаж в системата на МВР е награждаван многократно от ръководството на министерството. Удостоен е и със следните международни награди: \r\n-  2004 - Сертификат за изключителни резултати и съществен принос в противодействието на разпространение на фалшиво евро от директора на Европол, Юрген Щорбек; \r\n-  2005 - \"Бял кръст за заслуги към испанската полиция\" от министъра на вътрешните работи на Кралство Испания; \r\n-  2009 - Сертификат за отлично международно оперативно полицейско сътрудничество от директора на Европол Роб Уейнрайт; \r\n-  2009 - \"Знак за отличие за образцово носене на службата\" от министъра на вътрешните работи на Литва Раймундас Палайтис; \r\n-  2009 - Политик на годината -национално Дарик радио; \r\n-  2010 - Награда за принос в закрилата на интелектулната собственост; \r\n-  2010 - Акт за доблест - Фондация \"За подпомагане жертви на престъпления и борба с корупцията\"; \r\n-  2012 - почетен знак за благодарност от Окръжния съд на Южния окръг на щата Мисисипи (САЩ) като признание за активното участие и лидерската роля в дейността на Центъра за правоприлагане в Югоизточна Европа за борба с трансграничната организирана престъпност; \r\n-  2012 - обявен за почетен член на Асоциацията на карабинерите в Италия; \r\n-  2014 - Сребърен кръст за граждански заслуги на Гражданската гвардия на Испания от министъра на вътрешните работи на Кралство Испания. \r\nДеница КИТАНОВА", "date": "2019.03.27", "title": "Цветан Цветанов напуска парламента (ОБЗОР)"}
{"url": "http://www.focus-news.net/news/2019/03/27/2639814/nimh-utre-shte-e-slanchevo-dnevnite-temperaturi-shte-sa-predimno-mezhdu-9-i-14.html", "text": "През нощта вятърът временно ще отслабне. Облачността над страната ще е разкъсана, предимно значителна преди полунощ над Южна България. Това съобщи за  Агенция „Фокус” дежурният синоптик Мартин Славчев от  Националния институт по метеорология и хидрология (НИМХ) . Утре ще е предимно слънчево с временни увеличения на облачността над югозападните райони от страната, но ще е почти без валежи. Ще духа слаб до умерен изток-североизточен вятър и с него температурите ще се понижат още. Сутринта ще е хладно с минимални температури между минус 1° и 4°, на места в котловините ще има условия за образуване на слана. Дневните температури ще са предимно между 9° и 14°. Над Черноморието ще бъде предимно слънчево, но хладно. Ще духа умерен вятър от изток-североизток. Максимални температури на въздуха: 9°-12°. Температурата на морската вода е 10°-11°. Вълнението на морето ще бъде 2 - 3 бала. \r\nНад планините ще е предимно слънчево. След обяд над масивите от Западна и Централна България ще има временни увеличения на облачността, но ще е почти без валежи. Ще духа умерен и силен североизточен вятър. Максималната температура на височина 1200 метра ще е около 2°, на 2000 метра - около минус 4°. \r\nВ петък и събота ще е без валежи. Сутрините ще са хладни, с минимални температури между минус 3° и 2°, а през втория ден дневните температури слабо ще се повишат. Вятърът ще остане от североизток, до умерен, в нощните часове ще стихва и сутрин на места в котловините ще има слана. Ще има временни увеличения на облачността, по-значителни след обяд. В неделя ще има повече облачност, на отделни места, главно в Южна България, и слаби превалявания от дъжд. Минимални температури - между 0° и 5°, максимални - между 11° и 16°. \r\nАтмосферното налягане ще е по-високо от средното за месеца и ще продължи да се повишава.", "date": "2019.03.27", "title": "НИМХ: Утре ще е слънчево, дневните температури ще са предимно между 9° и 14°"}
{"url": "http://www.focus-news.net/news/2019/03/27/2639809/pravitelstvoto-odobri-reglament-za-zaetostta-lichnata-pomosht-i-metodikata-za-izvarshvane-na-individualna-otsenka-na-potrebnostite-na-horata-s-uvrezhdaniya-obzor.html", "text": "Министерски съвет прие пакет от нормативни актове, свързани с прилагането на Закона за хората с увреждания. С него се доразвива новата правна рамка за защита на правата на хората с увреждания и се уреждат областите и средствата за оказване на подкрепа. Според министъра на социалната политика Бисер Петков новият правилник обхваща методика за извършване на индивидуална оценка в Закона за хората с увреждания и промени в устройствения правилник на Агенцията за социално подпомагане, свързани със структуриране на звената, които ще извършват индивидуалната оценка. След одобрението на нормативните актове ще могат да започнат действията по конструиране на Съвета за наблюдение. В тях подробно са регламентирани процедурите за избор на правилника на представители на организациите на и за хората с увреждания. „4-ма представители трябва да бъдат избрани, като членове на Съвета за наблюдение. Тези дейности ще се извършват от администрацията на омбудсмана“, отбеляза той, като уточни, че първите две години от създаването на Съвета, дейностите около него ще бъдат осъществявани отново от администрацията на омбудсмана.  \r\nС друга част от правилника се регламентира и  заетостта на хората с увреждания . „Конкретно се регламентират алтернативните мерки за изпълнение на задълженията за назначаване на хора с увреждания. Работодателите, които имат това задължение, със състав от над 50 човека, в 3-месечен срок от обнародване на правилника да предприемат действия за назначаване на хора с увреждания“, коментира министър Петков, като допълни, че в изпълнение на това задължение ще бъдат подпомагани от Агенция по заетостта.  \r\nМинистър Бисер Петков обясни пред журналисти, че с измененията в правилника за прилагане на Закона за хората с увреждания се регулира правилото за включване в  механизма за лична помощ . „Очакваме, че правоимащите са 90 хил. души с увреждане, около 80 хил. души са пълнолетни и 10 хил. лица, които по Закона за лична помощ имат право на лична помощ, ще заявят съответно преминаване през индивидуална оценка на потребностите и да бъде определен съответстващия брой часове на асистентска подкрепа“, отбеляза той.  \r\nДо 31 март тази година, месечната подкрепа, служебно или на база заявление се даваше без да е необходимо да бъде извършена индивидуална оценка. След 1 април, за новите случаи за които изтичат съответните срокове или за тези, които имат право, но не са го заявили до 31 март, това ще стане след преминаване на индивидуална оценка.   \r\nМинистър Петков допълни, че около 1 300 служители ще бъдат ангажирани с извършване на дейности за индивидуална оценка на хората с увреждания. В бюджета на Министерството на труда и социалната политика за тази година са предвидени 75 млн. за така наречените услуги в домашна среда - личен, социален и домашен помощник.  В нормативния акт в регламентирана и методиката за извършване на  индивидуална  оценкa на потребностите от подкрепа за хората с увреждания .  С него се определят нови форми на подкрепа, които се идентифицират чрез индивидуална комплексна оценка на потребностите и при изследване на функционалните затруднения и наличието на бариери в изпълнението на ежедневните и други дейности на човека с увреждане. Методиката регламентира реда и условията по изготвянето на индивидуална оценка на потребностите на хората с увреждания, включително оценка за потребността от предоставяне на социални услуги, лична помощ или друг вид подкрепа при условия и по ред, определени със закон. С нея се регламентира обективен начин на изчисляване на броя часове лична помощ за всеки човек с увреждане до и над 18-годишна възраст. Заключенията и направленията, определени в оценката са задължителни за всички компетентни органи и организации, за реализиране на съответните права на хората с увреждания. \r\nС приемането на правилника ще бъде възможно стартирането на двете Национални програми – Национална програма за заетост на хора с увреждания, за която е Министерството са планирани 5 млн. лв. До 31 май, изпълнителният директор на Агенцията за хората с увреждания трябва да определи условията за кандидатстване, защото финансирането ще бъде на проектен принцип. С новите условия се регламентирани и условията на другата програма за достъпна жилищна среда и достъпна мобилност.   \r\nМинистър Петков информира, че в Народното събрание е внесен законопроект за изменение и допълнение на Кодекса за социално осигуряване.  В него е предвидено пенсионерите да имат право на избор дали индивидуалният им коефициент да бъде изчислен по новата или старата методика. С променената в края на миналата година формула от 1 януари 2019 г. при изчисляването на пенсията отпадна възможността хората да избират трите най-силни години преди 1997 г.. Не влиза и доходът между 1997 г. и 1999 г. Вземат се предвид само осигуровките от 2000 г. насам. \r\nНовият законопроект в парламента дава възможност на хората при заявление за пенсиониране да поискат пенсията им да бъде изчислена и по старата методика, която действаше до края на 2018 г. Разчетите се правят в рамките на средносрочната бюджетна прогноза и затова преходният период ще е до началото на 2023 г.  \r\nДаяна ДЮЛГЕРОВА", "date": "2019.03.27", "title": "Правителството одобри регламент за заетостта, личната помощ и методиката за извършване на индивидуална оценка на потребностите на хората с увреждания (ОБЗОР)"}
{"url": "http://www.focus-news.net/news/2019/03/27/2639817/razsledvashtata-politsayka-rozalina-kyoseva-zadarzhana-pri-spetsializirana-aktsiya-v-blagoevgrad-ostava-v-aresta.html", "text": "Разследващата полицайка Розалина Кьосева, задържана при специализирана акция в Благоевград, остава в ареста, предаде репортер на  Радио \"Фокус\"-Пирин.  Решението бе взето след над 4 часа гледане на мярката, което се проведе при закрити врати в Районен съд - Благоевград. Ако има обжалване, то ще бъде следващият четвъртък и ще се гледа от Окръжен съд - Благоевград.  \"Фокус\" припомня:  В понеделник екипи на дирекция \"Вътрешна сигурност\" на МВР и Прокуратурата извършиха специализирана акция в ОД на МВР - Благоевград, при която бе задържана разследващата полицайка в 1 РУ - Благоевград Розалина Кьосева. Срещу нея са повдигнати 4 обвинения. \r\nЛивия НИНОВА", "date": "2019.03.27", "title": "Разследващата полицайка Розалина Кьосева, задържана при специализирана акция в Благоевград, остава в ареста"}
{"url": "http://www.focus-news.net/news/2019/03/27/2639464/prof-georgi-mihaylov-bsp-s-tova-ns-problemite-v-zdraveopazvaneto-ne-se-reshavat.html", "text": "\"С този парламент проблемите в здравеопазването не тръгват към разрешаване вече две години. Това, което ни притеснява е, че те ескалират, а хората излизат на улицата в спонтанно недоволство. Много от протестиращите са цял живот в системата и познават проблемите, за разлика от тези- на върха в министерството, които са от две години там. Разочарованието вече се превръща в гняв\". Това заяви по БСТВ народният представител от ПГ на \"БСП за България\" проф. Георги Михайлов. Той припомни, че левицата е внесла решение на проблемите в сектора в Народното събрание, но са срещнали стена от неразбиране. \"За тези две години неразбирането доведе до катастрофално положение в здравеопазването\", обясни той. \"В нито една област решенията не се случват\", заяви той. Пред свободната телевизия проф. Михайлов даде пример, който е научил вчера- че за да бъде настанен и опериран в болница, на пациент са му поискали 3000 лева за консумативи. \"Човек със средна заплата в България не може да си позволи тези пари и изпада във финансов колапс\", констатира проф. Михайлов. Той обясни, че операцията не може да бъде направена, без да са внесени парите.  \r\nПо думите му според нормите на Светавната здравна организация - дофинансирането за здраве от един пациент не трябва да е повече от 15% - 20%, а у нас достига 50% от услугата. \"Много от медицинските сестри работят на заплати, които са близки до минималната. Не може да се карат хората да упражняват тази професия само от благородство\", отсече професорът. Той сподели, че преди дни е посетил една от най-големите частни болници в страната. На вратата ѝ имало съобщение, че в събота и неделя здравното заведение не работело с НЗОК. По думите му, независимо че министърът на здравеопазването Кирил Ананиев не е лекар, е трябвало да разбере къде се крият проблемите и грешките в сектора. \"Има недоимък на визионери в министерството. Здравеопазването не е финансов, а социален сектор. Протестиращите не виждат надежда\", обобщи проф. Михайлов.", "date": "2019.03.27", "title": "Проф. Георги Михайлов, БСП: С това НС проблемите в здравеопазването не се решават"}
{"url": "http://www.focus-news.net/news/2019/03/27/2639816/prof-mihail-konstantinov-napuskaneto-na-ns-ot-tsvetanov-beshe-nay-razumnata-postapka.html", "text": "Напускането на НС от Цветанов беше най-разумната постъпка. Това каза в обзорното предаване на  Радио „Фокус“  „Това е България“ политическият анализатор проф. Михаил Константинов. Цветанов добре познава механизмите на парламентарната дейност и има опасност без него от време на време парламента да буксува, имайки предвид и отсъствието на главната опозиционна партия и колебливото поведение на ДПС, която ту влиза, ту излиза от парламента. От друга страна сега Цветанов ще има повече време за предизборната кампания, коментира Константинов. Сагата „Апартаментгейт“ може да бъде спряна от политическата класа, която я започна, каза още той. „Настоящата политическа класа с взаимни усилия реже клона, на който стои. От една страна режа БСП, от друга ГЕРБ и отделно други малки партии режат с малките си триончета, които не винаги са толкова малки, както вече видяхме. Знае се, че ръководството на БСП също е пълно с евтини апартаменти, ръководствата на други партии също и изобщо висшата политическа класа масово си е накупила евтини жилища. Това както знаем е законно, но не е морално“, каза той. За съжаление българската юридическа класа също се е снабдила с евтини жилища, добави Михаил Константинов. Според него политиците сами ще се отдръпнат от сагата с апартаментите, защото са осъзнали, че по този начин отварят вратата на ада. Нито ГЕРБ, нито БСП печелят от това, а време за нов играч на политическата сцена до изборите няма.  \r\nЦоня СЪБЧЕВА", "date": "2019.03.27", "title": "Проф. Михаил Константинов: Напускането на НС от Цветанов беше най-разумната постъпка"}
{"url": "http://www.focus-news.net/news/2019/03/27/2639442/burgas-slab-dazhd-vali-v-rayona-na-rishki-prohod-i-sredets-patnite-nastilki-sa-mokri.html", "text": "Слаб дъжд вали в района на Ришки проход и Средец. Това съобщиха за  Радио „Фокус“ - Бургас  от Областно пътно управление. В областта времето е предимно облачно. Температурите на въздуха са от 4° до 8°. Видимостта е нормална. Няма затворени проходи и пътни участъци. Движението се извършва нормално. Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. Обходният маршрут е по общински път Черноморец – Созопол. Срокът е до 31 май. Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т поради стесняване на пътното платно. Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срокът за двете ограничения е до 21 декември.  \r\nИнтензивно е движението по входно-изходните пътни артерии на град Бургас. Натоварен е трафикът в посока АМ „Тракия“, по пътя Бургас – кв. „Сарафово“, както и в района на пътен възел „Юг“. Струпване на автомобили се наблюдава и в районите на някои от възловите кръстовища в центъра на града – между булевардите „Сан Стефано“ и „Демокрация“, между улиците „Цар Петър“ и „Иван Вазов“, както и на кръстовището между бул. „Сан Стефано“ и ул. „Христо Ботев“. \r\nДеница ДИМИТРОВА", "date": "2019.03.27", "title": "Бургас: Слаб дъжд вали в района на Ришки проход и Средец, пътните настилки са мокри"}
{"url": "http://www.focus-news.net/news/2019/03/27/2639819/parlamentat-varna-stariya-prag-na-preferentsiite-obzor.html", "text": "Парламентът върна стария праг на преференциите. 7 % ще бъде прагът на така наречените предпочитания за местни и парламентарни избори и 5% на евроизборите. Текстовете бяха заложени в Изборния кодекс, внесен от ПГ на ГЕРБ. Връщането на стария праг на преференциите беше обещано от ГЕРБ след заседание на Изпълнителна комисия, свикано от лидера на партията Бойко Борисов. Решението дойде, след като вече бяха приети изменения в изборното законодателство на 14 февруари 2019 г. и последвалото обществено недоволство. Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота.  \r\nДепутатите отхвърлиха предложението между двете четения на промените в изборното законодателство на Христиан Митев от НФСБ за праг на преференцията на местен вот от 20%. Народното събрание отхвърли предложенията на ДПС, внесени между двете четения. От Движението предлагаха да отпадне принципът за уседналост и избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС.  \r\nОтхвърлено бе предложението за превод на български, когато предизборната кампания се води на чужд език. Текстът предизвика дебати между ДПС и „Обединени патриоти“. Според  народния представител от ПГ на „Обединени патриоти“ и член на ръководството на ПП „Атака“ Павел Шопов  предложението на ДПС за използване на чужд език по време на предизборна кампания е противоконституционно. „Не мога да разбера каква е тази политическа демагогия. Какви са тези приказки за този майчин език, за още няколко такива символични понятия. Става въпрос за турски и никакъв друг език“, заяви Шопов и попита защо ДПС не си направят предложенията, за да са наясно хората каква е тази лъжа, измама и демагогия. Той разкритикува и ГЕРБ, че гласуват „въздържали се“ по текстовете на ДПС. Изказването на Шопов бе провокирано освен от предложението на ДПС, и от изказването на  депутата Хамид Хамид , който посочи, че не всички знаят български език, а Конституцията гарантира правото да се изучава и използва майчин език. Според Хамид не е демократично и европейско да се забранява на всички европейски приятели да приветстват като гости на събрания. Той посочи, че тя дискриминира европейските ни приятели и огромна част от българките граждани.  \r\nДеница КИТАНОВА", "date": "2019.03.27", "title": "Парламентът върна стария праг на преференциите (ОБЗОР)"}
{"url": "http://www.focus-news.net/news/2019/03/27/2639370/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Руските депутати приветстваха констатациите от дългото  разследване, в които се казва, че Доналд Тръмп не е влязъл в сговор с Русия, за президентските избори през 2016 г., макар че малцина в Москва смятат, че резултатът ще намали напрегнатите връзки между Кремъл и Вашингтон, пише авторитетният американски вестник  The Wall Street Journal . \r\nОбратите в разследването на специалния прокурор Робърт Мълър рядко са попадали по държавните телевизионни канали в Русия по време на 22-месечната му продължителност, а повечето политически коментатори в страната определят разследването като акт на междупартийна война между демократите и републиканците. \r\nНякои руски депутати в понеделник изразиха чувство на облекчение във връзка с констатациите и раздразнение към онези, които се надяваха на различен резултат. \r\n„Резултатите от доклада на Мълър са пълен позор за САЩ и неговия политически елит“, каза Алексей Пушков, депутат в Съвета на Федерацията. „Привържениците на теорията за тайните споразумения са дискредитирани. Сега само един идиот ще им повярва“, коментира Пушков. \r\nВ неделя главният прокурор Уилям Бар изпрати писмо до Конгреса, в което обобщава констатациите на разследването на Мълър. Специалният прокурор  стигна до заключението, че президентът Тръмп и неговата кампания не са били в заговор или координация с Русия, за да повлияят на изхода от изборите през 2016 г., се казва в писмото. \r\nИзводите оставят Кремъл в състояние да обвинява за влошените си отношения със САЩ така наречените анти-руски депутати, които са взели за заложник отношенията Москва-Вашингтон на фона на разследване, което както Тръмп, така и Москва са определили като „лов на вещици“. \r\nАмериканското разузнаване заключи малко преди Тръмп да встъпи в длъжност, че Москва е извършила хакерски действия и дезинформация, целяща да подсили позициите му пред конкурента му Хилари Клинтън. Комисията на Сената, ръководен от републиканците, потвърди тези заключения относно участието на Русия през май 2018 г. Москва отрече да се е намесвала в изборите. \r\nДруго отделно разследване миналата година в Камарата на представителите (Конгреса), контролирана от републиканците по това време, оспори предположението, че руската кампания е имала за цел да помогне на Тръмп. \r\n*** Конгресът не успя във вторник да отмени първото вето през мандата на президента Доналд Тръмп, въпреки че демократите , които имат мнозинство настояваха за отмяна на общонационалното извънредно положение за ситуацията  на южната граница, пише електронното издание на американския вестник  The Hill .  \r\nКамарата гласува с 248 срещу 181 гласа за да отмени ветото, но достигна границата от 290 гласа, или две трети от мнозинството, необходимо за преодоляване на ветото. Тръмп наложи вето по-рано този месец, за да отхвърли опита на  Конгреса да блокира  стремежа му да пренасочи средства от Пентагона за изграждане на стена по протежение на границата между САЩ и Мексико. \r\nПо-голямата част от републиканците в долната камара подкрепиха Тръмп във вторник, като само 14 конгресмени от Републиканската партия избраха да нарушат партийните линии и повторно да подкрепят отмяната на извънредното положение. \r\n„Мъжете и жените, които рискуват живота си всеки ден, за да осигурят нашите граници, заслужават всички инструменти, от които се нуждаят, за да си свършат работата, включително и гранична стена“, каза Том Грейвс (републикански конгресмен от Джорджия)по време на дебата. \"Чрез извънредното положение на президента Тръмп и неговото вето на Резолюция IV на Конгреса той действа решително, за да се справи с тази криза с правомощията, предоставени му от Конгреса.\" \r\nПредставителите на Републиканската партия, които гласуваха за отхвърляне на ветото на Тръмп поставиха под въпрос дали този ход нарушава Конституцията. Други твърдят, че прехвърлянето на милиарди долари от Министерството на отбраната може да има отрицателно въздействие върху военната готовност. \r\n\"Всички сме съгласни с необходимостта от сигурност на границите, така че искам да съм наясно с това, но трябва да разграничим необходимостта от сигурност на границите с това как ще стигнем до там и има конституционни опасения за това,  каза пред CNN преди гласуването във вторник Браян Фицпатрик от Пенсилвания. \r\n*** Премиерът Бенямин Нетаняху заплаши във вторник, че Израел ще предприеме мерки, за да отговори на ракетните удари от Газа, след като проведе тайно съвещание с шефовете по сигурността по време на крехкото затишие, настъпило по твърде неспокойната граница, пише  The Times of Israel .  \r\n“Искам да ви кажа, че ние се подготвяме да направим и много повече. Ще направим всичко нужно, за да защитим нашия народ и да браним нашата държава“, е заявил израелският премиер пред конференция, на която са присъствали 18 000 про-израелско настроени активисти. Връзката с участниците Нетаняху е осъществил по сателит.  \r\nПо предварителна програма израелският премиер лично участва в работата на Американо-израелския  комитет по обществени връзки (АИКОВ) във Вашингтон, но събитията от понеделник наложиха промяна в графика му и той прекрати визитата си в САЩ. Още докато беше в Америка упълномощи Израелските въздушни сили да започнат широкомащабна бомбена кампания, за да унищожат повече от десетина цели, включително и офиси на председателя на Хамас в град Газа Исмаил Ханийех. \r\n“Ние отговаряме с голяма сила“, е казал Нетаняху, говорейки от Министерството на отбраната в Тел Авив. “В последните 24 часа израелските сили за отбрана (ИСО)унищожиха главните терористични инсталации на Хамас в размер, невиждан от края на военната операция в Газа отпреди четири години“.  \r\nСлед речта си за АИКОВ Нетаняху е продължи консултациите си с висшите военни в Тел Авив и с шефа на ИСО Авив Кохави.  \r\nПоследните изблици на насилие започнаха малко след зазоряване в понеделник, когато ракета от южната част на Ивицата Газа беше изстреляна ракета от Хамас, както твърди Израел. Тя разруши жилищна сграда в Мишмерет, град североизточно от Тел Авив. Две души са били ранени, а пет други, сред които и две малки деца са с леки наранявания.  \r\nВисш държавен служител от близкото обкръжение на премиера е заявил пред репортерите, че Израел не е съгласен да прекратява огъня с Хамас и е готов да продължи въздушните удари по цели в Ивицата Газа. Служителят е предпочел да остане в анонимност, но е заявил, че на практика „няма спиране на огъня.“ \r\n*** Евродепутатите в Страсбург гласуваха да придвижат плановете през 2021 година да се въведе т. нар. „Берлинско време“. Така ще се сложи край на 100-годишната традиция за смяна на часовете от зимно на лятно време, пише в днешния си брой британският  The Daily Express .    \r\nЛидерите ще са принудени да изберат между зимното или лятното време, когато в последната неделя на октомври 2021 година за последен път се сменят часовниците. Ако правителството в Лондон реши да удължи транзитния период за излизане от Евроблока след 2021 година, Великобритания ще бъде принудена да се придържа към решението, което се приеме, за да продължи преговорите по бъдещото търговско партньорство с Общността. Ако това не се постигне, тогава Северна Ирландия ще бъде принудена да въведе времева граница, като на всеки шест месеца или Лондон или Дъблин ще трябва да  сменят часовниците с един час.  \r\nНо според заговорниците сред депутатите, които настояват за оставане в единния пазар и митническия съюз на ЕС,  цялата страна ще трябва да приеме в бъдеще часовите промени.", "date": "2019.03.27", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/03/27/2639443/burgas-v-ekspotsentar-flora-shte-se-sastoi-klasicheski-kontsert-na-kremena-nikolova-i-martina-tabakova.html", "text": "В Експоцентър „Флора“ ще се състои класически концерт на Кремена Николова и Мартина Табакова. Младите класически музиканти ще свирят заедно от 18.30 часа в зала 2. Това съобщиха от пресцентъра на  Община Бургас . В програмата си те ще представят произведения от Панчо Владигеров, Бетховен и Сезар Франк. Кремена свири на цигулка, а Мартина - на пиано. Билети за концерта им ще се продават на касата в експоцентър „Флора“ с редовна цена 5 лв., а за учащи и пенсионери - 3 лв. \r\nРоденa в Сливен, Кремена Николова започва да учи цигулка на 7-годишна възраст. Няколко години по-късно продължава обучението си в НУМСИ „Проф. Панчо Владигеров“ – Бургас, а след това и в Националната Музикална Академия „Панчо Владигеров“ в София. На единадесет тя започва своя концертен живот, печели награди в конкурси за млади цигулари, осъществява множество концерти като солист на български оркестри (Академичен Симфоничен Оркестър-София, Оперно-Филхармонично Дружество Бургас, Сливенски Симфоничен Оркестър, LM Collegium Мusicum). Печели престижната стипендия „Галерия на българските таланти“ 2007/2008. Обогатява знанията си под ръководството на международно признати музиканти като Захар Брон, Михаел Фришеншлагер, Жерар Пуле, Павел Верников, Енрико Онофри, Киара Банкини, Джорджо Фава и Антон Мартинов. През 2012 г. Кремена се установява в Италия. Днес тя е определяна от критиците като млад изключително изразителен цигулар и в момента концертира като солист и камерен музикант в Италия, България, Франция, Испания, Словения, Белгия и Русия, редом с някои от най-ярките артисти на световната музикална сцена. Партнира си в камерната музика с Иври Гитлис, Антон Мартинов, Лида Аргерич, Рикардо Минази, Майкъл Гутман, Марк Дробински, Шантал Стилиани, Джорджо Фава, Анна Серова и много други. Гост е на фестивали и концертни сезони, като Pietrasanta in Concerto, Capriccio Italiano Festival, Rive Gauche Musique in Paris, Prieure de Chirens Festival, Pollença Festival in Mallorca, Novelle Philharmonie Paris, Le Printemps du Violon Paris, Giovani in Musica Ravenna, Amici del Teatro Treviso, Roana Musica, Grandezze e Meraviglie Modena, Chiave Classica Veneto, Ljubljana Festival. Кремена Николова преподава като асистент в класа на Антон Мартинов в Кралската Консерватория в Монс, Белгия. Изпълнява барокови и съвременни творби като солист на емблематични оркестри – Камерен оркестър на Болшой Театър Москва, Sonatori de la Gioiosa Marca, Contrarco Baroque Ensemble, Orchestra Antonio Vivaldi of Venice, Camerata of Paris, Ensemble Alraune, Oficina Musicum Venetiae, Soloists of Menuhin Academy, Vivaldi Society. През 2015 и 2016 г. записва заедно с Антон Мартинов двата албума MUSIC FOR TWO (NovAntiqua Records), номинирани за International Classical Music Awards 2017. Кремена Николова е артистичен директор на Международния музикален фестивал „San Martino a Natale“, който основава във Венеция, Италия, през 2014 г. Репертоарът й включва старинна музика, изпълнена с оригинални барокови инструменти, класическа, романтична и съвременна музика, както и първи изпълнения на новосъздадени композиции. \r\nМартина Табакова е родена в Бургас в голям музикантски род. От 5-годишна възраст изучава пиано. Завършва музикалното училище „Панчо Владигеров“ в родния си град, а след това Академията в София, в класа по пиано на проф. Марина Капацинская и по камерна музика на проф. Виктор Чучков. Участва в майсторските класове на проф. Паоло Поличе (Италия); проф. Борис Блох (Германия), проф. Венцислав Янков (Франция); проф. Панчо Владигеров – младши (Германия); Пламена Мангова (България – Испания); Проф. Людмил Ангелов (България- Испания); Проф. Влад Димулеску (Румъния) и други. Пианистката участва в различни фестивали и е лауреат на национални и международни конкурси, между които: „Carl Filtch“ – Румъния, „MAGIC“, „Панчо Владигеров“, „Светослав Обретенов“ , „Музиката и земята“ и много други. Носител е на стипендии от Министерство на културата, България, от Национален фонд „Култура“, Ротари клуб и др. Участва в множество концерти и фестивали в България, Чехия, Словакия, Гърция, Турция, Русия. Била е солист на симфонични оркестри в България. Има реализирани записи за БНР, НМА, дипломи за високи постижения в областта на музиката от Община Бургас и Министерство на културата.", "date": "2019.03.27", "title": "Бургас: В Експоцентър „Флора“ ще се състои класически концерт на Кремена Николова и Мартина Табакова"}
{"url": "http://www.focus-news.net/news/2019/03/27/2639373/ria-novosti-ruskoto-sledstvie-predyavi-obvineniya-sreshtu-bivshiya-ministar-mihail-abizov.html", "text": "Задържан е бившият министър от кабинета на Дмитрий Медведев (2012-2018 г.) и милиардер Михаил Абизов, предава  РИА „Новости“ . Повдигнато му е обвинение по делото за „Откритото правителство“ за създаване на престъпно съобщество при използване на служебното си положение и измами в особено големи размери. Очакват го до 20 години лишаване от свобода.  \r\nВ скоро време следствието възнамерява да му наложи и мерки за неотклонение. Както е съобщил на РИА „Новости“ източник от правоохранителните органи, вероятно ще преместят Абизов в изолатор.По данни от следствието той е откраднал от няколко компании четири милиарда рубли.   \r\nОтбелязва се също, че Абизов и съучастниците му са поставили под заплаха устойчивото икономическо развитие и безопасността на енергийната система в редица руски региони. Бившият министър не се признава за виновен.  Президентът и премиерът са осведомени за предприетите мерки \r\nПрессекретарят на руския президент Дмитрий Песков е съобщил на РИА „Новости“, че Владимир Путин е информиран за заведеното дело срещу бившия министър.  \r\nПрессекретарят на правителството Олег Осипов е заявил пред агенцията, че премиерът също е в курса на ситуацията. Той е отбелязал, че повдигнатите обвинения засягат бизнес дела, а не изпълнение на задълженията му като министър. Според Осипов, ако се докаже, че Абизов е контролират комерсиални структури докато е бил член на правителството, това ще се смята за нарушение на закона.   \r\nОт 1993 година Михаил Абизов е на ръководни постове в няколко компании от горивно-енергийния комплекс на страната. В началото на 2012-та е назначен за съветник на руския президент, а от лятото на същата година влиза в състава на новото правителство.   \r\nСъстоянието на Михаил Абизов се оценява най-малко на един милиард щатски долара.  Ивелина Ватова", "date": "2019.03.27", "title": "РИА „Новости“: Руското следствие предяви обвинения срещу бившия министър Михаил Абизов"}
{"url": "http://www.focus-news.net/news/2019/03/27/2639372/izvestiya-darzhavniyat-departament-na-sasht-nyama-otnoshenie-kam-napadenieto-sreshtu-posolstvoto-na-kndr-v-ispaniya.html", "text": "Съединените щати нямат никакво отношение към нападението над посолството на Корейската народно-демократична република (КНДР) в Испания, пише вестник  „Известия“ , като се позовава на изявлението на Робърт Паладино, представител на американското външнополитическо ведомство.   \r\nТой е отбелязал, че САЩ винаги са призовавали да се защитават посолствата и дипломатическите мисии в целия свят.   \r\nЗа нападението срещу посолството на Северна Корея в Мадрид стана известно на 27 февруари. Тогава група неизвестни лица проникнаха в сградата на дипломатическото представителство, завързали сътрудниците на посолството и избягали с няколко компютъра. \r\nЗа нападението медиите съобщиха чак на 10 март. Тогава именно бе съобщено, че американските специални служби може да имат някакво отношение към атаката.  \r\nВ момента се води разследване от Националната полиция и от отдела за външно разузнаване към Националния разузнавателен център  на Испания (CNI). Разследват се всички възможни версии за инцидента.  Ивелина Ватова", "date": "2019.03.27", "title": "„Известия“: Държавният департамент на САЩ няма отношение към нападението срещу посолството на КНДР в Испания"}
{"url": "http://www.focus-news.net/news/2019/03/27/2639371/predstoyashti-sabitiya-v-stranata-za-27-mart-agentsiya-fokus.html", "text": "От 09.00 часа започва пленарното заседание на Народното събрание.  \r\n*** \r\nОт 10.00 часа започва седмичното заседание на Министерския съвет. \r\n*** \r\nОт 13.00 часа министърът на земеделието, храните и горите Румен Порожанов ще открие Международната изложба „Природа, лов, риболов“ в Палата 3 на панаирния град. \r\n*** \r\nОт 09.00 часа 12-и състав Специализирания наказателен съд ще заседава по делото срещу Данаил В.,  образувано по чл.69 от НПК. \r\n*** \r\nОт 09.30 часа 5-и състав Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа заместник-председателят на Народното събрание Емил Христов ще разговаря с  \r\nделегация на Групата за приятелство с България в парламента на Република Хърватия в зала „Запад“ на Народното събрание. В 10.30 часа с тях ще се срещне председателят на Комисията по икономическа политика и туризъм Петър Кънев. Преди това чуждестранната делегация ще бъде приветствана в пленарната зала. В 11.30 часа в Северното фоайе на Народното събрание гостите ще участват в откриването на документалната изложба „Свещен език на моите предци – българо-хърватски паралели“.  \r\n***   \r\nОт 10.00 часа в сградата на КЕВРще се проведе открито заседание за обсъждане на доклад относно заявление на „ЛОНИКО“ ЕООД за продължаване срока на лицензия от 2009 г., издадена за дейността „търговия с електрическа енергия“. КЕВР ще проведе и открито заседание за обсъждане на доклад относно заявление на „Елпро България“ ЕООД за прекратяване на лицензия от 2015 г. за дейността „търговия с електрическа енергия“. \r\n*** \r\nОт 10.00 часа в зала 7 на НДК ще се състои конференция по повод Балкански международен винен конкурс и фестивал. \r\n*** \r\nОт 10.00 часа 9-и състав Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 13-и състав Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав Специализирания наказателен съд ще заседава по делото срещу Румен Х., Татяна Х. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав Специализирания наказателен съд ще заседава по делото срещу Хованес М. Пламен Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 8-и състав Специализирания наказателен съд ще заседава по делото срещу Цветан В. Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 12-и състав Специализирания наказателен съд ще заседава по делото срещу Виктор В., Росен Ал. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на Българска хранителна банка ще бъде подписан меморандум за сътрудничество между Центъра за насърчаване на сътрудничеството в областта на селското стопанство между Китай и страните от Централна и Източна Европа) и Земеделска кооперация „Единство“, с. Костиево, Пловдивска област. \r\n*** \r\nОт 11.00 часа зам.-министърът на околната среда и водите Красимир Живков ще връчи официално на директора на ДНП „Централен Балкан“ Генчо Илиев сертификат за обект на световното наследство на ЮНЕСКО. Церемонията ще се състои в зала „Европа“ (сутерен) на МОСВ. \r\n*** \r\nОт 11.00 часа в Националния пресклуб на БТА ще се проведе пресконференция по повод провеждането на Национална кампания за превенция на трафика на хора с цел трудова експлоатация. Събитието се организира от Националната комисия за борба с трафика на хора, съвместно с Местната комисия за борба с трафика на хора – гр. Благоевград, Изпълнителна агенция „Главна инспекция по труда“ (ИА ГИТ) и Агенция по заетостта (АЗ). \r\n*** \r\nОт 11.00 часа в Дом на културата „Средец“ ще се проведе среща-дискусия на тема „За един заслужен и достоен живот на хората от третата възраст, съградили съвременна България” с участието на Ренета Инджова. \r\n*** \r\nОт 11.00 часа 17-и състав Специализирания наказателен съд ще заседава по делото срещу Блага Б. и Иво Д., на които са повдигнати обвинения за образуване и ръководене на организирана престъпна група. \r\n*** \r\nОт 12.00 часа пред катедралния храм „Св. Александър Невски“ ще се съберат превозвачи, които организират протест срещу приемането на пакета „Мобилност“ 1 от Европейския парламент. В 12.30 часа протестиращите  ще тръгнат по ул. „Раковска“ до Представителството на ЕК в България, като се очаква около 13.00 часа когато ще се гласува пакетът в Страсбург превозвачите да достигнат Представителството на ЕК в България. \r\n*** \r\nОт 12.00 часа Съюзът на военноинвалидите и военнопострадалите ще даде пресконференция в Националния пресклуб на БТА по повод 104 години от учредяването на Съюза на военноинвалидите и военнопострадалите, проблеми на военноинвалидите и предложения за законодателни промени, които да ги решат. \r\n*** \r\nОт 13.00 часа 10-и състав Специализирания наказателен съд ще заседава по делото срещу Пламен М., Атанас О. и Милко М., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа ще започне седмичното заседание на Прокурорската колегия на Висшия съдебен съвет. \r\n*** \r\nОт 13.30 часа ръководството на ПП АБВ ще даде пресконференция в централата на партията.  \r\n*** \r\nОт 13.30 часа 17-и състав Специализирания наказателен съд ще заседава по делото срещу Атанас С., Тодор С.  и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав Специализирания наказателен съд ще заседава по делото срещу Атанас С., Стефан Г.  и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 12-и състав Специализирания наказателен съд ще заседава по делото срещу Римял А., Ремо А  и др., на които са повдигнати обвинения за участие в ръководството на престъпна организация или група. \r\n*** \r\nОт 14.00 часа в Българската търговско-промишлена палата ще се състои среща с представители на страните от инициативата 16+1, на браншови организации в областта на селското стопанство и на фирми. Темата е „Нови регулации на китайския пазар в областта на селското стопанство. Електронна търговия във формат 16+1“.  \r\n*** \r\nОт 14.45 часа ГД „Пожарна безопасност и защита на населението” ще даде брифинг във връзка с годишния отчет на Дирекцията. Събитието ще се състои  в сградата на ул. „Никола Габровски” 30.  \r\n*** \r\nОт 15.00 часа в Учебна зала 222 на УАСГ финалистите в конкурса „Talents for the Future” на УАСГ и Cordeel Bulgaria Inc. ще представят своите нестандартни решенията на конкурсните казуси пред професионалното жури. \r\n*** \r\nОт 18.30 часа в Клуб 1 на НДК ще се проведе публична церемония, на която Фондация „Лале“ ще връчи наградите Проект на Годината 2018. \r\n*** \r\nОт 18.30 часа в Литературния клуб на Столична библиотека поетът на месеца Марко Ганчев ще представи нова книга. \r\n*** \r\nОт 18.30 часа в ателие-книжарница „Къща за птици“ ще се проведе библейска беседа от поредицата „Книгата на книгите“ на тема „Насилието в Стария Завет“. Лектор ще бъде доц. д-р Ивайло Найденов – преподавател по Стар Завет в Богословския факултет на Софийския университет. \r\n*** \r\nОт 18.30 часа в Галерия Credo Bonum ще бъде открита документалната изложба „Роден в Габрово”, организирана от Музея на хумора и сатирата, Община Габрово и Сдружение „Нашето по-голямо Габрово“. \r\n*** \r\nОт 20.00 часа в Зала 1 на НДК ще се проведе първият самостоятелен концерт на Хилда Казасян „Да послушаме кино“. \r\n***    \r\nОт 12.00 до 14.00 часа на различни места в Благоевград ще се проведе  театрална феерия „СПРИ!Време за театър” по повод Международния ден на театъра.  \r\n***    \r\nОт 18.00 часа в Камерна зала на благоевградския театър ще бъде представена книгата „И земен, и небесен“ в памет на Николай Кимчев.  \r\n*** \r\nОт 09.30 часа в Заседателната зала на Община Бургас ще се проведе пресконференцията във връзка с провеждането на Международен турнир по художествена гимнастика „Жулиета Шишманова“.  \r\n*** \r\nОт 18.00 часа в залата на Тракийско дружество „Екзарх Антим I“ ще се състои Патриотичен рецитал и награждаване на участниците в конкурса „Георги Кондолов – живот, отдаден на свободата“. \r\n*** \r\nОт 18.30 часа в зала 2 на експоцентър „Флора“ ще се състои концерт на младите класически музиканти Кремена Николова и Мартина Табакова. \r\n*** \r\nОт 10.30 часа в зала „Одесос” на Варненския археологически музей ще се проведе пресконференция за подготовката на бъдещата морска експедиция ABORA IV. \r\n*** \r\nОт 11.00 часа в Гражданска зала на Варненския окръжен съд ще се проведе пресконференция в Окръжен съд - Варна за  представяне на отчетния доклад за дейността на институцията за 2018г.  \r\n*** \r\nОт 12.00 часа в Дългопол ще бъде направена първа копка по проект „Изграждане, реконструкция и рехабилитация на улична мрежа“.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 общинският съветник Бонка Банкова ще приема граждани. \r\n*** \r\nОт 18.00 часа в концертното студио на радио Варна ще се проведе среща, по повод предстоящия 18-ти Фестивал на Червенокръстките и здравни филми. В срещата ще участват проф. Божидар Манов – киновед и актрисата Александра Сърчаджиева. \r\n***  \r\nОт 10.30 часа в Регионалния пресклуб на БТА ще се състои пресконференция на Бюрото по труда.  \r\n***  \r\nОт 17.30 часа в МДТ „Константин Кисимов“ ще се проведе откриване на изложба със сценични плакати на студенти от специалност „Графичен дизайн и визуални комуникации“ при Факултета по изобразително изкуство на Великотърновския университет „Св. Св. Кирил и Методий”.  \r\n***  \r\nОт 18.00 часа в МДТ „Константин Кисимов“ ще започне Ден на отворените врати.  \r\n*** \r\nОт 18.30 часа в Клуб 7 ще се проведе среща със световния шампион по вдигане на тежести Златан Ванев. \r\n*** \r\nОт 19.00 часа на стадиона на Спортен комплекс „Ивайло“ ще се проведе масова фитнес тренировка. \r\n*** \r\nОт 11.00 часа в залата на 6 ет. в сградата на Община Видин ще се състои редовна пресконференция по актуални теми. \r\n*** \r\nОт 14.00 часа в залата на Регионално управление на образованието – Видин ще се проведе съвместна пресконференция на Филиала на Русенския университет „Ангел Кънчев“, РУО и Община Видин, в която участие ще вземе и кметът Огнян Ценков. \r\n*** \r\nОт 17.30 ч., в залата на 6 ет. На Община Видин кметът Огнян Ценков ще пожелае „на добър час“  на волейболния отбор момичета (възрастова група VI-VIII клас) от ППМГ „Екзарх Антим I“, който заминава за световните ученически игри в град Пореч, Република Хърватска. \r\n*** \r\nОт 17.00 часа в малката зала на Художествена галерия „Иван Фунев“ ще се проведе лекция на Мирослава Топалова на тема Документи на политическите партии във Врачанско от местни и централни избори от фонда на отдел „Нова история“. \r\n*** \r\nОт 11.40 часа в Художествената галерия ще се проведе Работилница за въображение с ученици от ОУ „Стефан Караджа“. \r\n*** \r\nОт 19.00 часа в Общинско народно читалище (ОНЧ) „Просвета 1908” - Златоград ще се проведе благотворителен концерт в помощ при набирането на средствата за лечение на Виктор Иванов в Турция. \r\n*** \r\nОт 18.00 часа в Художествена галерия „Христо Градечлиев“ ще бъде представен проектът ,,Подробности, петна и шумове“ на Станимир Енчев. \r\n*** \r\nОт 09.00 в черквата „Свети Мина” Негово Преосвещенство Белоградчишкият епископ Поликарп ще отслужи Архиерейска Преждеосвещена света Литургия. \r\n*** \r\nОт 11.00 часа в зала „Струма“ ще се проведе заседание на Областния съвет за развитие. \r\n*** \r\nОт 14.00 часа в зала „Струма“ ще се проведе работна среща и пресконференция във връзка със стартирането на традиционната кампания „Нужни сте ни живи” за повишаване на вниманието на зрелостниците по време на абитуриентските балове. \r\n*** \r\nОт 17.00 часа с дефиле ще започне тържествената церемония по повод 100-годишнината на Драматичен театър „Боян Дановски“. Дефилето ще тръгне от сградата на Община Перник и ще премине през площада до Двореца на културата и ще бъде предвождано от Духовия оркестър на Перник. Финалът на вечерта ще бъде поставен с премиерното представление „Енергични хора\" от Василий Шукшин. Пиесата ще започне в 19.00 часа в театралния салон „Георги Русев“. \r\n*** \r\nОт 11.00 часа Драгомир Драганов и Йордан Марков ще дадат пресконференция в Регионалния пресклуб на БТА по повод националното им турне с българска поп музика. \r\n*** \r\nОт 11.00 часа в Арт центъра в Градската градина ще се състои поклонението пред скулптура Константин Симеонов-Костика.  От 13.30 часа в църквата в град Долни Дъбник ще се състои опелото, а по-късно отново в Долни Дъбник ще бъде и погребението.  \r\n*** \r\nОт 10.00 часа в междублоковото пространство на бул. „България” ще бъде открит  новоизграден паркинг. \r\n*** \r\nОт 10.00 часа в междублоковото пространство на ул. „Бугариево“ №1 кметът на район „Южен“ Борислав Инчев ще даде началото на строителните дейности по изграждането на нова детска площадка. \r\n*** \r\nОт 11.00 часа в Аулата на Аграрния университет – Пловдив ще се състои представянето на книгата „Записки от селската кръчма“ на Николай Илчевски. \r\n*** \r\nОт 11.00 часа в Регионалния пресклуб на БТА ще се проведе пресконференция за представяне на проект по договор за предоставяне на безвъзмездна финансова помощ с наименование: Енергийна ефективност в „КОЛОРИ 2005“ ЕООД. \r\n*** \r\nОт 11.30 часа в пресклуба на БТА ще се проведе пресконференция за представяне на проект по договор за предоставяне на безвъзмездна финансова помощ с наименование: Енергийна ефективност в „МОНОЛИТ 1994“ ЕООД. \r\n*** \r\nОт 16.00 часа ПП ГЕРБ организира дискусия на тема „Регионално развитие“ с участието на заместник-министъра на регионалното развитие и благоустройството Николай Нанков в зала „Пловдив“ в Гранд хотел „Пловдив“. \r\n*** \r\nОт 17.00 часа писателят Виктор Самуилов ще гостува в Детския отдел на Народна библиотека „Иван Вазов“ в рамките на инициативата „Пловдив чете“. \r\n*** \r\nОт 18.00 часа в Малката базилика на бул. „Мария Луиза“ 31 А ще бъде открита самостоятелната изложба „Увеличаващо стъкло“ на художничка Магдалена Колева. \r\n*** \r\nОт 18.30 часа в в Културен център ТРАКАРТ ще бъде отбелязана иранската Нова година „Ноуруз“. \r\n*** \r\nОт 19.00 часа струнният квартет „Бонд“ ще изнесе концерт в комплекс С.И.Л.А. \r\n*** \r\nОт 15.00 часа в хотел „Риу Ризорт“ ще се проведе обучителен семинар на служители от МВР за противодействие на телефонните измами, организиран от ГДНП и фондация „Ханс Зайдел“. \r\n*** \r\nОт 09.30 часа в Спортна зала \"Лудогорец\" ще се проведе спортният модул на конкурс „Живот без дрога“. \r\n*** \r\nОт 10.30 часа в заседателната зала на общинската администрация екипът на ОИЦ-Видин ще проведе информационна среща на тема „Мерки по ПРСР за земеделските стопани в област Видин“. \r\n*** \r\nОт 18.00 часа в Историческия музей археологът Никола Русев ще представи теренните проучвания на обект „Светилище на Диана“ при с. Кошов. \r\n*** \r\nОт 10.00 до 16.00 часа на паркинг до „Битака“ в кв. „Българка“ Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране. \r\n*** \r\nОт 10. 30 часа в Областна администрация ще се проведе редовно заседание на Областната комисия за военните паметници, на което общините ще заявят нуждите си за ремонти на военни паметници, включително и на паметника на Шести артилерийски полк. Ще участват представители на Министерството на отбраната.   \r\n*** \r\nОт 12.30 часа  в отделението по неонатология на МБАЛ „Д-р Иван Селимински“ - Сливен представители на Фондация „Нашите недоносени деца“ ще връчат дарение.  \r\n*** \r\nОт 12.30 часа  в камерната зала на Сливенския драматичен театър, новото лого на театъра ще представи  художничката Маргарита Дончева, която е негов автор. \r\n***   \r\nОт 14.00 до 17.00 часа в Зала 1 на РДТ „Николай Хайтов“ под егидата на кмета на Община Смолян Николай Мелемов и по повод Международния ден на театъра - 27 март, Регионалното управление на образованието в Смолян, организира Празник на театъра, с участието на деца от ученически театрални трупи от Смолян, Златоград и Смилян.  \r\n***   \r\nОт 19.00 часа в зала 2 на РДТ „Николай Хайтов“ по случай Международния ден на театъра 27 март ще бъде представена премиера на спектакъла „Театър, любов моя” от Валери Петров, с който ще се отбележи 40 годишната сценична дейност на актрисите Емилия Ованесян, носител на наградата \"Аскеер\" и Искра Йосифова. \r\n*** \r\nОт 14.00 часа в 14.00 часа в зала „П. Славейков“ в Община Стара Загора кметът Живко Тодоров ще се срещне с ученици от от Швеция, Полша и Испания, които гостуват в града за четвъртата международна среща по проект FuturEYEzing по програма „Eразъм+“. \r\n*** \r\nОт 18.00 часа в Галерия „Байер“ ще бъде представена книгата „Животът и смъртта на Людмила Живкова. Биография” с автор Иво Милев. \r\n*** \r\nОт 10.00 часа пред ДКТ „Васил Друмев“ ще бъдат издигнати хоругвите на театъра и поднесени цветя пред паметниците на Добри Войников и Васил Друмев, по повод 27 март Световен ден на театъра.  \r\n*** \r\nОт 10.00 часа в Медицинско училище - филиал Шумен ще се проведат Дни на отворени врати .  \r\n*** \r\nОт 11.00 часа в залата на РУ Шумен ще се проведе брифинг с участието на старши комисар Ялчън Расим - директор на ОДМВР Шумен, на който ще бъдат предоставени данни за престъпни деяния, извършени от деца и потърпевши - непълнолетни и малолетни през 2018 година. \r\n*** \r\nОт 13.00 часа в къщата музей „Баба Райна“ във Възрожденски комплекс – Шумен ще се проведе  \r\nдебат за професионалната реализация на младите хора. \r\n*** \r\nОт 13.00 до 17.00 часа в Регионална библиотека „Стилиян Чилингиров” дипломанти от специалност „Медицинска сестра” на МУ „Проф. д-р Параскев Стоянов” – филиал Шумен ще измерят стойностите на артериалното кръвно налягане на всички, пожелали да се възползват от предлагания преглед.  \r\n*** \r\nОт 14.00 часа в сградата на Административен съд ще бъде дадена пресконференция, на която е представят обобщен анализ за дейността на съда през 2018 г.", "date": "2019.03.27", "title": "Предстоящи събития в страната за 27 март (Агенция „Фокус“)"}
{"url": "http://www.focus-news.net/news/2019/03/27/2639376/premahvat-zagrazhdeniyata-na-ploshtad-garibaldi-v-stolitsata-obzor.html", "text": "Премахват загражденията на площад „Гарибалди”, където в последната над половин година се извършваха ремонтни дейности. Това стана ясно след проверка на заместник-кметът на София Дончо Барбалов. Той установи, че работата на площад „Гарибалди“ е доста напреднала, но все още има дефекти във фугите, поставянето на плочките и други сравнително по-дребни забележки. Барбалов отбеляза, че площадът до голяма степен е приключил, но обектът още не е приет, защото по зоната има върху какво още да се работи. Той посочи, че има надзор и експерти, които следят и дават препоръки как да се подобри работата на ремонтираните участъци.  \r\nЗаместник-кметът на София подчерта, че проверките на площад „Гарибалди“ ще приключат и обектът ще бъде готов, когато работата бъде свършена качествено. По думите му Столична община няма да прави компромиси с качеството, за това най-важното нещо е не срокът на изпълнение, а добре свършената работа. Той припомни, че ремонтните дейности по обектът са започнали на 7 или 8 май 2018 г., а договорът е за 300 дни. Към настоящия момент по различни метеорологични причини има 86 дни признати от страна на надзора, докато строителят претендира за над 120 дни. На площад „Гарибалди“ в момента е поставено ново осветление, пейки, водна стена, кошчета за боклук и чешмичка.  \r\nОт Столична община имат забележки и по ремонтите дейности на градинката „Кристал“, както и по градинката около църквата „Свети Седмочисленици“, но са положени усилия част от забележките да бъдат коригирани. \r\nОтносно ограничителите на ул. „Граф Игнатиев“ Дончо Барбалов подчерта, че е възложено на експерти да намерят евентуално ново решение, което да бъде обсъдено и представено и тогава може да се стигне до промяна във вида им. По думите му все още има работа по цялото протежение на ул. „Граф Игнатиев“, и отбеляза, ч се работи по връзките с улиците, които я пресичат.  \r\nИрина ИВАНОВА", "date": "2019.03.27", "title": "Премахват загражденията на площад „Гарибалди“ в столицата (ОБЗОР)"}
{"url": "http://www.focus-news.net/news/2019/03/27/2639379/treta-ostavka-zaradi-imotnata-saga-obzor.html", "text": "Три са вече оставките заради имотната сага, която е основна тема в последната седмица. След като с постовете си се разделиха правосъдният министър Цецка Цачева и зам.-министърът на младежта и спорта Ваня Колева, във вторник последва и оставката на зам.-министъра на енергетиката Красимир Първанов. Скандалът с апартаментите на управляващи политически фигури започна с информация за имотна сделка между председателя на ПГ на ГЕРБ Цветан Цветанов и фирма „Артекс“, осъществена на преференциални цени. След това в скандала с имоти на по-ниски цени бяха замесени имената на Цецка Цачева, Вежди Рашидов, Ваня Колева, а по-късно и на Красимир Първанов. Във вторник антикорупционната комисия се самосезира и започна проверка по случая, а Националната агенция по приходите обяви, че прави анализ на сделките на фирма „Артекс“. Междувременно със заповед на министър-председателя Бойко Борисов от длъжност бяха освободени зам.-министрите Красимир Първанов и Ваня Колева.  \r\nНе стихват и политическите коментари по темата. На брифинг лидерът на БСП Корнелия Нинова заяви, че за 10 години управление корупцията е преборила партията на Бойко Борисов.  „Няма как Борисов да реши проблема, защото „Апартаментгейт“ е следствие, не причина“, заяви Корнелия Нинова. Според вицепримиера и лидер на ВМРО Красимир Каракачанов обаче скандалът с апартаментите няма да разклати властта. На въпрос дали трябва и Цветан Цветанов да поеме политическа отговорност, Каракачанов отговори: „Дали трябва да поеме политическа отговорност решава политическото ръководство на тази партия или самият той. За да давам становища, нали се сещате, че утре ще изляза крив. Каквото и да кажа, утре ще изляза кривият“. Вицепрезидентът Илияна Йотова заяви, че „сега е на ход Бойко Борисов и като председател на политическа партия ГЕРБ, и като премиер-министър“. По думите й елементи на политически кризи има още от както от БСП са напуснали пленарната зала и всеки път съставянето на кворума е на ръба. Председателят на Народното събрание Цвета Караянчева увери, че в ГЕРБ няма разделение и решение за бъдещето на Цветан Цветанов ще се вземе на предстоящата изпълнителна комисия на партията след завръщането му от САЩ.", "date": "2019.03.27", "title": "Трета оставка заради имотната сага (ОБЗОР)"}
{"url": "http://www.focus-news.net/news/2019/03/27/2639380/kontseptsiyata-sreshtu-tsiganizatsiyata-vliza-v-ministerski-savet-sledvashtata-sedmitsa-obzor.html", "text": "Един млрд. лева от държавния бюджет и външни програми са инвестирани от 2007 до 2017г. за интеграция на циганите без резултат. Това обяви вицепремиерът и министър на отбраната Красимир Каракачанов по време на кръгла маса, на която бе обсъдена предложената от него Концепция за промени в политиката за интеграция на циганския (ромския) етнос в Република България и мерките за реализацията им, известна като Концепцията срещу циганизацията.  \r\nСред поканените на дебата бяха представители на различни институции и неправителствени организации, общественици, професори, артисти и граждани.  Вицепремиерът Каракачанов  обърна внимание, че в България има няколко документа, по които е трябвало да се провежда национална политика за социализация на циганското население, но те са предназначени не толкова да приобщят циганското население и да го приучат на нормални навици, а към това да направят българското общество толерантно към тях. По думите на Каракачанов голяма част от средствата, изразходвани за интеграция на циганите, са използвани от около 500 ромски НПО-та, които са се регистрирали само за да усвоят определен ресурс, без да се свърши нищо реално. „Резултатите от тези програми са налице и нищо основно не се е свършило“, отбеляза Каракачанов, като обърна внимание и, че с проблема са ангажирани и около 500 души от държавната администрация в различни структури. По думите му мерките в концепцията са насочени както към работата на държавните орган, от които зависи приобщаването на циганското население, както и срещу засилването на злоупотребите със социални плащания. „Идеята е да се постави акцент върху социализацията и приобщаването им към общите стандарти и законови норми“, обобщи той.  \r\nВ рамките на кръглата маса  експертът по антитероризъм Христо Смоленов  предупреди, че циганските гета се превръщат в развъдник на тероризъм, защото са обект на провокация. „Хората, които живеят в гетата са заложници на външни недоброжелатели на страната. Някой с пари, с наркотици, с въздействие, с религиозни култове се опитва да превърне тези хора в рефлекторни врагове на останалите, а и на държавния формат“, допълни той. По думите му битката се състои в това държавата да влезе със своите институции в гетата, а не гетата да получат възможност да достигнат до държавните институции, като някаква форма на търговия с влияние и т.н. „Сега, когато „Ислямска държава“ е разбита в териториален смисъл, някой трябва да си постави специалната цел да пази българските роми и мюсюлмани, българските градове и гетата, от преднамереното проникване на хора, които ще дойдат с пари, обезпечени от същите, които създадоха „Ислямска държава“ като злокобен феномен. Ще ги внедряват тук, на наша територия, както внедриха в Босна и Херцеговина маса джихадисти“, отбеляза той. „Тези наши съотечественици, роми или цигани, както и да ги наричате, трябва да бъдат предпазени от предстоящата провокация, която след време ще се превърне в огромен проблем на страната“, допълни още проф. Смоленов. \r\nПолитическият анализатор  проф. Михаил Константинов  от своя страна даде предложение за по-активно привличане на хора от циганската общност към структурите на МВР и Българската армия. По думите му приобщаването им към дейностите по опазване на обществения ред е изключително важно и по света има добри практики в тази посока. Проф. Константинов даде пример, че по време на Балканската война в армията ни са участвали много цигани и турци, които са показвали героизъм при поддръжката ѝ. „Така че ние имаме позитивен опит от привличането на хора от малцинствата към структурите. Нека да си помислим за привличане на момчета и момичета от тази общност към органите на МВР и на Българската армия“, предложи той.  Проф. Константинов обърна внимание и на проблемите, които биха се появили при въвеждането на машинното гласуване заради ниската грамотност на циганите. „Според изследванията на този вид гласуване с една машина могат да гласуват до 200 души. В махалата с по-слабо грамотно население гласуването ще става бавно и там просто гласуване няма да има“, обясни проф. Константинов. „Да се провали едно гласуване в демократична държава е състояние, близко до това на гражданска война. Това се готвим да си го причиним“, отбеляза още той. \r\nСпоред директора на Балканския институт по труда и социалната политика и бивш социален министър  проф. Иван Нейков  проблемът с интеграцията на ромите винаги е бил, че се търсят бързи решения. „Легендите за това, че ще изчезне българският характер на обществото са разбираеми като инструмент да събудиш внимание, но нито ние, нито нашите внуци или правнуци ще видят такъв катаклизъм. От тази гледна точка няма страшно, но въпросът е много сложен за решаване“, коментира той. Според него първо трябва да се даде отговор на въпроса защо досегашните опити за социализация на циганите са неуспешни. “Имаме разписани контролни механизми, но всички знаем, че няма голям ефект от работата им. Влиянието на държавата върху ромския етнос е преди всичко през социалната сфера, това е мостът и връзката, която съществува за един член на тази общност с държавата“, обърна внимание той. „За мен обвързването на социалната помощ е фундаментален въпрос и дълбокото ми убеждение е, че щом обществото дава, има право да изисква определен тип отношение“, каза още проф. Нейков. Той отбеляза, че в основата на решаването на проблемите е създаването на заетост за представителите на ромската общност.  Милен Миланов, представител на ромския етнос , коментира: „Аз смятам, че мога да дам отговор на въпроса защо не се случват нещата с ромите – защото ние, ромите, не сме представени никъде – нито по хоризонтала, нито по вертикала. Колко роми общински съветници има в страната, колко хора в местната власт? Ние не участваме в дебата по решенията, които се взимат за ромската общност“. „България е най-добрата страна по отношение на разписване на стратегически документи, на оперативни документи. Този занаят сме го изучили и ако съберем всички документи, ще съберем три завода за хартия, в които ще работят само цигани“, отбеляза Милен Миланов. Той допълни, че нещата не се случват, защото има огромна дистанция между елитите и хората по места. По думите му предлаганите политиките трябва да отворят на реалните потребности на ромската общност, а негативната реакцията срещу концепцията е показателна за липсата на достатъчна комуникация с представителите на ромите. „Трябва да се сегментират проблемите, защото ромската общност не е еднородна“, каза още той.  \r\nСлед края на дебата вицепремиерът Каракачанов обяви, че концепцията ще бъде внесена в Министерски съвет в началото на следващата седмица, след като се направят редакции с някои от идеите, споделени на кръглата маса. По думите му сред новите предложения са полагането на общественополезен труд. То предвижда хора, които не заплащат административните си глоби или нямат такава възможност, да полагат безвъзмезден труд, в полза на обществото. Според него така представителите на циганската общност, които нарушават закона, няма да остават с усещането за безнаказаност. „За част от мерките, които сме предложили, се налага само администрацията, която отговаря за тяхното прилагане, да бъде стегната и да си върши работата“, отбеляза той, като допълни и, че се предвиждат санкции за структурите, които не изпълняват задачите си.  \r\nВесела АЛЕКСАНДРОВА", "date": "2019.03.27", "title": "Концепцията срещу циганизацията влиза в Министерски съвет следващата седмица (ОБЗОР)"}
{"url": "http://www.focus-news.net/news/2019/03/27/2639383/", "text": "Сградите на градските управи в редица градове на Германия бяха евакуирани в първия работен ден от седмицата, след като през нощта получиха заплахи за бомба, пише в днешния си борй британския The Daily Mail.  \r\nЗасегнатите градове са Аугсбург, Нойнкирхе, Чемниц, Гьотинген и Кайзерсалутен. След евакуацията на градските управи трафикът беше отклонен, тъй като полицията започна разследване на случая, а в понеделник след обед в него се включиха и кучета-търсачи. Заплахите за бомби са пристигнали по електронната поща.  \r\n'Първата заплаха е пристигнала в кметството на Аугсбург, щом го получихме, опразнихме сградата и започнахме разследване“, съобщи в Туитър полицай.   \r\nПодобни туитове са пуснати и в Нойнкирхе и в Кайзерслаутен, източен Чемниц, централен Гьотинген и северен Рендбург.   \r\nПолицаите ограждат районите около съответните сгради и проучват района им за подозрителни предмети, но нищо не е открито до този момент. Кучета-търсачи дирят експлозиви.  \r\nВ Гьотинген и Аугсбург местният транспорт е отклонен от района на кметството, някои трамвайни и автобусни линии са спрени.    \r\nИзпращачът на съобщенията все още не е открит.   \r\nПовече от 100 заплашителни имейла са изпратени до адвокати, политици, журналисти, дори и до попзвезда.  Някои от имейлите съдържат бомбени, а други – смъртни заплахи, има и предупреждения, че ще се използват пушки или биологично оръжие, германските медии съобщават.   \r\nПолицията разследва всяка заплаха.  Ивелина Ватова", "date": "2019.03.27", "title": "The Daily Mail: Сградите на градските съвети в редица германски градове бяха евакуирани"}
{"url": "http://www.focus-news.net/news/2019/03/27/2639378/the-times-of-israel-evreyski-grupi-predostavyat-finansova-podkrepa-za-zhertvite-ot-novozelandskite-napadeniya.html", "text": "Американският еврейски комитет в партньорство с новозеландския еврейски комитет предостави финансова подкрепа за пострадалите при нападенията срещу двете джамии в Нова Зеландия и за мюсюлманската общност в страната, информира израелският  The Times of Israel .   \r\n“Ние сме засегнати като евреи, като човешки същества, да отговорим със страстта на сърцата си на семействата на жертвите, цялата мюсюлманска общност в Нова Зеландия бе наранена от това събитие,”, заяви в специално изявление във вторник Дейвид Харис, председател на Американския еврейски комитет.  \r\nВсе още не се знае как ще се събират средствата, но от Еврейския Съвет са обявили, че ще намерят нужната агенция, през която да получават и разпределят помощите.    \r\n50 мюсюлмани бяха убити и поне 20 – ранени при стрелбата на 15 март в джамиите „Ал Нур“ и „Линууд“ в Крайстчърч.    Ивелина Ватова", "date": "2019.03.27", "title": "The Times of Israel:  Еврейски групи предоставят финансова подкрепа за жертвите от новозеландските нападения"}
{"url": "http://www.focus-news.net/news/2019/03/27/2639818/krasimir-lalov-prevozvach-otlaganeto-na-glasuvaneto-na-paketa-makron-e-glatka-vazduh-no-ne-e-pobeda.html", "text": "Отлагането на гласуването на пакета „Макрон“ е глътка въздух, но не е победа. Това каза за обзорното предаване „Това е България“ на  Радио „Фокус“  зам.-председателят на Националното сдружение на българските превозвачи Красимир Лалов. Според него икономическият лобизъм в Европарламента е на високо ниво. Без значение, че в следващия европарламент депутатите ще са други, те ще гласуват по същият начин, защото икономическите интереси във Франция, Германия, Холандия, Белгия са твърде силни, коментира той. Според него въпросът с пакет „Мобилност“ е свързан и с миграцията. „Въпросът ще зависи много силно от това, как върви емиграцията от Румъния, Полша, България към тези страни, така че и натискът ще е по-голям или по-малък. Ако се засили миграцията към тях, този пакет не им трябва. Трябват им нашите шофьори. Трябва да забравим, че те използват други причини, които съвсем не са съществени и повтарят едно и също нещо, което не кореспондира с действителността. Но го правят, защото са повече и по-силни. Това е истината“, обясни той. Красимир Лалов добави, че превозвачите биха стигнали и до крайни мерки за напускане на ЕС, заради некоректно отношение на съюза към страната ни.  \r\nЦоня СЪБЧЕВА", "date": "2019.03.27", "title": "Красимир Лалов, превозвач: Отлагането на гласуването на пакета „Макрон“ е глътка въздух, но не е победа"}
{"url": "http://www.focus-news.net/news/2019/03/27/2639465/sarajevo-times-harvatskiyat-prezident-tarsi-kontinyuitet-na-politikata-za-izgrazhdane-na-natsionalno-edinstvo-s-harvatite-v-bih-kakavto-e-zavetat-na-franyo-tudzhman.html", "text": "Хърватите са най-старият съставен народ в Босна и Херцеговина (БиХ) и един от стълбовете на съвременната хърватска държава, заяви президентът на страната Колинда Грабар-Китарович на Деня на отворените врати на хървати от Босна и Херцеговина в нейния кабинет, пише  електронното издание Sarajevo Times . \r\n„Вие не сте гости, новодошли или етническо малцинство в БиХ, а най-старият й съставен народ, който не иска нищо повече от мир и равенство с другите два в общата ви родина БиХ“, каза държавният глава, като добави, че БиХ не е държава на един, а на три съставни народа, което е „факт в БиХ от десетилетия и векове“. \r\nТова „гарантира вашите конституционни права и ние имаме задължението да защитаваме, тълкуваме и насърчаваме този факт“, посочи Грабар-Китарович. „Това е прагът на вашата конституция и равенство и няма отстъпление от този праг. Заедно с вас на този праг стои Хърватия“. \r\nПрезидентът заяви, че хърватите в БиХ имат право да избират политически представители, които „законно да ги представляват на всички нива на управлението“, както и правото на етнически, културни, образователни и медийни институции и правото на равнопоставено използване на хърватски език. Като настояват за тези права, хърватите не искат „нищо повече от другите“ и това е най-добрият начин да се запази БиХ като държава и по този начин европейските ценности се вграждат в тази държава, добави тя. \r\nТя каза още, че босненските хървати, заедно с техните „приятели и патриоти в Хърватия“ и емигрантите, „са един от стълбовете на съвременната хърватска държава и нашата победа във Хърватската война за независимост“. \r\nПрезидентът каза, че срещата й с хървати от БиХ е „израз на континюитета на политиката за изграждане на национално единство“, според завета на първия хърватски президент Франьо Туджман. „Не само вие, хърватите, които живеят в БиХ като своя родина, но и хърватите, които са емигрирали от БиХ, както и емигрирали от Хърватия, са част от неделимото хърватско цяло“. \r\nТя призова за създаването на механизми за свързване на хърватите в Хърватия, Босна и Херцеговина и в чужбина, така че да е възможно всички „национални ресурси да се използват за демографско обновление и оцеляване в нашите родни страни, стимулиране на нашата икономика и политическо и културно признание в света”. \r\nГрабар-Китарович настоя за по-интензивни преговори за присъединяване между ЕС и БиХ, при условие че хърватите са равнопоставен народ. ЕС се нуждае от Босна и Херцеговина и присъединяването й ще бъде от голяма стойност в сферата на политиката, културата и и сигурността, заяви тя. \r\nПревод и редакция:", "date": "2019.03.27", "title": "Sarajevo Times: Хърватският президент търси континюитет на политиката за изграждане на национално единство с хърватите в БиХ, какъвто е заветът на Франьо Туджман"}
{"url": "http://www.focus-news.net/news/2019/03/27/2639385/balgariya-otbelyaza-denya-na-trakiya-i-106-ata-godishnina-ot-prevzemaneto-na-odrinskata-krepost-obzor.html", "text": "България отбеляза Деня на Тракия и 106-ата годишнина от превземането на Одринската крепост. С множество събития и разнообразни програми денят бе честван в цялата страна. Събитията в столицата започнаха с панихида в храм „Свети Николай Софийски - Нови” в памет на българските войни, паднали край Одрин и из тракийските полета. След това бяха поднесени венци и цветя пред паметника на Антим I и се състоя възпоменателна церемония по повод паметната дата. Стотици граждани поднесоха венци и цветя на Мемориала на Одринци в столицата в памет на героите от Одринската епопея. Те носеха български трибагреници, на които е изписано „Тракия“. В събитието участваха и десетки ученици от столични училища, политици и общественици. Част от програмата бяха актрисата Василка Сугарева, квартет „Славей”, квартет „Армейска песен” и Нели Рангелова, както и гвардейският представителен духов оркестър. Слово по повод празника произнесе  председателят на Съюза на Тракийските дружества Красимир Премянов.   „Скъпи братя и сестри, уважаеми представители на младото поколение, ученици - бъдещата смяна от България, този ден е на триумф и трагедия. Триумф, защото България със своите славни синове, доказа, че не е получила даром своята свобода“, каза още Премянов. Той посочи, че тракийските българи и тези от Македония са се борили за свободата си без ничия помощ, с героизъм и саможертва и с едно единствено знаме - България.  Заместник-кметът на Столична община Тодор Чобанов  подчерта, че наш свещен дълг е да помним историята, героите и мъчениците. „Преди повече от век на този ден непревземаемата крепост Одрин падна. По стъпките на Крум Срашни, на Симеон Велики, на Калоян и Иван Асен героичната българска армия извърши военно чудо, превзе крепост, старателно подготвена от светли умове на военното дело да бъде защитена и да не бъде превзета. Това, което стратезите и тактиците на нашите противници не взеха под внимание, беше безкрайният героизъм на българския войник, таланта на неговите командири, справедливата кауза, за която воюваше България в онези години. Кауза, наречена свобода, защото след Берлинския договор мнозина наши сънародници, хиляди по цялото българско землище, останаха извън пределите на Свободна и независима България“, каза Чобанов. По думите му Одрин е паднал, защото българите воювахме за една справедлива кауза“, каза заместник-кметът на София. \r\nВ поздравителен адрес  президентът Румен Радев  се посочва, че Денят на Тракия е съкровен израз на почит и памет. В адреса се казва още, че предците ни са избирали пътя на войната не от верска и народностна ненавист, а в името на справедливостта. Президентът пише още, че за всеки българин Денят на Тракия е съкровен израз на почит и памет - почит към храбрите наши войни, оставили костите си по тракийските поля през Балканската война и памет за хилядите невинни жертви и за изкорененото българско население от Одринска и Беломорска Тракия и голготата на бежанците. Президентът обръща внимание на въпроса за дължимите обезщетения за имотите на тракийските бежанци и изрази за ясен ангажимент към справедливите искания на тракийци.  \r\nВ интервю за „Фокус“  председателят на 44-ото Народно събрание Цвета Караянчева  коментира, че не бива въпросът за траскийските българи да се използва и преекспонирана с политически цели. Караянчева заяви, че посланието на Деня на Тракия е да помним миналото, да прощаваме, но и да разказваме историята, за да не се повтаря. По думите ѝ трябва да се помни силата на Българската армия и това, че никога българско знаме не е било пленено. „Това е ден, в който тракийците получават своята свобода. Една бленувана свобода на тези тракийски мъченици, които бяха прокудени от родните си места. Тракийците имат един девиз: „Прощавай, но не забравяй“. Бъдеще се гради с мир, а не с война“, посочи председателят на 44-ото Народно събрание. Караянчева заяви, че Денят на Тракия е дата, в която тракийците от всички краища на България се събират, за да отдадат почит на своите деди. Караянчева се включи в честванията на Деня на Тракия във Варна при Арката на 8-ми приморски пехотен полк. Председателят на парламента прие рапорта на командващия почетния караул. Организатори на отбелязването в морската столица бяха Тракийско дружество „Капитан Петко Войвода“, Община Варна, Военноморските сили, Съюза на офицерите и сержантите от запаса и резерва и Съюза на ветераните от войните. През 2006 година 26 март е признат официално от българското правителство за Ден на Тракия. На този ден се чества подвига на българските войни, паднали край Одрин и из тракийските полета, както и почитта и паметта към хилядите българи - тракийски бежанци, намерили подслон в пределите на България и запазили родовата си памет. Чества се като годишнина от деня, в който е превзета Одринската крепост на 26 март 1913 г. от Българската армия през Балканската война (1912-1913).   \r\nДеница КИТАНОВА", "date": "2019.03.27", "title": "България отбеляза Деня на Тракия и 106-ата годишнина от превземането на Одринската крепост (ОБЗОР)"}
{"url": "http://www.focus-news.net/news/2019/03/27/2639384/paketat-mobilnost-1-na-dneven-red-v-navecherieto-na-protesta-na-prevozvachite-obzor.html", "text": "Ден след като стана ясно, че пакетът „Мобилност“ ще влезе за гласуване в Европейския парламент на 27 март, темата остана на дневен ред сред институции, политици и бранш. Заради решението се очаква българските превозвачи да излязат на протести в Страсбург и в София. За 27 март има организиран чартърен полет за 105 души, които ще протестират в Страсбург. Протестът в София ще бъде организиран пред сградата на Европейската комисия на ул. „Г. С. Раковски“. Очаква се в столицата да изразят недоволството си и представители на 12 000 български транспортни фирми с международен лиценз.  \r\nСпор се породи около темата за отсъствието на трима български евродепутати в лицето на Светослав Малинов, Неджми Али и Николай Бареков от гласуването, което трябваше да определи дали пакетът да влезе в дневния ред на последното заседание на Европейския парламент. След тази информация стана ясно, че евродепутатът Светослав Малинов е имал проблеми с полета и не е успял да стигне.  \r\nОт БСП определиха отсъствието на българските евродепутати като позор.  Заместник-председателят на ПГ на „БСП за България“ Георги Свиленски  обърна внимание, че има една възможност Бойко Борисов да покаже, че наистина е загрижен за българските превозвачи. Той призова министър-председателя да се свърже с председателя на ЕП Антонио Таяни и го убеди да оттегли пакета „Мобилност“ от дневния ред. „Единственият, който може да оттегли тази точка от утрешната сесия, е Таяни. Доколкото знам, са от една партия. Би трябвало, ако ЕНП е загрижена за страните, засегнати от пакета „Макрон“, точката утре да не я видим в дневния ред“, заяви той. „Много е важно политиците да бъдем последователни в позициите и действията си. Поне в рамките на 2-3 години, ако може. По темата пакет „Мобилност“ БСП е последователна от 2017 година, когато този въпрос е поставен. Винаги сме защитавали и отстоявали правата на тези български граждани. Не така стоят нещата с колегите от ГЕРБ и от ЕНП“, посочи Свиленски. Той обърна внимание, че народните представители от БСП Димитър Данчев и Манол Генов ще вземат участие в протеста в Страсбург, а тези, които не заминат, ще бъдат на протеста на превозвачите в София.  \r\nОтговор на упреците на БСП даде  транспортният министър Росен Желязков , който отчете, че по темата има много спекулации. „В момента трябва да бъдем повече от единни и да не търсим вина там, където няма, да не търсим виновник. Нито една от другите държави не си позволява такова национално поведение. Напротив - търпим и получаваме изключително положителна обратна връзка както по отношение на единството в членовете ни в ЕП, което не се наблюдава при останалите държави, така и по отношение на координацията на изпълнителната власт и членовете на ЕП“, обясни Желязков. По думите му вчера е можело всичко да приключи, но не са достигнали два гласа. Министърът даде пример с Литовската делегация, която е част от нашата група и обърна внимание, че тя не е успяла да отиде на заседанието, заради проблеми с трафика, но литовците взаимно не се упрекват. Министър Желязков обясни, че страната ни ще преговаря с Румънското председателство да не се провеждат триалозите по пакета „Мобилност“, тъй като без тях процедурата ще остане за следващия европарламент. Желязков обърна внимание, че предложенията от пакет „Мобилност“ 1 се доближават до националното законодателство на централноевропейски държави, срещу които е започната наказателна процедура. По думите му тези, които най-много настояват за пакета, също имат опасения. Според него, ако утре пакетът „Мобилност“ 1 не мине през пленарна зала, това ще бъде крахът му. Министърът коментира и протеста на превозвачите в Страсбург. По думите му протестът обединява превозвачите от страните на единомислещите и показва реалното отношение към последиците от прилагането му.  \r\nБраншът беше единен в своята позиция срещу пакета „Мобилност“. „Фокус“ потърси представители на транспортните фирми у нас за мнение и коментар.  Заместник-председателят на Националното сдружение на българските превозвачи Красимир Лалов  заяви, че на площада пред Европейския парламент в Страсбург ще има минимум 1000 протестиращи. Той отчете, че няма да се допуснат камиони. По повод обсъжданата възможност превозвачи да влязат в пленарна зала в Страсбург, превозвачът коментира: „Не виждам как ще стане, а и кому е нужно. Въпросът е хората, неубедени в правотата ни, да бъдат убедени. Надали това ще стане с по-силови действия, като влизане в парламента“.  Изпълнителният директор на Камарата на автомобилните превозвачи Димитър Димитров  обясни, че пакетът „Мобилност“ е изключително спорен и изрази надежда, че няма да мине в този Европейски парламент. „Ние като бизнес нямаме никаква представа какво ще се гласува. Това е прецедент в ЕК, с отхвърлени 2 от 3 доклада на една законодателна инициатива в ресорната транспорта комисия“, коментира Димитров.  Росен Димитров от Националната транспортна асоциация  подчерта, че ако пакетът „Мобилност“ бъде приет, ще се получи така, че фирми от трети страни ще имат предимство пред страни-членки на ЕС. „Кажете ми, ако ние пререгистрираме нашите превозни средства в страни извън ЕС как тогава ще бъде налаган този пакет „Мобилност“ за автомобили, регистрирани в Русия или Турция. Той е невалиден“, каза още Димитров. Той допълни, че Турция или Русия никога при една дискусия няма да бъдат съгласни да се промени конвенция AETR или другите конвенции въз основа, на които се извършват другите превози. „Тоест насилствените мерки и усилия, които хвърлят силните страни-членки в ЕС срещу техните съюзници няма как да бъдат прилагани срещу страни извън ЕС, спрямо трети страни. Реално излиза така, че ако имаш фирма или регистрирани превозни средства в трети страни ще имаш предимство пред страна-членка на ЕС“, обясни Димитров.  \r\nПо-късно вечерта във вторник  премиерът Бойко Борисов  обяви, че в рамките на деня е писал на премиерите на Гърция, Испания, Ирландия, Португалия, Словакия и Хърватия, както и на лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета \"Мобилност\". В официалната си страница във \"Фейсбук\" той написа още: \"Благодаря на председателя на Европейския парламент Антонио Таяни, с когото разговарях миналата седмица по темата, че взе предвид аргументите срещу настоящите текстове, които му изложиха и евродепутатите от България, Унгария, Полша, Латвия и Литва. Таяни обяви, че има правна неяснота, след като 2/3 от текстовете са отхвърлени от транспортната комисия и Европейският парламент утре отново ще гласува дали пакетът да остане в дневния ред на тази пленарна сесия\". \r\nДеница КИТАНОВА", "date": "2019.03.27", "title": "Пакетът „Мобилност“ 1 на дневен ред в навечерието на протеста на превозвачите (ОБЗОР)"}
{"url": "http://www.focus-news.net/news/2019/03/27/2639386/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Сградите на градските управи в редица градове на Германия бяха евакуирани в първия работен ден от седмицата, след като през нощта получиха заплахи за бомба, пише в днешния си борй британския The Daily Mail.  \r\nЗасегнатите градове са Аугсбург, Нойнкирхе, Чемниц, Гѝотинген и Кайзерсалутен. След евакуацията на градските управи трафикът беше отклонен, тъй като полицията започна разследване на случая, а в понеделник след обед в него се включиха и кучета-търсачи. Заплахите за бомби са пристигнали по електронната поща.  \r\n'Първата заплаха е пристигнала в кметството на Аугсбург, щом го получихме, опразнихме сградата и започнахме разследване“, съобщи в Туитър полицай.   \r\nПодобни туитове са пуснати и в Нойнкирхе и в Кайзерслаутен, източен Чемниц, централен Гьотинген и северен Рендбург.   \r\nПолицаите ограждат районите около съответните сгради и проучват района им за подозрителни предмети, но нищо не е открито до този момент. Кучета-търсачи дирят експлозиви.  \r\nВ Гьотинген и Аугсбург местният транспорт е отклонен от района на кметството, някои трамвайни и автобусни линии са спрени.    \r\nИзпращачът на съобщенията все още не е открит.   \r\nПовече от 100 заплашителни имейла са изпратени до адвокати, политици, журналисти, дори и до попзвезда.  Някои от имейлите съдържат бомбени, а други – смъртни заплахи, има и предупреждения, че ще се използват пушки или биологично оръжие, германските медии съобщават.   \r\nПолицията разследва всяка заплаха. \r\n*** Тереза Мей беше предупредена във вторник вечерта, че 20 младши министри, които са за оставане на кабинета, ще подадат оставки и тя ще бъде изправена пред масово министерско напускане, ако не им позволи да гласуват свободно. Това обаче може да доведе до по-мек Брекзит, пише  The Telegraph . \r\nАмбър Род, Дейвид Гок и Грек Кларк потвърдиха пред членовете на кабинета, че настояват за свободно гласуване в сряда по алтернативни на Брекзит опции, включително и членство в Митническия съюз, удължаване на Член 50 и втори референдум.   \r\nИзточник от Кабинета каза, че ще има „касапница“, ако премиерът откаже на министрите си свободно гласуване, като 20 от тях са готови да напуснат.   \r\n\"Нито един от младите министри няма да остане в правителството“, обяви източникът. Министрите от самия кабинет обаче не се очаква да подават оставки. \r\n*** “Прилича на битка между плъхове в чувал“ е заявил намръщен британски депутат от консерваторите, привърженик на Брекзит. „Всеки скача срещу всекиго“, така започва водещият анализ в  The Guardian .  \r\nДруг парламентарист описва като „крайно неприятно и много потискащо“  настроението сред основната група на евроскептичните консервативни депутати, които са уплашени, че са на косъм от възможността да изпуснат твърдия Брекзит, който почти беше в ръцете им.   \r\nГневът им е насочен главно към 70 хардлайнери от привържениците на Брекзит, които отказаха да подкрепят сделката на Тереза Мей при втория опит за гласуване. Опонентите спечелиха одобрението на членовете на Консервативната партия, които не искаха нищо по-малко от Брекзит без сделка. Те ще бъдат категорични и се канят да притиснат следващия партиен лидер.  \r\nСрещу тях обаче се засилва натискът от страна на евроскептични депутати, които имат по-реалистичен поглед за случващото се. Този натиск се е увеличил след като тори депутатът сър Оливър Летуин си спечели правото да остави парламента да решава какво да приеме - различни версии на по-мек Брекзит, отказ от излизане или втори референдум.   \r\n“Сега, когато теренът стана толкова хлъзгав и се променя почти всеки час, депутатите са длъжни да направят прецизни балансирани решения,” твърди Майкъл Фабрикан, тори депутат, който гласува срещу сделката при втория опит, но сега вече се колебае.   \r\nОт 69 опонента, само около десетина са онези, които са заявили, че при трети вот вероятно ще променят решението си.  В тази посока обаче се очаква и известно раздвижване, ако  Тереза Мей обяви датата за своето напускане на срещата с участниците от Комитет 1922 в сряда.   \r\nДжейкъб Рийс-Мог, лидер на  Групата за европейски изследвания (ERG) и поддръжник на Борис Джонсън, е сред първите, който се гласи да промени позицията си. Според него „сега е много, много трудно“ да се види как Обединеното кралство ще напусне ЕС без сделка, защото Мей, кабинетът и парламентарната опозиция са против тази опция.  \r\nБорис Джонсън се е оставил път за бягство, който се усеща в статията му за Тhe Telegraph. В нея той допуска възможността да подкрепи плана на Мей, ако има промени в преговарящия екип – това е знак, че очаква напускане на премиера.  Бившият външен министър обаче е изправен пред дилема. ЗА да се възползва от късмета да стане лидер, той се нуждае да спечели на своя страна консервативните депутати, които са силно разгневени вече на опонентите. Главният му противник сред евроскептиците Доминик Рааб е изключително мълчалив за намеренията си- Поддръжниците на двамата биха искали да ги видят заедно, но засега никой от тях не проявява подобно желание.   \r\nИ в средите на Демократичната юнионистка партия остава отворена възможността нейните депутати да се разбягат настрани, като публично заявят намеренията си чрез декларация, която Сами Уилсън, собственият им говорител за Брекзит, обяви. В нея се съобщава, че сделката до такава степен е заразила всички, че според партията е желателно да се отложи напускането на ЕС поне с една година.   \r\nИ все пак, въпреки тези  здрави рамена, които се предлагат в подкрепа на Мей от евроскептиците, може да се окажат недостатъчни, за да успее тя да прокара проекта си. Едно твърдо ядро от близо 30 „Брекзит ултраси“ – като Стив Бейкър, Андрея Дженкинс и Криспин Блънт, понастоящем продължават да са категорична опозиция, преди всичко заради идеологически причини. Тази група вярва, че сделката на Мей не може изобщо да постигне целта – напускане на Великобритания от ЕС. Според тях, ако я подкрепят, ще рискуват собствената си цел – шансът веднъж завинаги да се скъса с Евросъюза. \r\nНа среща в Уестминстър на мозъчния тръст известен като „Групата от Брюж“, Суела Бравърман от Консервативната партия и бивш председател на ERG спечели овациите на мнозина активисти, като настоятелно обясни защо не може да подкрепи сделката на Мей без да има ясни и значителни знаци, че ирландският проблем се разрешава.  „Тя може веднага да промени нещата. Тя може да обедини страната. Проучванията съвсем ясно сочат, че британският народ, дори бизнесите сега са готови и подготвени за сценария „без сделка“, който ще сложи край на тази зловредна несигурност.“  \r\nДейвид Дейвис, бившият министър за Брекзит обяви във вторник вечерта, че сделката на Мей все още не е мъртва и „съществува разумен шанс“ тя да мине. Това все пак изглежда твърде оптимистично за мнозина.   \r\n*** Евродепутатите в Страсбург гласуваха да придвижат плановете през 2021 година да се въведе т. нар. „Берлинско време“. Така ще се сложи край на 100-годишната традиция за смяна на часовете от зимно на лятно време, пише в днешния си брой британският  The Daily Express .    \r\nЛидерите ще са принудени да изберат между зимното или лятното време, когато в последната неделя на октомври 2021 година за последен път се сменят часовниците. Ако правителството в Лондон реши да удължи транзитния период за излизане от Евроблока след 2021 година, Великобритания ще бъде принудена да се придържа към решението, което се приеме, за да продължи преговорите по бъдещото търговско партньорство с Общността. Ако това не се постигне, тогава Северна Ирландия ще бъде принудена да въведе времева граница, като на всеки шест месеца или Лондон или Дъблин ще трябва да  сменят часовниците с един час.  \r\nНо според заговорниците сред депутатите, които настояват за оставане в единния пазар и митническия съюз на ЕС,  цялата страна ще трябва да приеме в бъдеще часовите промени.", "date": "2019.03.27", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/27/2639387/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Американският естаблишмънт има голяма болка - за две години работа специалният прокурор Мълър не можа да докаже, че президентът Доналд Тръмп е имал „руски връзки“. Как ще се развива борбата на американския президент срещу т. нар. „вашингтонско блато“ и как ще се отрази на политическото бъдеще на Съединените щати, анализира руският вестник  “Взгляд“ .  \r\nДоналд Тръмп празнува победата си - няма доказателства за неговите „руски връзки“. Фактът, който беше ясен за всеки нормален наблюдател, получи официално потвърждение. \r\nКато се има предвид, че двугодишното разследване е предшествано от още една година и половина атаки срещу Тръмп на същата руска тема, може да се каже, че кампанията, продължила три години и половина, е приключила. Ако наистина е така. \r\nУви - не само за руско-американските отношения, но и за самия Доналд Тръмп - атаката срещу президента чрез „руски връзки“ ще продължи. Нито американският естаблишмънт , нито американските медии смятат, че тяхната борба срещу Тръмп е загубена. Те ще продължат да правят всичко, за да го дискредитират и да създадат невъзможни условия за работата на неговата администрация. \r\nТолкова много усилия и време са изразходвани за „руската тема“, че никой няма да откаже от нея.Да не говорим, че веднага щом враговете на Тръмп изоставят “руския въпрос”, президентът ще премине към пълна контраатака. Той със сигурност ще призове за идентифициране и преследване на онези, които са измислили и поръчали цялата тази „руска история“. Това означава, че цялото това „блато във Вашингтон“ като цяло е двупартийно и безпартийно предприятие, което не крие омразата си към набиращия популярност Тръмп и възнамерява да го отстрани по всякакъв начин. \r\nВъпреки че поръчителите се „давят в блатото\", Тръмп може да се фокусира върху три ключови фигури от правителството на САЩ от 2016 г., президента Обама, вицепрезидента Байдън и техния партиен кандидат Клинтън. За да се стигне до факта, че един от тях (или всички заедно) е истинският поръчител на кампанията срещу Тръмп – ето я новата цел на собственика на Белия дом. Или поне да намери потвърждение, че са знаели за заговора срещу Тръмп и не са го спрели. \r\nНо дори ако Тръмп не успее да направи това, той получава отлична възможност да говори за това през цялата година и половина преди изборите. Оттеглянето на Хилъри няма да му помогне, но е напълно възможно да покаже Байдън като престъпник и лъжец. Тръмп, който е фаворит на изборите през 2020 г. и преди публикуването на доклада на Мълър, сега още повече укрепи шансовете си за преизбиране. \r\n\"Руското дело\" има различни странични ефекти. Най-важното е да се подкопае доверието в американския елит като такъв и по-нататъшната поляризация на американското общество. Тръмп всъщност дойде на власт като анти-системен, антиелитен кандидат. И когато по-късно елитът се бореше да го свали, прибягвайки до такива евтини, но мощни атаки като „той работи за чужди страни“, това беше просто още едно потвърждение на фалшивостта и безпринципността на този елит. \r\nИ сега естаблишмънтът е загубил тази борба с Тръмп. Той даде допълнителен принос за обединяването на обикновени бели американци, недоволни от елита около президента, и влоши и без това лошата им репутация в страната. Кризата продължава - и въпреки че продължаващото използване на „руския въпрос“ само ще я влоши, враговете на Тръмп не могат да го откажат. \r\nПарадоксално е, че използването на обвинения в отношенията с чужди държави във вътрешната политическа борба отслабва не толкова Тръмп, колкото държавата като такива. Защото то направи САЩ за посмешище в цял сват. Никой не вярва, че Тръмп е човекът на Путин. Но всички виждат как политиците и медийните суперсили сериозно обсъждат тази глупост трета година. Това означава, че лидерите на различни страни по света заключават, че в Щатите ситуацията е толкова лоша, че във вътрешната политическа борба те са принудени да прибягват до много пресилени обвинения. \r\nИ, разбира се, иронията на съдбата е, че глобалистите, интернационалистите и противниците на независимостта и самоуправлението на Съединените щати обвиняват в измяна националиста  Тръмп. Лицето, което обяви целта си да върне загубения от тях суверенитет (в полза на наднационални, глобалистки сили) към държавите, се атакува с подозрение за работа за чужденци. И кой? Тези, за които Съединените щати представляват интерес, само като основа за \"световната революция\", т.е. за изграждане на глобален атлантически световен ред. \r\nРусия в този смисъл има точно обратния опит. Тя преживя реална, а не измислена намеса в нашите вътрешни работи от Съединените щати - и не само през 90-те години. Не става въпрос дори за президентските избори през 1996 г., за които американците пишат хвалебствени книги и заснемат същия филм, не за служители на ЦРУ в обкръжението на  Чубайс (за което Путин му напомня). И с факта, че през 90-те години Щатите се опитаха да формират нов руски елит и продължават тези опити дори сега. Дори през 2011–2012 г. те се опитаха да окажат натиск върху руските власти и да се намесят в руските избори. Национализацията на елита, започнала от Путин, все още не е завършена - но като цяло Русия е възвърнала не само външната политика, но и вътрешния политически суверенитет. \r\nИ следователно за Русия, която е оцеляла  от американската намеса, е двойно по-нелепо да слуша за \"руските връзки\" на Тръмп и за \"руската намеса\" в американските избори. \r\nРеалната намеса, както добре знаем, води до зависимост и отслабване на страната. Или предизвиква реакция и действия, насочени към укрепване на суверенитета, изграждане на защита срещу вражеските действия и в крайна сметка за укрепването му. \r\nВ настоящия американски случай всичко е точно обратното, пише изданието. \r\n*** Москва е въвлечена в конфликта , който е далеч по-опасен от спора за Голанските възвишения, пише руският ежедневник  “Независимая газета“ , като коментира посещението на ливанския президент Мишел Аун в Москва. \r\nРешението на американския президент Доналд Тръмп за признаването на израелския суверенитет над Голанските възвишения допълва дневния ред на разговорите между Владимир Путин и неговия ливански колега Мишел Аун в Москва. Сирия и разногласията с Израел едва ли са основното, на което е приковано вниманието на правителството на Ливан. Бейрут чака посредническа помощ в друг териториален спор, който се разпалва с Израел около шелфа в източната част на Средиземно море, където руски, френски и италиански компании са готови да започнат да разработват газови находища. И Русия, и Съединените щати могат да претендират за ролята на медиатор. \r\nФактът, че Ливан разчита на деликатната намеса на Русия в ситуацията с Левантийския седиментен басейн, където според френските експерти може да са концентрирани повече от 3 трилиона кубически метра газ и 850 млн. барела петрол, стана известно малко преди самолетът на Аун да се приземи на летище Внуково-2. \"Не виждам никаква причина Русия да не посредничи в спора между Ливан и Израел за морската граница\", заяви ливанският лидер в навечерието на пристигането си в руската столица. \r\nПроблемът с границите на Ливан трябва да бъде решен не само с еврейската държава - този проблем съществува в дневния ред на разговорите на ливанското ръководство със сирийското правителство, което твърди, че има добри отношения с Бейрут. Тук Русия, като една от онези страни, на които президентът Башар Асад дължи оставането си на власт, също може да помогне на Ливан - това беше многократно отбелязано от арабската преса. \r\nКонфликтът между Ливан и Израел се разпали, след като правителството в Бейрут одобри издаването на лиценз на консорциум от руски, френски и италиански компании за правото да разработи блокове 4 и 9 в Левантския седиментен басейн в края на 2017 година. Съответната документация беше сертифицирана през февруари 2018 г. Въпреки това, собствеността на 9-ти блок, който се счита за най-обещаващ от гледна точка на запасите от въглеводороди, се оспорва от еврейската държава. Въпреки териториалните противоречия, министърът на енергетиката и водите на Ливан Сезар Абу Халил каза, че сондирането ще започне през втората половина на 2019 година. „Консорциумът вече е представил план за развитие и програмен бюджет. Одобрих всичко - каза той. Ситуацията се усложнява от факта, че морската граница между Ливан и Израел, която е де юре от 1948 г. в състояние на война, все още не е определена. \r\nНеотдавнашното посещение на държавния секретар на САЩ Майкъл Помпео в Ливан показа, че Съединените щати искат да поемат контрол върху нарастващия конфликт между двете близкоизточни съседни страни над морския шелф. \"Съединените щати искат да помогнат на Ливан, заедно с Организацията на обединените нации, да помогнат за разрешаването на граничния спор с Израел\", заяви шефът на американската дипломация на среща с председателя на ливанската камара на депутатите Набих Бери. \r\nПри по-внимателен  поглед върху ситуацията, тя може да се окаже по-експлозивна от търканията между сирийското правителство и еврейската държава над Голаните. Коментирайки ситуацията около морския шелф, израелският министър на енергетиката Ювал Щайниц веднъж каза, че страната му готова да реши проблема дипломатически, но не изключи сценарий със сила, ако еврейската държава бъде атакувана. Тези опасения са оправдани. Лидерът на \"Хизбула\" Хасан Насрала някога призова ливанското правителство да \"защитава правото да развива офшорни газови находища в Източното Средиземноморие, като разчита на националното единство\" Всички ливанци са готови да се обединят, за да защитят запасите от нефт и газ, богатството на целия народ“, изрази увереността си Насрала. Той съветва правителството в Бейрут \"да не се доверява на посредничеството на Съединените щати\". \r\nЕксперти смятат, че медиацията в териториалния спор между Израел и Ливан ще помогне на Русия да укрепи статута на важна сила в Близкия изток. „ Очевидно е въпросът колко готов е руският играч да се изправи пред рискове, като участва в търг за определен участък от шелфа, тъй като резултатите от геоложките проучвания се различават значително помежду си, заяви за вестника експертът на Руския съвет по международни въпроси Антон Мардасов. \"В случай на действително откриване на въглеводороди, енергийните ресурси най-вероятно ще бъдат използвани за подкрепа на официален Дамаск.\" \r\nЕкспертът е убеден, че политическият фактор играе голяма роля в ситуацията около Левантийския седиментен басейн. Москва използва конюнктурата - противоречивото отношение на САЩ и Саудитска Арабия към новия състав на ливанския кабинет и връзките му с Иран и „Хизбула“, като в същото време използва реториката за възможността за възпиране на Иран  в преговорите с регионалните играчи, - каза Мардасов. \r\n*** Съединените щати нямат никакво отношение към нападението над посолството на Корейската народно-демократична република (КНДР) в Испания, пише вестник  „Известия“ , като се позовава на изявлението на Робърт Паладино, представител на американското външнополитическо ведомство.   \r\nТой е отбелязал, че САЩ винаги са призовавали да се защитават посолствата и дипломатическите мисии в целия свят.   \r\nЗа нападението срещу посолството на Северна Корея в Мадрид стана известно на 27 февруари. Тогава група неизвестни лица проникнаха в сградата на дипломатическото представителство, завързали сътрудниците на посолството и избягали с няколко компютъра. \r\nЗа нападението медиите съобщиха чак на 10 март. Тогава именно бе съобщено, че американските специални служби може да имат някакво отношение към атаката.  \r\nВ момента се води разследване от Националната полиция и от отдела за външно разузнаване към Националния разузнавателен център  на Испания (CNI). Разследват се всички възможни версии за инцидента.", "date": "2019.03.27", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/27/2639374/the-guardian-torite-se-biyat-kato-plahove-v-chuval-da-sbadnat-mechtata-si-za-tvard-brekzit.html", "text": "“Прилича на битка между плъхове в чувал“ е заявил намръщен британски депутат от консерваторите, привърженик на Брекзит. „Всеки скача срещу всекиго“, така започва водещият анализ в  The Guardian .  \r\nДруг парламентарист описва като „крайно неприятно и много потискащо“  настроението сред основната група на евроскептичните консервативни депутати, които са уплашени, че са на косъм от възможността да изпуснат твърдия Брекзит, който почти беше в ръцете им.   \r\nГневът им е насочен главно към 70 хардлайнери от привържениците на Брекзит, които отказаха да подкрепят сделката на Тереза Мей при втория опит за гласуване. Опонентите спечелиха одобрението на членовете на Консервативната партия, които не искаха нищо по-малко от Брекзит без сделка. Те ще бъдат категорични и се канят да притиснат следващия партиен лидер.  \r\nСрещу тях обаче се засилва натискът от страна на евроскептични депутати, които имат по-реалистичен поглед за случващото се. Този натиск се е увеличил след като тори депутатът сър Оливър Летуин си спечели правото да остави парламента да решава какво да приеме - различни версии на по-мек Брекзит, отказ от излизане или втори референдум.   \r\n“Сега, когато теренът стана толкова хлъзгав и се променя почти всеки час, депутатите са длъжни да направят прецизни балансирани решения,” твърди Майкъл Фабрикан, тори депутат, който гласува срещу сделката при втория опит, но сега вече се колебае.   \r\nОт 69 опонента, само около десетина са онези, които са заявили, че при трети вот вероятно ще променят решението си.  В тази посока обаче се очаква и известно раздвижване, ако  Тереза Мей обяви датата за своето напускане на срещата с участниците от Комитет 1922 в сряда.   \r\nДжейкъб Рийс-Мог, лидер на  Групата за европейски изследвания (ERG) и поддръжник на Борис Джонсън, е сред първите, който се гласи да промени позицията си. Според него „сега е много, много трудно“ да се види как Обединеното кралство ще напусне ЕС без сделка, защото Мей, кабинетът и парламентарната опозиция са против тази опция.  \r\nБорис Джонсън се е оставил път за бягство, който се усеща в статията му за Тhe Telegraph. В нея той допуска възможността да подкрепи плана на Мей, ако има промени в преговарящия екип – това е знак, че очаква напускане на премиера.  Бившият външен министър обаче е изправен пред дилема. ЗА да се възползва от късмета да стане лидер, той се нуждае да спечели на своя страна консервативните депутати, които са силно разгневени вече на опонентите. Главният му противник сред евроскептиците Доминик Рааб е изключително мълчалив за намеренията си- Поддръжниците на двамата биха искали да ги видят заедно, но засега никой от тях не проявява подобно желание.   \r\nИ в средите на Демократичната юнионистка партия остава отворена възможността нейните депутати да се разбягат настрани, като публично заявят намеренията си чрез декларация, която Сами Уилсън, собственият им говорител за Брекзит, обяви. В нея се съобщава, че сделката до такава степен е заразила всички, че според партията е желателно да се отложи напускането на ЕС поне с една година.   \r\nИ все пак, въпреки тези  здрави рамена, които се предлагат в подкрепа на Мей от евроскептиците, може да се окажат недостатъчни, за да успее тя да прокара проекта си. Едно твърдо ядро от близо 30 „Брекзит ултраси“ – като Стив Бейкър, Андрея Дженкинс и Криспин Блънт, понастоящем продължават да са категорична опозиция, преди всичко заради идеологически причини. Тази група вярва, че сделката на Мей не може изобщо да постигне целта – напускане на Великобритания от ЕС. Според тях, ако я подкрепят, ще рискуват собствената си цел – шансът веднъж завинаги да се скъса с Евросъюза. \r\nНа среща в Уестминстър на мозъчния тръст известен като „Групата от Брюж“, Суела Бравърман от Консервативната партия и бивш председател на ERG спечели овациите на мнозина активисти, като настоятелно обясни защо не може да подкрепи сделката на Мей без да има ясни и значителни знаци, че ирландският проблем се разрешава.  „Тя може веднага да промени нещата. Тя може да обедини страната. Проучванията съвсем ясно сочат, че британският народ, дори бизнесите сега са готови и подготвени за сценария „без сделка“, който ще сложи край на тази зловредна несигурност.“  \r\nДейвид Дейвис, бившият министър за Брекзит обяви във вторник вечерта, че сделката на Мей все още не е мъртва и „съществува разумен шанс“ тя да мине. Това все пак изглежда твърде оптимистично за мнозина.    Ивелина Ватова", "date": "2019.03.27", "title": "The Guardian: Торите се бият „като плъхове в чувал“ да сбъднат мечтата си за твърд Брекзит"}
{"url": "http://www.focus-news.net/news/2019/03/27/2639388/pregled-na-mezhdunarodnite-novini-do-6-chasa-agentsiya-fokus.html", "text": "Турция се доближава до групата на откровено антидемократични арабски страни. Това каза за обзорното предаване „Това е България“ на  Радио „Фокус“  Георги Димов, бивш генерален консул на Република България в Одрин. Съществува опасност от евентуален терористичен натиск, каза още той. Дори войната в Сирия да приключи, в близките години в Турция остават около 4 млн. сирийци, които променят етническата мозайка в страната. „Официално не се знае колко са привържениците на ДАЕШ сред тези сирийци. Според сериозни източници тези джихадисти са много. Преди година по официално данни 100 000 сирийци са получили турско гражданство, макар че според мен са много повече, те ще могат да участват и в изборите. Получили турско гражданство те вече няма как да бъдат проследени Като се има предвид, че е възможно сред тях да има джихадисти, това трябва да ни бъде като звънец, обясни той. Георги Димов обобщи, че целта на турския президент Реджеп Тайип Ердоган е да окупира цялостното управление на страната за поне 5 години напред в рамките на новия модел за безгранична президентска власт и правомощие. България все още е единствената страна от съседните на Турция, с които Анкара официално няма проблеми и Турция би трябвало да се стреми да запази това положение, коментира още Димов. \r\n*** Премиерът Бенямин Нетаняху заплаши във вторник, че Израел ще предприеме мерки, за да отговори на ракетните удари от Газа, след като проведе тайно съвещание с шефовете по сигурността по време на крехкото затишие, настъпило по твърде неспокойната граница, пише  The Times of Israel .  \r\n“Искам да ви кажа, че ние се подготвяме да направим и много повече. Ще направим всичко нужно, за да защитим нашия народ и да браним нашата държава“, е заявил израелският премиер пред конференция, на която са присъствали 18 000 про-израелско настроени активисти. Връзката с участниците Нетаняху е осъществил по сателит.  \r\nПо предварителна програма израелският премиер лично участва в работата на Американо-израелския  комитет по обществени връзки (АИКОВ) във Вашингтон, но събитията от понеделник наложиха промяна в графика му и той прекрати визитата си в САЩ. Още докато беше в Америка упълномощи Израелските въздушни сили да започнат широкомащабна бомбена кампания, за да унищожат повече от десетина цели, включително и офиси на председателя на Хамас в град Газа Исмаил Ханийех. \r\n“Ние отговаряме с голяма сила“, е казал Нетаняху, говорейки от Министерството на отбраната в Тел Авив. “В последните 24 часа израелските сили за отбрана (ИСО)унищожиха главните терористични инсталации на Хамас в размер, невиждан от края на военната операция в Газа отпреди четири години“.  \r\nСлед речта си за АИКОВ Нетаняху е продължи консултациите си с висшите военни в Тел Авив и с шефа на ИСО Авив Кохави.  \r\nПоследните изблици на насилие започнаха малко след зазоряване в понеделник, когато ракета от южната част на Ивицата Газа беше изстреляна ракета от Хамас, както твърди Израел. Тя разруши жилищна сграда в Мишмерет, град североизточно от Тел Авив. Две души са били ранени, а пет други, сред които и две малки деца са с леки наранявания.  \r\nВисш държавен служител от близкото обкръжение на премиера е заявил пред репортерите, че Израел не е съгласен да прекратява огъня с Хамас и е готов да продължи въздушните удари по цели в Ивицата Газа. Служителят е предпочел да остане в анонимност, но е заявил, че на практика „няма спиране на огъня.“ \r\n*** Със заплахите си за нови санкции към Русия САЩ няма да я накарат да промени курса си и да се откаже от поддръжка на законната власт в Каракас. Това е официалната позиция на Москва, изразена в разпространен във вторник коментар на официалния представител на МВнР на РФ Мария Захарова по повод одобрения от Камарата на представителите в Конгреса на САЩ законопроект за опасност от руско влияние във Венецуела, предава  ТАСС .  \r\n\"Продължава агресивната реторика по адрес на Венецуела, открито се предприемат действия за организирането на държавен преврат в тази страна. Едновременно с това САЩ се опитват да заплашват всички, в това чисол и Русия, които сътрудничат с нейната законна власт.“, отбелязва руският дипломат. –Американският Конгрес разглежда по ускорена процедура законопроект за мерките за въздействие върху участниците в руско-венецуелското взаимодействие, като предполага, че на Москва може да се въздейства със санкции, към които Русия вече се приспособи и на които престана да обръща внимание“.  \r\nЗахарова е обърнала внимание и на факта, че високопоставени представители на администрацията на САЩ, които не успяха да сменят законната власт във Венецуела, в това число и благодарение на твърдата позиция на Русия в защита на международната право, са заявили, че не е приемливо \"враждебни чужди държави да се намесват в работите на Западното полукълбо“. \"Така нагледно се отразява отношението на Вашингтон към Венецуела и всички латиноамерикански държави, на които фактически се отказва правото на суверенитет \",  констатира официалният представител на МВнР на РФ.  \r\nСпоред нея, като подновяват разговора за актуалността на доктрината Монро, вашингтонските политици продължават да смятат Латинска Америка като зона на своите изключителни интереси. \"Не е напълно ясно какво тогава правят САЩ в Източното полукълбо \", пита Захарова.  \r\nНа 25 март Камарата на представителите в Конгреса на САЩ гласува в подкрепа на законопроекта, който задължава Държавния департамент да прецени дали има опасност от руска заплаха във Венецуела, както и за последиците за САЩ и техните съюзници. \"Законът за предотвратяване на руско-венецуелската заплаха \" задължава вашингтонската администрация да прецени каква е опасността от придобиване от руска страна на активите на корпорация  Citgo, която се занимава с преработка на нефт в САЩ. Основен акционер в нея е венецуелската държавна нефтена компания PDVSA. \r\nПрисъствие на военните   \r\nРуските специалисти са във Венецуела в строго съответствие с конституцията на републиката и двустранните междуправителствени съглашения за военно-техническо сътрудничество (ВТС), пояснява Захарова по повод заявлението на Главния секретариат на Организацията на американските държави (ОАД), в което се осъжда пристигането във Венецуела на два руски самолета с военнослужещи и товар.   \r\n\"Не сме изненадани от политически ангажираното изявление на Главния секретариат на ОАД, в което без причина Русия е обвинена за военна интервенция на територията на Венецуела и за нарушаване на венецуелския суверенитет.“ – отбелязва руският дипломат. – „За съжаление, не за първи път от Главния секретариат на ОАД изказват мнение, което е от компетенциите на държавите, членки на тази регионална организация. Убедени сме, че не е работа на техническия орган да дава указания за независимостта на съответната държава, с кого и как да развива сътрудничество, както и да дава оценка за статута на правителството на Венецуела, което притежава реалната власт (за разлика от самопровъзгласилия се президент Хуан Гуайдо)\". \r\nПо нейните думи, Москва взаимодейства с Каракас в строго съответствие с конституцията на Боливарската република и при пълно уважение на нейните законодателни норми. \"Фактът, че руски специалисти се намират на територията на Венецуела е регулиран от споразумение  между правителствата на  РФ и Венецуела за ВТС, подписано през май 2001 година и своевременно преминало през необходимите ратификационни процедури и в двете държави. Не е нужно Народното събрание на Венецуела да одобрява допълнителни мерки за развитие на двустранното ВТС, тъй като те се предприемат в рамките на споменатото споразумение \". \r\n\"От своя страна ние възнамеряваме да продължим да изграждаме конструктивно взаимноизгодно сътрудничество както с Венецуела, която се явява стратегически партньор на Русия, така и с останалите държави от Латинска Америка и Карибския басейн. При това в качеството си на постоянен наблюдател към ОАД Русия е заинтересована да укрепва всестранното взаимодействие с тази регионална структура \", - обобщава официалният представител на МВнР на РФ.   \r\nПо-рано вестник El Comercio съобщи, че самолетите Ан-124 и Ил-62 с руски военнослужители и 35 тона товари кацнаха в Каракас. Агенция  АР, като се позовава на източник от правителството на Венецуела, заяви, че те пристигат по споразумение в рамките на ВТС. По данни на агенцията руските военнослужещи идват в латиноамериканската държава, за да прегледат наличната техника на въоръжените сили на страната, да обучат венецуелци, които ще я обслужват и да обсъдят стратегически въпроси.   \r\n*** Задържан е бившият министър от кабинета на Дмитрий Медведев (2012-2018 г.) и милиардер Михаил Абизов, предава  РИА „Новости“ . Повдигнато му е обвинение по делото за „Откритото правителство“ за създаване на престъпно съобщество при използване на служебното си положение и измами в особено големи размери. Очакват го до 20 години лишаване от свобода.  \r\nВ скоро време следствието възнамерява да му наложи и мерки за неотклонение. Както е съобщил на РИА „Новости“ източник от правоохранителните органи, вероятно ще преместят Абизов в изолатор.По данни от следствието той е откраднал от няколко компании четири милиарда рубли.   \r\nОтбелязва се също, че Абизов и съучастниците му са поставили под заплаха устойчивото икономическо развитие и безопасността на енергийната система в редица руски региони. Бившият министър не се признава за виновен.  Президентът и премиерът са осведомени за предприетите мерки \r\nПрессекретарят на руския президент Дмитрий Песков е съобщил на РИА „Новости“, че Владимир Путин е информиран за заведеното дело срещу бившия министър.  \r\nПрессекретарят на правителството Олег Осипов е заявил пред агенцията, че премиерът също е в курса на ситуацията. Той е отбелязал, че повдигнатите обвинения засягат бизнес дела, а не изпълнение на задълженията му като министър. Според Осипов, ако се докаже, че Абизов е контролират комерсиални структури докато е бил член на правителството, това ще се смята за нарушение на закона.   \r\nОт 1993 година Михаил Абизов е на ръководни постове в няколко компании от горивно-енергийния комплекс на страната. В началото на 2012-та е назначен за съветник на руския президент, а от лятото на същата година влиза в състава на новото правителство.   \r\nСъстоянието на Михаил Абизов се оценява най-малко на един милиард щатски долара. \r\n*** При засилваща се тревога за неотдавнашната проява от турска страна  на трансгресия, във вторник външното министерство на Гърция предаде на турския посланик в Атина Бурак Йозугерджин протестна нота заради инцидента в понеделник с хеликоптера на премиера Алексис Ципрас, докато той е пътувал към източноегейския остров Агатониси, за събитие по повод годишнина от въстанието през 1821 година срещу османското управление, пише на електродната си страница гръцкият  Kаthimerini .  \r\nИнцидентът се случи само дни след като външните министри на двете държави Георгиос Катругалос и Мевлют Чавушоглу се споразумяха, че делегации от двете страни трябва да започнат да обсъждат мерките за изграждане на доверие, като се основават на споразумение, подписано през 1988 г. от  предшествениците им тогавашните външни министри на Гърция и Турция – Каролос Папуляс и Месут Йълмаз. \r\nВ същия ден, който беше и религиозен празник в Гърция, турски джетове нарушиха 47 пъти националното въздушно пространство на страната в източно Егейско море.   \r\nСпоред Атина Турция нарушава договореностите от 1988 година, според които двете страни се въздържат от военни действия и избягват провеждането на военни упражнение по време на пика в туристическия сезон и при национални и религиозни празници.   \r\nГръцката страна съзира в тези нарушения демонстрация от турска страна на агресивна позиция, а не само – кампания , организирана от Реджеп Тайип Ердоган в навечерието на местните избори в неделя.   \r\nСпоред докладите Ципрас е бил в хеликоптер Chinook, когато два турски самолета F-4 са го доближили, нарушавайки гръцкото въздушно пространство. Хеликоптерът се е снижил, за да ги избегне, а гръцки F-16 са ги пресрещнали.   \r\n“пътувайки насам, бях притиснат от турски самолети, и защо беше това?” е заявил Ципрас, като е слязъл в Агатониси. \r\nИзточник от турските служби за сигурност, пожелал анонимност, е обявил, че няма никакво притискане от страна на турските джетове, а те просто са изпълнявали „рутинни задължения“.    \r\nГърция възприема инцидента от понеделник като нова манифестация от страна на Турция на теорията й за т. нар. „сиви зони“ в Егейско море, където тя оспорва суверенитета над няколко острова. \r\n***  Във вторник Сирия се обърна към Съвета за сигурност на ООН с искане спешно да се свика по въпроса за Голанските възвишения като израелска територия, предава  AFP .  \r\nВ понеделник Доналд Тръмп подписа обръщение, в което САЩ признава анексията от страна на Израел на стратегическото плато, въпреки резолюциите на ООН, според които Израел трябва да оттегли от него.   \r\nВ писмо, което френската телеграфна агенция е виждала, сирийската мисия към ООН помоли председателството на СС на ООН, което се ръководи от Франция, да насрочи спешно заседание „да се обсъди ситуацията около окупираните сирийски Голански възвишения и неотдавнашното нарушение на резолюция на СС от държава, негов постоянен член.\" \r\nФренското председателство не насрочи незабавно заседанието и дипломатите заявиха, че ще проведат обсъждане в Съвета по повод на искането.   \r\nВ петък Сирия изпрати ново писмо, с което предупреждаваше СС на ООН да изпълнява резолюциите, с които се настоява Израел ад се оттегли от Голан.   \r\nПредвижда се в сряда СС на ООН да се събере и да обсъди последната криза, както и въпроса за подновяване на мандата на миротворческите сили на ООН в ивицата между Израел и Сирия на Голан.   \r\nПет европейски държави, които имат представители в СС на ООН, по-рано отхвърлиха решението на Тръмп и изразиха силно загрижеността си, че това поведение на САЩ ще има решаващи последици за целия Близък изток.   \r\nДвама от най-близките съюзници на САЩ – Великобритания и Франция, като към тях се присъединиха и Белгия, Германия и Полша обявиха, че европейската позиция остава непроменена – Голан е окупирана от Израел сирийска територия, което е в синхрон с международното право, отразено в резолюциите на ООН.   \r\nТри резолюции на СС на ООН призовават Израел да се оттегли от Голан, територия, която той завзе от Сирия по време на Шестдневната война през 1967 година и анексира в 1981 г., поведение, което никога не бе признато от международната общност.   \r\nДействащият американски посланик Джонатан Коен обяви на заседание на СС по Близкия изток, че Вашингтон е решил да се противопостави на Сирия и Иран. „Да се позволи Голанските възвишения да се контролират от сирийския и иранския режим означава да си затворим очите за пораженията, които нанася режимът на Асад и за дестабилизиращото присъствие на Иран в региона,\" е казал Коен и е допълнил, че няма да има „мирно споразумение за Голан, ако то не гарантира сигурността на Израел\". \r\nКитай и Русия се обявиха против решението на САЩ, към тях се присъединиха Индонезия и Южна Африка, две държави, които силно подкрепят палестинците, но също и Кувейт, американски съюзник в региона.   \r\n***", "date": "2019.03.27", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/27/2639389/sport-vav-vtornik-vecherta-italiya-razbi-lihtenshtayn-s-60.html", "text": "Във втория кръг от Евроквалификации 2020 в група J Италия победи Лихтенщайн с 6:0. Резултатът бе открит в 17-минута с гол на Стефано Сенси откри. В 32-ата Марко Верати удвои, а в 35-та Фабио Куалярела вкара от дузпа, вторият гол на Куалярела дойде в продължението на първото полувреме. Последните два гола за „скуадра адзура“ вкараха Кийн – в 69-та мин. и Паволети – в 76-та минута.  \r\nВ следващия кръг Италия гостува на Гърция, а Лихтенщайн ще е домакин на Армения. \r\nПак в група J Гърция - Босна и Херцеговина  - равен – 2:2. Гърция гостува.  Така и двата отбора са с по четири точки след два мача, но второто място е за Босна и Херцеговина, заради по-добра голова разлика. В трети кръг Босна ще гостува на Финландия.", "date": "2019.03.27", "title": "Спорт: Във вторник вечерта Италия разби Лихтенщайн  с 6:0"}
{"url": "http://www.focus-news.net/news/2019/03/27/2639390/sport-v-kvalifikatsiite-za-evro2020-daniya-shveytsariya-33.html", "text": "В Група D от втория кръг на квалификациите за Европейското първенство по футбол през 2020 г. Дания гостува на Швейцария и завърши с равен резултат - 3:3. \r\nРезултатът откриха домакините с гол на Фройлер в 19-тата минута. Другите два гола за швейцарците вкараха Джака (66 мин.) и Емболо (76 мин.)  \r\nЗа гостите трите гола отбелязаха Йоргенсен (84-та мин.), Гюткяер (88-та мин.) и Далсгаард (в 3 мин. от добавеното време). \r\nТака в група D водач е Ирландия с 6 точки, Швейцария е втора с 4 точки, Дания – трета с 1 точка, а Гибралтар и Грузия са с нула точки съответно на четвърто и пето място.", "date": "2019.03.27", "title": "Спорт: В квалификациите за Евро2020 Дания – Швейцария 3:3"}
{"url": "http://www.focus-news.net/news/2019/03/27/2639392/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове.", "date": "2019.03.27", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост“"}
{"url": "http://www.focus-news.net/news/2019/03/27/2639375/kathimerini-atina-vrachi-demarsh-na-turtsiya.html", "text": "При засилваща се тревога за неотдавнашната проява от турска страна  на трансгресия, във вторник външното министерство на Гърция предаде на турския посланик в Атина Бурак Йозугерджин протестна нота заради инцидента в понеделник с хеликоптера на премиера Алексис Ципрас, докато той е пътувал към източноегейския остров Агатониси, за събитие по повод годишнина от въстанието през 1821 година срещу османското управление, пише на електродната си страница гръцкият  Kаthimerini .  \r\nИнцидентът се случи само дни след като външните министри на двете държави Георгиос Катругалос и Мевлют Чавушоглу се споразумяха, че делегации от двете страни трябва да започнат да обсъждат мерките за изграждане на доверие, като се основават на споразумение, подписано през 1988 г. от  предшествениците им тогавашните външни министри на Гърция и Турция – Каролос Папуляс и Месут Йълмаз. \r\nВ същия ден, който беше и религиозен празник в Гърция, турски джетове нарушиха 47 пъти националното въздушно пространство на страната в източно Егейско море.   \r\nСпоред Атина Турция нарушава договореностите от 1988 година, според които двете страни се въздържат от военни действия и избягват провеждането на военни упражнение по време на пика в туристическия сезон и при национални и религиозни празници.   \r\nГръцката страна съзира в тези нарушения демонстрация от турска страна на агресивна позиция, а не само – кампания , организирана от Реджеп Тайип Ердоган в навечерието на местните избори в неделя.   \r\nСпоред докладите Ципрас е бил в хеликоптер Chinook, когато два турски самолета F-4 са го доближили, нарушавайки гръцкото въздушно пространство. Хеликоптерът се е снижил, за да ги избегне, а гръцки F-16 са ги пресрещнали.   \r\n“пътувайки насам, бях притиснат от турски самолети, и защо беше това?” е заявил Ципрас, като е слязъл в Агатониси. \r\nИзточник от турските служби за сигурност, пожелал анонимност, е обявил, че няма никакво притискане от страна на турските джетове, а те просто са изпълнявали „рутинни задължения“.    \r\nГърция възприема инцидента от понеделник като нова манифестация от страна на Турция на теорията й за т. нар. „сиви зони“ в Егейско море, където тя оспорва суверенитета над няколко острова.  Ивелина Ватова", "date": "2019.03.27", "title": "Kathimerini: Атина  връчи демарш на Турция"}
{"url": "http://www.focus-news.net/news/2019/03/27/2639393/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от -4 °С до +10°С \r\nВремето над страната е предимно облачно. \r\nСлаб вятър духа в областите: Кюстендил, Добрич, Смолян, Пазарджик и Шумен. \r\nСлаб дъжд превалява в област Смолян и в районите на Средец и „Ришки проход“ /обл.Бургас/; Хасково. \r\nСлаб сняг превалява в област Смолян. \r\nПътните настилки са сухи, по усойните и планински райони частично заснежени,  заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. Временната организация е сигнализирана с пътни знаци. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n- Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n- Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n- Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река Тополница при км 77+950. Движението се осъществява в изпреварващата лента. Организацията на движение е сигнализирана с пътни знаци. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nВременно се ограничава движението в изпреварващата лента по АМ „Тракия“ при км 169+200 в посока София поради ремонт на СПО /мантинела/ в средна разделителна ивица. Движението се осъществява в активната лента за движение. Срок до 17:30 ч на 27.03.2019 г. \r\nВременно се ограничава движението в изпреварващата лента по АМ „Тракия“ при км 173+800 в посока София поради ремонт на СПО /мантинела/ в средна разделителна ивица. Движението се осъществява в активната лента за движение. Срок до 17:30 ч на 27.03.2019 г. \r\nВременно се ограничава движението в изпреварващата лента по АМ „Тракия“ при км 192+200 в посока София поради ремонт на СПО /мантинела/ в средна разделителна ивица. Движението се осъществява в активната лента за движение. Срок до 17:30 ч на 27.03.2019 г. \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.03.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401+100. Прехвърлянето обратно в лявото платно става при км 389+717. Ограничено е качването в посока София на пътен възел \"Неофит Рилски\", като движението е пренасочено по път I-2 Русе – Варна. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Русе – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“:  \r\nОПУ Перник: \r\nДвижението по АМ „Струма“ в тунел „Големо Бучино“ в дясна и лява тунелна тръба с частично отбиване на движението от 8:00 до 16:00 часа. От 08:00 до 13:00 часа се ограничава движението в изпреварваща лента в платното посока Перник и движението се осъществява в активна лента. От 13:30 до 16:30 часа се ограничава движението в изпреварваща лента в платното посока София и движението осъществява в активна лента поради ремонт на системата за видеонаблюдение на тунела. Участъкът е сигнализиран с пътни. Срок до 27.03.2019 г. \r\nОПУ Кюстендил: \r\nНа 27.03.2019 г. за времето от 09.00 ч. до 17.00 ч. движението на МПС в посока София – Благоевград при км 45+700 да се осъществява последователно. \r\n1. Затваря се аварийната лента движението се пропуска в активната и изпреварващата лента. \r\n2. Затваря се изпреварващата  лента, движението да се пропуска в активната лента. \r\n3. Затваря се активната пътна лента, движението да се пропуска в изпреварващата лента. Скоростта ще бъде ограничена до 70 км/ч. в разстояние на 250 м. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г.; \r\nДвижението по път Велико Търново – Дряново от км 117+500 до км 126+000 се осъществява в една лента поради извършване на частични ремонтни дейности по асфалтовата настилка. Поставена е необходимата сигнализация. Срок до 27.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Пловдив: \r\nДвижението по път Карлово – Сопот в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Участъкът е сигнализиран с пътни знаци. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Участъкът е сигнализиран с пътни знаци. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът II-62: Движението по път II-62 с. Пиперков чифлик – с. Багренци от км 2+000 до км 4+000 поради кастрене на дървета. Участъкът е сигнализиран с пътни знаци. Срок до 27.03.2019 г. \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът  ІІ-11: Движението по Път  ІІ-11 с. Орсоя - гр. Лом    се осъществява в една лента, поради  рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г. \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-21: Движението по път ІІ-21 Русе – Силистра в участъка с. Гарван – с. Калипетрово от км 83+000 до км 149+910 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 29.03.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nПът III-7602: Движението по път III-7602 Голям манастир – Крумово от км 21+000 до км 23+000 се осъществява в една лента поради частичен ремонт на асфалтовата настилка. Движението се регулира чрез пътни знаци. Срок до 27.03.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.27", "title": "Актуална пътна обстановка"}
{"url": "http://www.focus-news.net/news/2019/03/27/2639395/predstoyashti-sabitiya-v-stranata-za-27-mart-agentsiya-fokus.html", "text": "*** \r\nОт 09.00 часа започва пленарното заседание на Народното събрание.  \r\n*** \r\nОт 10.00 часа започва седмичното заседание на Министерския съвет. \r\n*** \r\nОт 13.00 часа министърът на земеделието, храните и горите Румен Порожанов ще открие Международната изложба „Природа, лов, риболов“ в Палата 3 на панаирния град. \r\n*** \r\nОт 09.00 часа 12-и състав Специализирания наказателен съд ще заседава по делото срещу Данаил В.,  образувано по чл.69 от НПК. \r\n*** \r\nОт 09.30 часа 5-и състав Специализирания наказателен съд ще заседава по делото срещу Стефан Г., Георги Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа заместник-председателят на Народното събрание Емил Христов ще разговаря с  \r\nделегация на Групата за приятелство с България в парламента на Република Хърватия в зала „Запад“ на Народното събрание. В 10.30 часа с тях ще се срещне председателят на Комисията по икономическа политика и туризъм Петър Кънев. Преди това чуждестранната делегация ще бъде приветствана в пленарната зала. В 11.30 часа в Северното фоайе на Народното събрание гостите ще участват в откриването на документалната изложба „Свещен език на моите предци – българо-хърватски паралели“.  \r\n***   \r\nОт 10.00 часа в сградата на КЕВРще се проведе открито заседание за обсъждане на доклад относно заявление на „ЛОНИКО“ ЕООД за продължаване срока на лицензия от 2009 г., издадена за дейността „търговия с електрическа енергия“. КЕВР ще проведе и открито заседание за обсъждане на доклад относно заявление на „Елпро България“ ЕООД за прекратяване на лицензия от 2015 г. за дейността „търговия с електрическа енергия“. \r\n*** \r\nОт 10.00 часа в зала 7 на НДК ще се състои конференция по повод Балкански международен винен конкурс и фестивал. \r\n*** \r\nОт 10.00 часа 9-и състав Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 13-и състав Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав Специализирания наказателен съд ще заседава по делото срещу Румен Х., Татяна Х. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав Специализирания наказателен съд ще заседава по делото срещу Хованес М. Пламен Т. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 8-и състав Специализирания наказателен съд ще заседава по делото срещу Цветан В. Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 12-и състав Специализирания наказателен съд ще заседава по делото срещу Виктор В., Росен Ал. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа в сградата на Българска хранителна банка ще бъде подписан меморандум за сътрудничество между Центъра за насърчаване на сътрудничеството в областта на селското стопанство между Китай и страните от Централна и Източна Европа) и Земеделска кооперация „Единство“, с. Костиево, Пловдивска област. \r\n*** \r\nОт 11.00 часа зам.-министърът на околната среда и водите Красимир Живков ще връчи официално на директора на ДНП „Централен Балкан“ Генчо Илиев сертификат за обект на световното наследство на ЮНЕСКО. Церемонията ще се състои в зала „Европа“ (сутерен) на МОСВ. \r\n*** \r\nОт 11.00 часа в Националния пресклуб на БТА ще се проведе пресконференция по повод провеждането на Национална кампания за превенция на трафика на хора с цел трудова експлоатация. Събитието се организира от Националната комисия за борба с трафика на хора, съвместно с Местната комисия за борба с трафика на хора – гр. Благоевград, Изпълнителна агенция „Главна инспекция по труда“ (ИА ГИТ) и Агенция по заетостта (АЗ). \r\n*** \r\nОт 11.00 часа в Дом на културата „Средец“ ще се проведе среща-дискусия на тема „За един заслужен и достоен живот на хората от третата възраст, съградили съвременна България” с участието на Ренета Инджова. \r\n*** \r\nОт 11.00 часа 17-и състав Специализирания наказателен съд ще заседава по делото срещу Блага Б. и Иво Д., на които са повдигнати обвинения за образуване и ръководене на организирана престъпна група. \r\n*** \r\nОт 12.00 часа пред катедралния храм „Св. Александър Невски“ ще се съберат превозвачи, които организират протест срещу приемането на пакета „Мобилност 1“ от Европейския парламент. В 12.30 часа протестиращите  ще тръгнат по ул. „Раковска“ до Представителството на ЕК в България, като се очаква около 13.00 часа когато ще се гласува пакетът в Страсбург превозвачите да достигнат Представителството на ЕК в България. \r\n*** \r\nОт 12.00 часа пред сградата на ДСБ (кръстовището на бул. „Витоша\" и ул. „Кърниградска\") ще се проведе протест под мотото „Не, на предателството на националния интерес с Мобилен пакет 1”. \r\n*** \r\nОт 12.00 часа Съюзът на военноинвалидите и военнопострадалите ще даде пресконференция в Националния пресклуб на БТА по повод 104 години от учредяването на Съюза на военноинвалидите и военнопострадалите, проблеми на военноинвалидите и предложения за законодателни промени, които да ги решат. \r\n*** \r\nОт 13.00 часа 10-и състав Специализирания наказателен съд ще заседава по делото срещу Пламен М., Атанас О. и Милко М., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа ще започне седмичното заседание на Прокурорската колегия на Висшия съдебен съвет. \r\n*** \r\nОт 13.30 часа ръководството на ПП АБВ ще даде пресконференция в централата на партията.  \r\n*** \r\nОт 13.30 часа 17-и състав Специализирания наказателен съд ще заседава по делото срещу Атанас С., Тодор С.  и др., на които са повдигнати обвинения за образуване и ръководене на организирана престъпна група. \r\n*** \r\nОт 13.30 часа 11-и състав Специализирания наказателен съд ще заседава по делото срещу Атанас С., Стефан Г.  и др., на които са повдигнати обвинения за образуване и ръководене на организирана престъпна група. \r\n*** \r\nОт 14.00 часа 12-и състав Специализирания наказателен съд ще заседава по делото срещу Римял А., Ремо А  и др., на които са повдигнати обвинения за участие в ръководството на престъпна организация или група. \r\n*** \r\nОт 14.00 часа в Българската търговско-промишлена палата ще се състои среща с представители на страните от инициативата 16+1, на браншови организации в областта на селското стопанство и на фирми. Темата е „Нови регулации на китайския пазар в областта на селското стопанство. Електронна търговия във формат 16+1“.  \r\n*** \r\nОт 14.45 часа ГД „Пожарна безопасност и защита на населението” ще даде брифинг във връзка с годишния отчет на Дирекцията. Събитието ще се състои в сградата на ул. „Никола Габровски” 30.  \r\n*** \r\nОт 15.00 часа в Учебна зала 222 на УАСГ финалистите в конкурса „Talents for the Future” на УАСГ и Cordeel Bulgaria Inc. ще представят своите нестандартни решенията на конкурсните казуси пред професионалното жури. \r\n*** \r\nОт 18.30 часа в Клуб 1 на НДК ще се проведе публична церемония, на която Фондация „Лале“ ще връчи наградите Проект на Годината 2018. \r\n*** \r\nОт 18.30 часа в Литературния клуб на Столична библиотека поетът на месеца Марко Ганчев ще представи нова книга. \r\n*** \r\nОт 18.30 часа в ателие-книжарница „Къща за птици“ ще се проведе библейска беседа от поредицата „Книгата на книгите“ на тема „Насилието в Стария Завет“. Лектор ще бъде доц. д-р Ивайло Найденов – преподавател по Стар Завет в Богословския факултет на Софийския университет. \r\n*** \r\nОт 18.30 часа в Галерия Credo Bonum ще бъде открита документалната изложба „Роден в Габрово”, организирана от Музея на хумора и сатирата, Община Габрово и Сдружение „Нашето по-голямо Габрово“. \r\n*** \r\nОт 20.00 часа в Зала 1 на НДК ще се проведе първият самостоятелен концерт на Хилда Казасян „Да послушаме кино“. \r\n***    \r\nОт 12.00 до 14.00 часа на различни места в Благоевград ще се проведе театрална феерия „СПРИ!Време за театър” по повод Международния ден на театъра.  \r\n***    \r\nОт 18.00 часа в Камерна зала на благоевградския театър ще бъде представена книгата „И земен, и небесен“ в памет на Николай Кимчев.  \r\n*** \r\nОт 09.30 часа в Заседателната зала на Община Бургас ще се проведе пресконференцията във връзка с провеждането на Международен турнир по художествена гимнастика „Жулиета Шишманова“.  \r\n*** \r\nОт 18.00 часа в залата на Тракийско дружество „Екзарх Антим I“ ще се състои Патриотичен рецитал и награждаване на участниците в конкурса „Георги Кондолов – живот, отдаден на свободата“. \r\n*** \r\nОт 18.30 часа в зала 2 на Експоцентър „Флора“ ще се състои концерт на младите класически музиканти Кремена Николова и Мартина Табакова. \r\n*** \r\nОт 10.30 часа в зала „Одесос” на Варненския археологически музей ще се проведе пресконференция за подготовката на бъдещата морска експедиция ABORA IV. \r\n*** \r\nОт 11.00 часа в Гражданска зала на Варненския окръжен съд ще се проведе пресконференция в Окръжен съд - Варна за представяне на отчетния доклад за дейността на институцията за 2018 г.  \r\n*** \r\nОт 12.00 часа в Дългопол ще бъде направена първа копка по проект „Изграждане, реконструкция и рехабилитация на улична мрежа“.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” 1 общинският съветник Бонка Банкова ще приема граждани. \r\n*** \r\nОт 18.00 часа в концертното студио на радио Варна ще се проведе среща, по повод предстоящия 18-ти Фестивал на Червенокръстките и здравни филми. В срещата ще участват проф. Божидар Манов – киновед и актрисата Александра Сърчаджиева. \r\n***  \r\nОт 10.30 часа в Регионалния пресклуб на БТА ще се състои пресконференция на Бюрото по труда.  \r\n***  \r\nОт 17.30 часа в МДТ „Константин Кисимов“ ще се проведе откриване на изложба със сценични плакати на студенти от специалност „Графичен дизайн и визуални комуникации“ при Факултета по изобразително изкуство на Великотърновския университет „Св. св. Кирил и Методий”.  \r\n***  \r\nОт 18.00 часа в МДТ „Константин Кисимов“ ще започне Ден на отворените врати.  \r\n*** \r\nОт 18.30 часа в Клуб 7 ще се проведе среща със световния шампион по вдигане на тежести Златан Ванев. \r\n*** \r\nОт 19.00 часа на стадиона на Спортен комплекс „Ивайло“ ще се проведе масова фитнес тренировка. \r\n*** \r\nОт 11.00 часа в залата на 6 ет. в сградата на Община Видин ще се състои редовна пресконференция по актуални теми. \r\n*** \r\nОт 14.00 часа в залата на Регионално управление на образованието – Видин ще се проведе съвместна пресконференция на Филиала на Русенския университет „Ангел Кънчев“, РУО и Община Видин, в която участие ще вземе и кметът Огнян Ценков. \r\n*** \r\nОт 17.30 часа в залата на 6 ет. на Община Видин кметът Огнян Ценков ще пожелае „на добър час“ на волейболния отбор момичета (възрастова група VI-VIII клас) от ППМГ „Екзарх Антим I“, който заминава за световните ученически игри в град Пореч, Република Хърватска. \r\n*** \r\nОт 17.00 часа в малката зала на Художествена галерия „Иван Фунев“ ще се проведе лекция на Мирослава Топалова на тема Документи на политическите партии във Врачанско от местни и централни избори от фонда на отдел „Нова история“. \r\n*** \r\nОт 11.40 часа в Художествената галерия ще се проведе Работилница за въображение с ученици от ОУ „Стефан Караджа“. \r\n*** \r\nОт 19.00 часа в Общинско народно читалище (ОНЧ) „Просвета 1908” - Златоград ще се проведе благотворителен концерт в помощ при набирането на средствата за лечение на Виктор Иванов в Турция. \r\n*** \r\nОт 18.00 часа в Художествена галерия „Христо Градечлиев“ ще бъде представен проектът ,,Подробности, петна и шумове“ на Станимир Енчев. \r\n*** \r\nОт 09.00 в черквата „Свети Мина” Негово Преосвещенство Белоградчишкият епископ Поликарп ще отслужи Архиерейска Преждеосвещена света Литургия. \r\n*** \r\nОт 11.00 часа в зала „Струма“ ще се проведе заседание на Областния съвет за развитие. \r\n*** \r\nОт 14.00 часа в зала „Струма“ ще се проведе работна среща и пресконференция във връзка със стартирането на традиционната кампания „Нужни сте ни живи” за повишаване на вниманието на зрелостниците по време на абитуриентските балове. \r\n*** \r\nОт 17.00 часа с дефиле ще започне тържествената церемония по повод 100-годишнината на Драматичен театър „Боян Дановски“. Дефилето ще тръгне от сградата на Община Перник и ще премине през площада до Двореца на културата и ще бъде предвождано от Духовия оркестър на Перник. Финалът на вечерта ще бъде поставен с премиерното представление „Енергични хора\" от Василий Шукшин. Пиесата ще започне в 19.00 часа в театралния салон „Георги Русев“. \r\n*** \r\nОт 11.00 часа Драгомир Драганов и Йордан Марков ще дадат пресконференция в Регионалния пресклуб на БТА по повод националното им турне с българска поп музика. \r\n*** \r\nОт 11.00 часа в Арт центъра в Градската градина ще се състои поклонението пред скулптура Константин Симеонов-Костика. От 13.30 часа в църквата в град Долни Дъбник ще се състои опелото, а по-късно отново в Долни Дъбник ще бъде и погребението.  \r\n*** \r\nОт 10.00 часа в междублоковото пространство на бул. „България” ще бъде открит новоизграден паркинг. \r\n*** \r\nОт 10.00 часа в междублоковото пространство на ул. „Бугариево“ №1 кметът на район „Южен“ Борислав Инчев ще даде началото на строителните дейности по изграждането на нова детска площадка. \r\n*** \r\nОт 11.00 часа в Аулата на Аграрния университет – Пловдив ще се състои представянето на книгата „Записки от селската кръчма“ на Николай Илчевски. \r\n*** \r\nОт 11.00 часа в Регионалния пресклуб на БТА ще се проведе пресконференция за представяне на проект по договор за предоставяне на безвъзмездна финансова помощ с наименование: Енергийна ефективност в „КОЛОРИ 2005“ ЕООД. \r\n*** \r\nОт 11.30 часа в пресклуба на БТА ще се проведе пресконференция за представяне на проект по договор за предоставяне на безвъзмездна финансова помощ с наименование: Енергийна ефективност в „МОНОЛИТ 1994“ ЕООД. \r\n*** \r\nОт 16.00 часа ПП ГЕРБ организира дискусия на тема „Регионално развитие“ с участието на заместник-министъра на регионалното развитие и благоустройството Николай Нанков в зала „Пловдив“ в Гранд хотел „Пловдив“. \r\n*** \r\nОт 17.00 часа писателят Виктор Самуилов ще гостува в Детския отдел на Народна библиотека „Иван Вазов“ в рамките на инициативата „Пловдив чете“. \r\n*** \r\nОт 18.00 часа в Малката базилика на бул. „Мария Луиза“ 31А ще бъде открита самостоятелната изложба „Увеличаващо стъкло“ на художничка Магдалена Колева. \r\n*** \r\nОт 18.30 часа в в Културен център ТРАКАРТ ще бъде отбелязана иранската Нова година „Ноуруз“. \r\n*** \r\nОт 19.00 часа струнният квартет „Бонд“ ще изнесе концерт в комплекс С.И.Л.А. \r\n*** \r\nОт 15.00 часа в хотел „Риу Ризорт“ ще се проведе обучителен семинар на служители от МВР за противодействие на телефонните измами, организиран от ГДНП и фондация „Ханс Зайдел“. \r\n*** \r\nОт 09.30 часа в Спортна зала „Лудогорец\" ще се проведе спортният модул на конкурс „Живот без дрога“. \r\n*** \r\nОт 10.30 часа в заседателната зала на общинската администрация екипът на ОИЦ - Видин ще проведе информационна среща на тема „Мерки по ПРСР за земеделските стопани в област Видин“. \r\n*** \r\nОт 18.00 часа в Историческия музей археологът Никола Русев ще представи теренните проучвания на обект „Светилище на Диана“ при с. Кошов. \r\n*** \r\nОт 10.00 до 16.00 часа на паркинг до „Битака“ в кв. „Българка“ Община Сливен организира мобилен събирателен пункт за безвъзмездно приемане на опасни отпадъци от домакинствата и последващото им третиране. \r\n*** \r\nОт 10. 30 часа в Областна администрация ще се проведе редовно заседание на Областната комисия за военните паметници, на което общините ще заявят нуждите си за ремонти на военни паметници, включително и на паметника на Шести артилерийски полк. Ще участват представители на Министерството на отбраната.   \r\n*** \r\nОт 12.30 часа  в отделението по неонатология на МБАЛ „Д-р Иван Селимински“ - Сливен представители на Фондация „Нашите недоносени деца“ ще връчат дарение.  \r\n*** \r\nОт 12.30 часа  в камерната зала на Сливенския драматичен театър новото лого на театъра ще представи  художничката Маргарита Дончева, която е негов автор. \r\n***   \r\nОт 14.00 до 17.00 часа в Зала 1 на РДТ „Николай Хайтов“ под егидата на кмета на Община Смолян Николай Мелемов и по повод Международния ден на театъра Регионалното управление на образованието в Смолян организира Празник на театъра, с участието на деца от ученически театрални трупи от Смолян, Златоград и Смилян.  \r\n***   \r\nОт 19.00 часа в зала 2 на РДТ „Николай Хайтов“ по случай Международния ден на театъра ще бъде представена премиера на спектакъла „Театър, любов моя” от Валери Петров, с който ще се отбележи 40-годишната сценична дейност на актрисите Емилия Ованесян, носител на наградата „Аскеер\" и Искра Йосифова. \r\n*** \r\nОт 14.00 часа в 14.00 часа в зала „П. Славейков“ в Община Стара Загора кметът Живко Тодоров ще се срещне с ученици от от Швеция, Полша и Испания, които гостуват в града за четвъртата международна среща по проект FuturEYEzing по програма „Eразъм+“. \r\n*** \r\nОт 18.00 часа в Галерия „Байер“ ще бъде представена книгата „Животът и смъртта на Людмила Живкова. Биография” с автор Иво Милев. \r\n*** \r\nОт 10.00 часа пред ДКТ „Васил Друмев“ ще бъдат издигнати хоругвите на театъра и поднесени цветя пред паметниците на Добри Войников и Васил Друмев по повод 27 март - Световен ден на театъра.  \r\n*** \r\nОт 10.00 часа в Медицинско училище - филиал Шумен ще се проведат Дни на отворени врати.  \r\n*** \r\nОт 11.00 часа в залата на РУ - Шумен ще се проведе брифинг с участието на старши комисар Ялчън Расим - директор на ОДМВР - Шумен, на който ще бъдат предоставени данни за престъпни деяния, извършени от деца и потърпевши - непълнолетни и малолетни, през 2018 година. \r\n*** \r\nОт 13.00 часа в къщата музей „Баба Райна“ във Възрожденски комплекс – Шумен ще се проведе  \r\nдебат за професионалната реализация на младите хора. \r\n*** \r\nОт 13.00 до 17.00 часа в Регионална библиотека „Стилиян Чилингиров” дипломанти от специалност „Медицинска сестра” на МУ „Проф. д-р Параскев Стоянов” – филиал Шумен ще измерят стойностите на артериалното кръвно налягане на всички, пожелали да се възползват от предлагания преглед.  \r\n*** \r\nОт 14.00 часа в сградата на Административен съд ще се проведе пресконференция, на която ще бъде представен обобщен анализ за дейността на съда през 2018 г.", "date": "2019.03.27", "title": "Предстоящи събития в страната за 27 март (Агенция „Фокус“)"}
{"url": "http://www.focus-news.net/news/2019/03/27/2639391/anadolu-agency-izraelskite-udari-razrushiha-500-palestinski-doma.html", "text": "Общо 500 жилищни сгради в Ивицата Газа са разуршени от последните израелски удари, обяви късно във вотрник палестинският министър на обществените дела, информира турската агенция  Anadolu Agency . \r\n\"След последните израелски удари по въздуха 30 къщи са напълно унищожени, а 500 други жилищни сгради са сериозно повредени“ е заявил в специални съобщение Муфид ал-Хасаине. \r\nТой е пояснил, че в момента в района на ударите се отстраняват следите от бомбардировките и се помага на хората да облекчат страданието си. \r\nВ понеделник Израел удари Ивицата Газа по въздуха, като отговор на ракета, изстреляна от анклава, която нарани седем израелци северно от Тел Авив.    Ивелина Ватова", "date": "2019.03.27", "title": "Anadolu Agency: Израелските удари разрушиха 500 палестински дома"}
{"url": "http://www.focus-news.net/news/2019/03/27/2639396/nimh-nad-iztochnata-polovina-ot-stranata-vremeto-shte-ostane-predimno-oblachno-na-mesta-shte-ima-slabi-prevalyavaniya-ot-dazhd.html", "text": "Днес над източната половина от страната времето ще остане предимно облачно, на места там ще има слаби превалявания от дъжд. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . Над северозападната част от страната ще има значителни разкъсвания и намаления на облачността до слънчево. Ще духа до умерен северозападен вятър, който по-късно ще се ориентира от север-североизток. Дневните температури и в Югоизточна България се понижат и преобладаващите максимални ще са между 12° и 17°. Атмосферното налягане е по-високо от средното за март - ще продължи да се повишава. \r\nНад Черноморието ще е предимно облачно, на места със слаби превалявания от дъжд. Ще духа до умерен северозападен вятър, който по-късно през деня ще се ориентира от североизток. Максимални температури на въздуха: 12° - 13°. Температурата на морската вода е 9° - 10°. Вълнението на морето ще бъде 2 бала. \r\nНад планините ще е предимно облачно, главно преди обяд, на отделни места с превалявания от дъжд, над 1500 метра - от сняг. След обяд облачността ще започне да се разкъсва и намалява и ще е почти без валежи. Ще духа умерен до силен северозападен вятър, който вечерта ще се ориентира от север-североизток. Максималната температура на височина 1200 метра ще е около 4°, на 2000 метра - около минус 1°.", "date": "2019.03.27", "title": "НИМХ: Над източната половина от страната времето ще остане предимно облачно, на места ще има слаби превалявания от дъжд"}
{"url": "http://www.focus-news.net/news/2019/03/27/2639381/afp-siriya-iska-svikvane-na-saveta-za-sigurnost-na-oon-zaradi-golan.html", "text": "Във вторник Сирия се обърна към Съвета за сигурност на ООН с искане спешно да се свика по въпроса за Голанските възвишения като израелска територия, предава  AFP .  \r\nВ понеделник Доналд Тръмп подписа обръщение, в което САЩ признава анексията от страна на Израел на стратегическото плато, въпреки резолюциите на ООН, според които Израел трябва да оттегли от него.   \r\nВ писмо, което френската телеграфна агенция е виждала, сирийската мисия към ООН помоли председателството на СС на ООН, което се ръководи от Франция, да насрочи спешно заседание „да се обсъди ситуацията около окупираните сирийски Голански възвишения и неотдавнашното нарушение на резолюция на СС от държава, негов постоянен член.\" \r\nФренското председателство не насрочи незабавно заседанието и дипломатите заявиха, че ще проведат обсъждане в Съвета по повод на искането.   \r\nВ петък Сирия изпрати ново писмо, с което предупреждаваше СС на ООН да изпълнява резолюциите, с които се настоява Израел ад се оттегли от Голан.   \r\nПредвижда се в сряда СС на ООН да се събере и да обсъди последната криза, както и въпроса за подновяване на мандата на миротворческите сили на ООН в ивицата между Израел и Сирия на Голан.   \r\nПет европейски държави, които имат представители в СС на ООН, по-рано отхвърлиха решението на Тръмп и изразиха силно загрижеността си, че това поведение на САЩ ще има решаващи последици за целия Близък изток.   \r\nДвама от най-близките съюзници на САЩ – Великобритания и Франция, като към тях се присъединиха и Белгия, Германия и Полша обявиха, че европейската позиция остава непроменена – Голан е окупирана от Израел сирийска територия, което е в синхрон с международното право, отразено в резолюциите на ООН.   \r\nТри резолюции на СС на ООН призовават Израел да се оттегли от Голан, територия, която той завзе от Сирия по време на Шестдневната война през 1967 година и анексира в 1981 г., поведение, което никога не бе признато от международната общност.   \r\nДействащият американски посланик Джонатан Коен обяви на заседание на СС по Близкия изток, че Вашингтон е решил да се противопостави на Сирия и Иран. „Да се позволи Голанските възвишения да се контролират от сирийския и иранския режим означава да си затворим очите за пораженията, които нанася режимът на Асад и за дестабилизиращото присъствие на Иран в региона,\" е казал Коен и е допълнил, че няма да има „мирно споразумение за Голан, ако то не гарантира сигурността на Израел\". \r\nКитай и Русия се обявиха против решението на САЩ, към тях се присъединиха Индонезия и Южна Африка, две държави, които силно подкрепят палестинците, но също и Кувейт, американски съюзник в региона.    Ивелина Ватова", "date": "2019.03.27", "title": "AFP: Сирия иска свикване на Съвета за сигурност на ООН заради Голан"}
{"url": "http://www.focus-news.net/news/2019/03/27/2639398/sport-norvegiya-i-shvetsiya-zavarshiha-naravno-33-ispaniya-oglavi-grupa-f.html", "text": "Норвегия и Швеция завършиха наравно 3:3 в Осло в мач от група F на квалификациите за Европейското първенство през 2020 година. В среща от същия поток Испания победи с 2:0 Малта като гост, а Румъния спечели с 4:1 срещу Фарьорските острови в Букурещ. Начело във временното класиране е Испания с пълен актив от 6 точки, пред Швеция с 4 и Румъния с 3.", "date": "2019.03.27", "title": "Спорт: Норвегия и Швеция завършиха наравно 3:3, Испания оглави група F"}
{"url": "http://www.focus-news.net/news/2019/03/27/2639399/ministar-rumen-porozhanov-shte-otkrie-mezhdunarodnata-izlozhba-priroda-lov-ribolov.html", "text": "Министърът на земеделието, храните и горите Румен Порожанов ще открие Международната изложба „Природа, лов, риболов“. Това съобщиха от пресцентъра на  Министерството на земеделието, храните и горите . Събитието ще се състои от 13.00 часа в Пловдив, палата 3 на панаирния град.", "date": "2019.03.27", "title": "Министър Румен  Порожанов ще открие Международната изложба „Природа, лов, риболов“"}
{"url": "http://www.focus-news.net/news/2019/03/27/2639401/delegatsiya-na-grupata-za-priyatelstvo-s-balgariya-v-parlamenta-na-republika-harvatiya-e-na-poseshtenie-v-balgariya.html", "text": "Делегация на Групата за приятелство с България в парламента на Република Хърватия, водена от нейния председател Марио Хабек, е на посещение в България. Това съобщиха от пресцентъра на  Народното събрание . Заместник-председателят на Народното събрание Емил Христов ще разговаря с хърватските парламентаристи в 10.00 часа в зала „Запад“. В 10.30 часа с тях ще се срещне председателят на Комисията по икономическа политика и туризъм Петър Кънев. Преди това чуждестранната делегация ще бъде приветствана в пленарната зала.  \r\nВ 11.30 часа в Северното фоайе на Народното събрание гостите ще участват в откриването на документалната изложба „Свещен език на моите предци – българо-хърватски паралели“.  \r\nПо време на визитата хърватските парламентаристи ще разговарят и с председателя на Комисията по околната среда и водите и заместник-председател на Комисията по европейски въпроси и контрол на европейските фондове Ивелина Василева.", "date": "2019.03.27", "title": "Делегация на Групата за приятелство с България в парламента на Република Хърватия е на посещение в България"}
{"url": "http://www.focus-news.net/news/2019/03/27/2639402/pravitelstvoto-shte-razgleda-natsionalni-programi-za-razvitie-na-obrazovanieto.html", "text": "Министерски съвет ще разгледа проект за одобряване на Национални програми за развитие на образованието. Това е заложено в първа точка в дневния ред на редовното  правителствено заседание . На 25 март министърът на образованието и науката Красимир Вълчев обяви, че по Оперативна програма „Наука и образование за интелигентен растеж“ ще започне национална програма, чрез която ще се стимулират висшите учебни заведения да разработят политики за развитие на преподавателите си. Той обърна внимание на това, че след години се очаква да има недостиг на специалисти в различни области, в това число и на преподаватели. Преди дни от образователното министерство уточниха, че 16 специалности от висши училища през тази учебна година ще останат с нулев прием. За сметка на това се разширява приемът и се предоставят допълнителни стипендии и за изучаване на специалности в направления с очакван недостиг на специалисти.  \r\nТази година се изпълняват 17 национални програми за развитие на образованието, като 6 от тях са изцяло нови. „Заедно в грижата за ученика”; „Мотивирани учители“; „IT фирми в училища и учители в IT фирми“; „Иновации в действие“; „Подпомагане на общините за реализиране на дейности за образователна десегрегация“ и „Развитие на системата на предучилищното образование“.  \r\nНа вниманието на министрите ще бъде поставен и проект за изменение и допълнение на наредбата за държавните изисквания за признаване на придобито висше образование и завършени периоди на обучение в чуждестранни висши училища.  \r\nПравителството ще гласува промени в наредбата за условията и реда за издаване на удостоверения, свързани с придобита професионална квалификация на територията на страната, необходими за достъп или за упражняване на регулирана професия на територията на друга държава.", "date": "2019.03.27", "title": "Правителството ще разгледа Национални програми за развитие на образованието"}
{"url": "http://www.focus-news.net/news/2019/03/27/2639404/fokus-makedoniya-sdsm-shte-se-saglasi-na-predsrochni-izbori-ako-kandidatat-im-za-prezident-zagubi.html", "text": "Ако кандидатът за президент на Социалдемократическия съюз на Македония (СДСМ) Стево Пендаровски не спечели предстоящите избори, председателят на партията и премиер на страната Зоран Заев е готов да говори с опозицията за предсрочни парламентарни избори, заяви самият той във вторник вечерта, предава  македонският „Фокус“ . \r\n„Това би дало основания на опозицията да поиска избори. Казвам го ясно и категорично, приемам предсрочни парламентарни избори, ако Пендаровски загуби и позицията ги поиска. По този начин и Мицковски трябва да каже ясно и категорично, дали ще си подаде оставката, ако кандидатът на ВМРО-ДПМНЕ загуби“, заяви Заев. \r\nВ отговор на това Мицковски заяви, че е избран за председател на партията на конгрес и има четиригодишен мандат. \r\n„Мицковски ще ви победи на следващите парламентарни избори, ако удържите на думата си“, добави още той. \r\nПревод и редакция:", "date": "2019.03.27", "title": "„Фокус“ (Македония): СДСМ ще се съгласи на предсрочни избори, ако кандидатът им за президент загуби"}
{"url": "http://www.focus-news.net/news/2019/03/27/2639405/mosv-shte-vrachi-sertifikat-za-obekt-na-svetovnoto-nasledstvo-na-yunesko-na-direktsiyata-na-natsionalen-park-tsentralen-balkan.html", "text": "В МОСВ официално ще бъде връчен сертификатът за обект на световното наследство на ЮНЕСКО на Дирекцията на Национален парк (ДНП) „Централен Балкан“. Това съобщиха от пресцентъра на  Министерството на околната среда и водите . Сертификатът е във връзка с включването на буковите гори в парка като част от сериен европейски обект на световното наследство – „Старите и първични букови гори на Карпатите и други региони в Европа“.  \r\nЗам.-министърът на околната среда и водите Красимир Живков ще връчи официално сертификата на директора на ДНП „Централен Балкан“ Генчо Илиев. Церемонията ще започне в 11.00 часа в сградата на МОСВ на бул. „Мария Луиза“ 22, в зала „Европа“ (сутерен). Поканени са и представители на осемте общини, в чийто обхват попадат буковите гори – обект на ЮНЕСКО. След връчването на сертификата е предвиден брифинг. Обектът е разширен с решение на Комитета за световно наследство на ЮНЕСКО през юли 2017 г. и включва 78 компонента. Те са разположени на територията на 12 европейски държави – Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия. \r\nБългария участва в серийния обект с най-представителните букови гори в деветте резервата на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“ .", "date": "2019.03.27", "title": "МОСВ ще връчи сертификат за обект на световното наследство на ЮНЕСКО на Дирекцията на Национален парк „Централен Балкан“"}
{"url": "http://www.focus-news.net/news/2019/03/27/2639406/v-pravets-shte-se-provede-obuchitelen-seminar-na-sluzhiteli-ot-mvr-za-protivodeystvie-na-telefonnite-izmami.html", "text": "Обучителен семинар на служители от МВР за противодействие на телефонните измами ще се проведе в хотел „Риу Ризорт“ в град Правец. Това съобщиха от пресцентъра на  МВР . Семинарът е организиран от ГДНП и фондация „Ханс Зайдел“ и ще бъде открит в 15.00 часа. На него ще присъстват зам.-министър Красимир Ципов, директорът на ГДНП главен комисар Христо Терзийски, началникът на отдел „Криминална полиция“ - ГДНП комисар Илко Илиев и ръководителят на фондация „Ханс Зайдел“ Богдан Мирчев.", "date": "2019.03.27", "title": "В Правец ще се проведе обучителен семинар на служители от МВР за противодействие на телефонните измами"}
{"url": "http://www.focus-news.net/news/2019/03/27/2639407/gd-pozharna-bezopasnost-i-zashtita-na-naselenieto-shte-dade-brifing-vav-vrazka-s-godishniya-otchet-na-direktsiyata.html", "text": "ГД „Пожарна безопасност и защита на населението” ще даде брифинг във връзка с годишния отчет на Дирекцията. Това съобщиха от пресцентъра на  МВР . Брифингът ще се състои от 14.45 часа в сградата на ул. „Никола Габровски” 30. На него ще бъдат представени постигнатите резултати през изминалата година.", "date": "2019.03.27", "title": "ГД „Пожарна безопасност и защита на населението” ще даде брифинг във връзка с годишния отчет на Дирекцията"}
{"url": "http://www.focus-news.net/news/2019/03/27/2639382/the-telegraph-20-ministri-shte-podadat-ostavki-ako-ne-im-pozvoli-svobodno-da-glasuvat-za-po-mek-brekzit.html", "text": "Тереза Мей беше предупредена във вторник вечерта, че 20 младши министри, които са за оставане на кабинета, ще подадат оставки и тя ще бъде изправена пред масово министерско напускане, ако не им позволи да гласуват свободно. Това обаче може да доведе до по-мек Брекзит, пише  The Telegraph . \r\nАмбър Род, Дейвид Гок и Грек Кларк потвърдиха пред членовете на кабинета, че настояват за свободно гласуване в сряда по алтернативни на Брекзит опции, включително и членство в Митническия съюз, удължаване на Член 50 и втори референдум.   \r\nИзточник от Кабинета каза, че ще има „касапница“, ако премиерът откаже на министрите си свободно гласуване, като 20 от тях са готови да напуснат.   \r\n\"Нито един от младите министри няма да остане в правителството“, обяви източникът. Министрите от самия кабинет обаче не се очаква да подават оставки.  Ивелина Ватова", "date": "2019.03.27", "title": "The Telegraph: 20 министри ще подадат оставки, ако не им позволи свободно да гласуват за по-мек Брекзит"}
{"url": "http://www.focus-news.net/news/2019/03/27/2639408/rakovodstvoto-na-pp-abv-shte-dade-preskonferentsiya-v-tsentralata-na-partiyata.html", "text": "Ръководството на ПП АБВ ще даде пресконференция. Това съобщиха от пресцентъра на  партията . Събитието ще се проведе от 13.30 часа в централата на партията на улица „Врабча“ 23. Темите, които ще бъдат засегнати, са: \r\n- действия, предприети от ПП АБВ за защита на интереса на българските потребители (битови и стопански) на газ - срещите на АБВ с „Булгаргаз“ и КЕВР и предложени от партията мерки; \r\n- да дадем шанс на мира: 15-те години в НАТО дават ли го? \r\nУчастие ще вземат председателят на АБВ Румен Петков, Любомира Ганчева – зам.-председател на ПП АБВ, както и Пламена Заячка – лидер на АБВ - Младежи.", "date": "2019.03.27", "title": "Ръководството на ПП АБВ ще даде пресконференция в централата на партията"}
{"url": "http://www.focus-news.net/news/2019/03/27/2639411/dobrich-proektat-podrobnosti-petna-i-shumove-na-stanimir-enchev-shte-bade-predstaven-v-kavarna.html", "text": "Проектът ,,Подробности, петна и шумове\" на Станимир Енчев ще бъде представен в Каварна. Това съобщиха от пресцентъра на  Общината . Проектът включва изложба на конструкции от дърво и камък и представяне на книгата на Енчев ,,Което е пред мен\". \r\nПрезентацията ще се състои от 18.00 часа в ХГ „Христо Градечлиев“ в Каварна.", "date": "2019.03.27", "title": "Добрич: Проектът ,,Подробности, петна и шумове\" на Станимир Енчев ще бъде представен в Каварна"}
{"url": "http://www.focus-news.net/news/2019/03/27/2639410/tass-london-otgovori-s-otkaz-na-petitsiyata-za-otmyana-na-brekzit.html", "text": "Правителството на Великобритания няма намерение да иска от Европейския съюз отмяна на процедурата за излизане на страната от състава на Съюза и ще продължи работата над осъществяването на Брекзит. Заявлението на правителството се появи на уебсайта на парламента на страната във вторник вечерта и беше отговор на петицията за отмяна на Брекзит, която бе подкрепена от близо 5,8 млн жители на Обединеното кралство, предава  ТАСС . \r\n„Правителството няма да отменя член 50 (от Лисабонския договор за ЕС). Ние ще уважим резултатите от референдума през 2016 година и заедно с парламента работим над утвърждаването на сделка, която ще осигури излизането на нашата страна от Европейския съюз“, се казва в изявлението, изготвено от Министерството по въпросите на Брекзит. „Правителството признава, че петицията получи съществена подкрепа. Същевременно, близо три четвърти от имащите право на глас британци взеха участие в референдума през 2016 година и очакват, че резултатите му ще бъдат уважени“. \r\nВ заявлението се подчертава, че консервативното правителство няма да наруши обещанията, които е дало на британския народ. В кабинета на премиера Тереза Мей считат, че ако се откаже от осъществяването на Брекзит, правителството ще загуби доверието на гражданите на страната, а освен това ще нанесе силен удар по основите на британската демокрация. \r\nХодатайството за отмяна на Брекзит и запазване на членството на Великобритания в ЕС получи най-голяма подкрепа от всички петиции, които някога са били помествани на сайта на британския парламент. Събирането на подписи под петицията започна на 20 февруари. Към 18 март тя бе събрала 10 хиляди подписа, а към 20 март те вече бяха 100 хиляди. На следващия ден те преминаха 2 милиона. \r\nСъгласно действащата във Великобритания процедура, всяка петиция, набрала повече от 10 хиляди подписа, изисква официална реакция от правителството, а след достигането на 100 хиляди подписа, тя трябва да бъде разгледана в парламента. Никаква подкрепа обаче не гарантира, че исканията на поддръжниците на петицията ще бъдат удовлетворени, но законодателният дом е задължен да проведе дебати по въпроса за отмяна на Брекзит на 1 април. \r\nНа проведения през юни 2016 година референдум за излизане на Великобритания от европейската общност, 17,4 милиона британци (51,9% от гласувалите) се изказаха за Брекзит. 16,1 милиона (48,1%) гласуваха за това, страната да остане в ЕС.  \r\nСпоред проучване, публикувано от социологическата служба YouGov миналата седмица, сега 61% от британците искат Обединеното кралство да не напуска Европейския съюз, докато 39% са готови да подкрепят развода на Лондон и Брюксел при условията, посочени в проекта за споразумение за Брекзит, одобрен от Европейския съюз, но досега не получил одобрението на британския парламент. \r\nПоради факта, че Камарата на общините два пъти (15 януари и 12 март) отхвърли проекта за споразумение с ЕС, в четвъртък 27-те държавни и правителствени ръководители на Европейския съюз взеха единодушно решение на срещата на високо равнище в Брюксел да отложат Брекзит въз основа на два възможни сценария. Първият - до 22 май, ако британският парламент одобри споразумението с Брюксел до края на март или до 12 април, ако това споразумение не бъде одобрено. \r\nКакто признават от самото правителство, при запазване на сегашното разположение на силите в Палатата на общините, депутатите едва ли ще одобрят споразумението. Под въпрос остава дори провеждането на самото гласуване, тъй като миналата седмица председателят на парламента Джон Бекроу предупреди, че няма да даде на правителството да го инициира за трети път, докато в договора не бъдат внесени съществени изменения. \r\nПревод и редакция:", "date": "2019.03.27", "title": "ТАСС: Лондон отговори с отказ на петицията за отмяна на Брекзит"}
{"url": "http://www.focus-news.net/news/2019/03/27/2639412/burgas-vavezhda-se-vremenna-organizatsiya-na-dvizhenieto-v-grada-za-oformyane-na-darvesnite-koroni-po-bul-demokratsiya.html", "text": "Въвежда се временна организация на движението в града за оформяне на дървесните корони по бул. „Демокрация“. Това съобщиха от пресцентъра на  Община Бургас . След множество сигнали за падащи сухи клони Общината извърши проверка и възложи резитба за оформяне на короните на дърветата по бул. „Демокрация“. Заради безопасността на пешеходци, шофьори и работниците, които ще извършат интервенцията, улицата ще бъде затворена за движение на превозни средства в участъка между Медицинския колеж и светофара на ул. „Дунав“ за времето от 08.00 до 16.00 часа. Община Бургас се извинява за причиненото временно неудобство.", "date": "2019.03.27", "title": "Бургас: Въвежда се временна организация на движението в града за оформяне на дървесните корони по бул. „Демокрация“"}
{"url": "http://www.focus-news.net/news/2019/03/27/2639403/yordan-arabadzhiev-sayuz-na-mezhdunarodnite-prevozvachi-predsedatelyat-na-ep-antonio-tayani-e-izteglil-paketa-mobilnost-glasuvane-nyama-da-ima.html", "text": "Тази нощ Петър Курумбашев, на който лично искам да благодаря, ни изпрати добрата новина, че председателят на ЕП Антионио Таяни е изтеглил досието „Мобилен пакет“ от пленарна зала и го е върнал на транспортна комисия. Това съобщи за  Агенция „Фокус“  изпълнителният директор на Съюза на международните превозвачи Йордан Арабаджиев. „Днес гласуване за пакет „Мобилност“ няма да има“, заяви той. Попитан дали в такъв случай превозвачите ни ще отидат в Страсбург, Арабаджиев посочи: „Отиваме в Страсбург, за да поздравим всички български евродепутати. Да си протестираме по план. Да поздравим президента Таяни за решението, което е взел“. Той уточни, че не може да коментира дали в тази ситуация ще има протест в София, тъй като Съюзът на международните превозвачи, не участва. \r\nБиляна ИВАНОВА", "date": "2019.03.27", "title": "Йордан Арабаджиев, Съюз на международните превозвачи: Председателят на ЕП Антонио Таяни е изтеглил пакета „Мобилност“, гласуване няма да има"}
{"url": "http://www.focus-news.net/news/2019/03/27/2639413/plovdiv-grazhdanski-dialog-na-tema-regionalnoto-razvitie-shte-se-provede-v-grada.html", "text": "Дискусия на тема „Регионално развитие“ с участието на заместник-министъра на регионалното развитие и благоустройството Николай Нанков ще се проведе в Пловдив. Това съобщиха от пресцентъра на  ПП ГЕРБ . Събитието започва в 16.00 часа в зала „Пловдив“ в Гранд хотел „Пловдив“ на ул. „Златю Бояджиев“ 2.  \r\nФорумът е част от платформата за граждански диалози „Европа в нашия дом“. Участие в него ще вземат още кметът на Пловдив и областен координатор на ГЕРБ инж. Иван Тотев, кметове и общински съветници. Събитието е отворено за участие на граждани, представители на институции и организации.", "date": "2019.03.27", "title": "Пловдив: Граждански диалог на тема регионалното развитие ще се проведе в града"}
{"url": "http://www.focus-news.net/news/2019/03/27/2639397/prevozvachite-ni-izlizat-na-protest-sreshtu-paketa-mobilnost-v-strasburg-i-sofiya.html", "text": "Българските превозвачи излизат на протест срещу пакета „Мобилност“ в София и Страсбург. Протестът пред сградата на ЕП в Страсбург ще започне в 9.30 часа местно време. Превозвачите ни ще бъдат над 100, като ще ги подкрепят техни колеги от Румъния, Полша, Литва, Словения. В София началният час на протеста е 12.00. Протестиращите ще се съберат пред катедралния храм „Св. Александър Невски“, а в 12.30 часа по ул. „Г.С.Раковски“ ще се отправят към сградата на Представителството на ЕК в България. В протеста ще се включат таксиметрови шофьори и представители на вносителите на тежкотоварни автомобили. В столицата протестиращите ще бъдат над 250. \r\nВ София ще се проведе и протест под мотото „Не, на предателството на националния интерес с Мобилен пакет 1”. Протестът ще бъде пред сградата на ДСБ (кръстовището на бул. „Витоша“ и ул. „Кърниградска“) от 12.00 часа. В него ще вземат участие превозвачи от цялата страна, обединени в Конфедерация на автобусните превозвачи (КАП).  \r\nПротестът в Страсбург е вторият, на който превозвачите ни изразяват недоволството си от пакета „Мобилност“. На 10 януари стотици български и румънски превозвачи протестираха пред ЕП с искане за отхвърляне на текстовете. Тогава водещата транспортна комисия отхвърли два от трите доклада по пакета. При това положение не се очакваше пакетът „Мобилност“ да влезе в пленарна зала. Въпреки недоволството на превозвачите и подкрепата на българските евродепутати от всички политически семейства, на 25 март беше взето решението гласуването на спорните промени да влезе в дневния ред. Гласуването на пакета се определя като прецедент, тъй като за първи път в зала влиза законодателен акт, който не е минал в ресорната комисия. Поправките по пакета „Мобилност“ са около 1600, очаква се гласуването да продължи часове. Най-ощетяващи за превозвачите ни са задължението за връщане в страната на всеки 4 седмици и забраната шофьорите да спят в кабината на камиона. Два гласа не достигнаха пакетът да не бъде част от гласуванията в тази пленарна сесия на ЕП преди изтичането на мандата му. Трима от евродепутатите ни не се явиха на гласуването и така с 156 гласа „за“ и 154 „против“ влизането на пакета „Мобилност“ в пленарната зала е факт. Транспортният министър Росен Желязков обяви готовността на страната ни да атакува пакета, ако влезе в сила, по всички правила на ЕС. България вече преговаря с Румъния, която трябва да води триалозите по пакета „Мобилност“ по време на председателството си на Съвета на ЕС. Настояването е да няма триалози, така законодателната инициатива да остане за следващия ЕП.  \r\nВъв вторник премиерът Бойко Борисов писа на премиерите на Гърция, Испания, Ирландия, Португалия, Словакия и Хърватия, както и на лидерите на партии от ЕНП от тези държави, с молба да подкрепят усилията на българските евродепутати за удължаване на срока за дебати и изработване на едни по-балансирани и справедливи мерки по пакета „Мобилност“.  \r\nБиляна ИВАНОВА", "date": "2019.03.27", "title": "Превозвачите ни излизат на протест срещу пакета „Мобилност“ в Страсбург и София"}
{"url": "http://www.focus-news.net/news/2019/03/27/2639414/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството .  \r\nВъв връзка с подмяна на уличен водопровод на ул. „инж. Георги Белов“ в район „Младост“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Абагар“, ул. „Инж. Георги Белов“ от №17 до ул. „Самоковско шосе“, ул. „Самоковско шосе“ №2, ул. „Цветна градина“ №1, 1А, 3, 5, ул. „Стадион“, жк. „Експериментален – блокове“ от №1 до №37, бл. 38, 39, 40, 41, 42, 43, 44, 45. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред блокове №42, 43. \r\nВъв връзка с монтаж на спирателен кран на ул. „Габър“ в жк. „Банишора“ се налага спиране на водоподаването от 09.00 до 18.30 часа на клиентите на „Софийска вода”, живеещи в района на: ул.  „Шумен“  от  ул. „Габър“  до  бул. „Ген. Николай  Г. Столетов“; ул. „Габър“  от  ул. „Алдомировска“  до  ул. „Шумен“; ул. „Алдомировска“  от  ул.  „Габър“  до  бул. „Ген. Николай Г. Столетов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Габър “ ъгъла с ул. „Алдомировска“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/27/2639394/nikolas-maduro-rusiya-i-venetsuela-prez-april-shte-podpishat-okolo-20-sporazumeniya-v-razlichni-oblasti.html", "text": "През април Русия и Венецуела възнамеряват да сключат над 20 споразумения в различни области, заяви в сряда държавният глава на латиноамериканската република в интервю за руския Първи телевизионен канал, информира  ТАСС .  \r\n\"През април ще се проведе работна сесия на високо ниво по линия на междуправителственото сътрудничество между Русия и Венецуела. Тогава ще подпишем повече от 20 документа в области като търговия, икономика, култура, енергетика и образование“, е казал Мадуро.   \r\nСпоред него връзките между двете държави са се засилили през последните 20 години. Той оценява сътрудничеството като взаимно изгодно.   Ивелина Ватова", "date": "2019.03.27", "title": "Николас Мадуро: Русия и Венецуела през април ще подпишат около 20 споразумения в различни области"}
{"url": "http://www.focus-news.net/news/2019/03/27/2639416/id-ministar-na-otbranata-na-sasht-turtsiya-tryabva-da-kupi-peytriat.html", "text": "Действащият министър на отбраната на САЩ Патрик Шанахан заяви във вторник, че иска съюзникът по НАТО Турция да остане в програмата за изтребителите F-35, но добави, че Анкара трябва да закупи системата за противоракетна отбрана „Пейтриът“, предава  електронното издание на вестник Kathimerini . \r\nНа изслушването на комисията по въоръжените сили на Камарата на представителите Шанахан беше попитан дали Съединените щати искат Турция в програмата за F-35. \r\n„Абсолюятно, но Турция трябва да купи „Пейтриът“, отговори той. \r\nВашингтон се противопостави на плановете на Турция за закупуване на руската система за противовъздушна отбрана С-400 заради опасения, че това може да компрометира сигурността на F-35 на Lockheed Martin Corp. В най-силния сигнал от Вашингтон досега, че Анкара не може да има както съвременни самолети, така и С-400, официални представители на Вашингтон заявиха пред „Ройтерс“, че Съединените щати скоро ще замразят подготовката за доставка на F-35 в Турция. \r\nПревод и редакция:", "date": "2019.03.27", "title": "И.д. министър на отбраната на САЩ: Турция трябва да купи „Пейтриът“"}
{"url": "http://www.focus-news.net/news/2019/03/27/2639417/sofiya-v-grada-shte-se-sastoi-beseda-na-tema-nasilieto-v-stariya-zavet.html", "text": "В града ще се състои беседа на тема „Насилието в Стария Завет”, предаде репортер на  Агенция „Фокус“ . Събитието ще се проведе в книжарница „Къща за птици” от 18.30 часа. Лектор ще бъде доц. Ивайло Найденов, преподавател по старозаветна библеистика и библейски еврейски език в Богословския факултет на СУ „Св. Климент Охридски”.   \r\nНикола ПЕТКОВ", "date": "2019.03.27", "title": "София: В града ще се състои беседа на тема „Насилието в Стария Завет”"}
{"url": "http://www.focus-news.net/news/2019/03/27/2639419/pernik-v-grada-shte-se-sastoi-tarzhestvena-tseremoniya-po-povod-100-godini-ot-sazdavaneto-na-dramatichen-teatar-boyan-danovski.html", "text": "Драматичен театър „Боян Дановски“ отбелязва 100 години от създаването си с редица събития. Това съобщиха от пресцентъра на  Общината . Празничните прояви, посветени на юбилея, започнаха на 25 март. Тогава бе открита изложба на театрални костюми, декор и реквизит. Те са подредени във фоайето на Двореца на културата и ще останат до края на седмицата, където гражданите ще могат да ги видят.  \r\nДнес е тържествената церемония по повод 100-годишнината на театъра и ще започне в 17.00 часа с дефиле, в което ще участват актьори, режисьори и драматурзи. То ще бъде предвождано от Духовия оркестър на Перник, като се тръгва от сградата на Община Перник и ще премине през площада до Двореца на културата. Там ще чакат децата на Ваня Михова от „Мускетарите“ и ще бъде изпълнена песента на Недялко Йорданов – „Не остарявай, любов“, а на финала ѝ ще полетят гълъби в небето. \r\n„След това церемония ще продължи във второ фоайе на Двореца, където ще бъдат връчени награди в две категории – на институции – на кмета на Община Перник, на Министерство на културата, на държавата в лицето на Областния управител и на президента Георги Първанов“, обясни Иво Горчев и допълни, че ще бъдат отличени и 12 поименни театрали, сред които и съпругата на покойния Георги Русев. \r\nФиналът на вечерта ще бъде поставен с премиерното представление „Енергични хора\" от Василий Шукшин. Пиесата ще започне в 19.00 часа в театралния салон „Георги Русев“.", "date": "2019.03.27", "title": "Перник: В града ще се състои тържествена церемония по повод 100 години от създаването на Драматичен театър „Боян Дановски“"}
{"url": "http://www.focus-news.net/news/2019/03/27/2639400/parlamentat-shte-reshi-okonchatelno-dali-da-varne-stariya-prag-na-preferentsiite.html", "text": "Парламентът ще разгледа промените в Изборния кодекс на второ четене. Това предвижда седмичната проектопрограма за работа на  Народното събрание . Текстовете са внесени от ПГ на ГЕРБ и приети от водещата Правна комисия на второ гласуване. Предлага се 7% да бъде прагът на така наречените предпочитания за местни и парламентарни избори и 5% за евровота. Връщането на стария праг на преференциите беше обещано от ГЕРБ след заседание на Изпълнителна комисия, свикано от лидера на партията Бойко Борисов. Решението дойде, след като вече бяха приети изменения в изборното законодателство на 14 февруари 2019 г. и след общественото недоволство. Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота. Между двете четения на промените в изборното законодателство Христиан Митев от НФСБ е предложил праг на преференцията на местен вот от 20%. Вчера предложението му не бе подкрепено от Правна комисия. Депутатите от Комисията отхвърлиха и всички предложения между четенията на ДПС. От Движението настояваха избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС, да отпадне принципа за уседналост и да се осигурява превод на български, когато кампанията се води на чужд език.  \r\nДепутатите ще решат дали да удължат с три месеца работата на Временната анкетна комисия за получаване на всички данни, факти и обстоятелства по повод изнесените твърдения за скандална подкупна схема при придобиване на българско граждани от чужди граждани. От Комисията изтъкват необходимостта от допълнително време за запознаване с големия обем от информация и проучването ѝ, както и изслушването на институции и компетентни органи.  \r\nНа вниманието на депутатите се поставят два законопроекта за промени в Закона за банковата несъстоятелност - на Министерски съвет и общ на ГЕРБ, НФСБ и ДПС. Предложенията на управляващите предвиждат транспониране на европейска директива и въвеждане на нов клас кредитори – притежатели на непривилегирован необезпечен първостепенен дълг, който следва да има по-висок ред от притежателите на инструменти на собствения капитал и подчинен дълг и по-нисък ред спрямо притежателите на други инструменти. Действащия закон не отразява спецификата на финансовите инструменти с различни нива на подчиненост. Целта на направените предложения е да се гарантира правна сигурност за банките и инвестиционните посредници и за инвеститорите. С общия законопроект се предлага служебно вписване на кредиторите в списъка на приетите от синдика вземания. Според вносителите това ще гарантира правата им. Част от измененията са свързани и с ограничаването на разходите от масата на несъстоятелността. В този законопроект се внася яснота като се уточнява изрично кои са страните в съдебните производства, от които предварително не се събира държавна такса. След пленарното заседание са свикани 9 парламентарни комисии. Комисията по външна политика ще изслуша вицепремиера и министър на външните работи Екатерина Захариева.", "date": "2019.03.27", "title": "Парламентът ще реши окончателно дали да върне стария праг на преференциите"}
{"url": "http://www.focus-news.net/news/2019/03/27/2639423/plovdiv-samostoyatelnata-izlozhba-uvelichavashto-staklo-na-hudozhnichka-magdalena-koleva-shte-bade-otkrita-v-malkata-bazilika.html", "text": "Самостоятелната изложба „Увеличаващо стъкло“ на художничка Магдалена Колева ще бъде открита от 18.00 часа в Малката базилика на бул. „Мария Луиза“ 31А в Пловдив. Това съобщиха за  Радио „Фокус“ - Пловдив  от Общината. В деня на театъра посетителите ще видят портрети на любими актьори, както и други нейни картини. Те ще могат да се насладят на музиката на един специален гост и неин приятел – известният акордеонист Калоян Куманов. Организатор на събитието е Общински институт „Старинен Пловдив“. Изложбата може да бъде видяна до 10 април в работното време на Малката базилика.", "date": "2019.03.27", "title": "Пловдив: Самостоятелната изложба „Увеличаващо стъкло“ на художничка Магдалена Колева ще бъде открита в Малката базилика"}
{"url": "http://www.focus-news.net/news/2019/03/27/2639420/sofiya-v-sofiyskata-sveta-mitropoliya-shte-bade-predstavena-knigata-pismo-do-blizak-na-otets-vladimir-doychev.html", "text": "В Софийската света митрополия ще бъде представена книгата „Писмо до близък” на отец Владимир Дойчев”, предаде репортер на  Агенция „Фокус“ . Събитието ще се проведе на 28 март от 18.00 часа в салона на Софийската света митрополия на ул. „Цар Калоян” 7 с благословението на Негово светейшество Българския патриарх и Софийски митрополит Неофит.  \r\n„Писмо до близък” е третата книга с проповеди на известния столичен свещеник Владимир. Първите две - „Среща с Живота” и „Срещи със смъртта”, бяха преиздадени няколко пъти. „Писмо до близък” е тяхното естествено продължение. Книгата ще бъде представена лично от автора отец Владимир, с възможност за събеседване. Входът е свободен.  \r\nНикола ПЕТКОВ", "date": "2019.03.27", "title": "София: В Софийската света митрополия ще бъде представена книгата „Писмо до близък” на отец Владимир Дойчев"}
{"url": "http://www.focus-news.net/news/2019/03/27/2639415/blagoevgrad-v-grada-shte-bade-otbelyazan-mezhdunarodniyat-den-na-teatara.html", "text": "В града ще бъде отбелязан Международният ден на театъра - 27 март. Това съобщиха от пресцентъра на  Община Благоевград . На ключови места из центъра на града ще бъде представена театрална феерия „СПРИ! Време за театър”. Събитията започват от 12.00 часа пред магазин „Билла”. Изненадите продължават от 13.00 часа на площад „България”, пред мол „Ларго” и от 14.00 часа на площад „Македония”.  \r\nСъбитието се организира от театрално сдружение „Gestus”, съвместно с Общински куклен театър - Благоевград, ДТ „Никола Вапцрорв” и студентите по театрално изкуство от  ЮЗУ „Неофит Рилски”. \r\nДатата за отбелязването на Международния ден на театъра е избрана през 1961 година на IХ конгрес на Международния театрален институт към ЮНЕСКО и е свързана с откриването на сезона на Театъра на нациите в Париж през 1962 г. Чества се всяка година с разнообразни представления на местно и международно ниво.", "date": "2019.03.27", "title": "Благоевград: В града ще бъде отбелязан Международният ден на театъра"}
{"url": "http://www.focus-news.net/news/2019/03/27/2639424/sliven-v-grada-shte-raboti-mobilen-sabiratelen-punkt-za-bezvazmezdno-priemane-na-opasni-otpadatsi-ot-domakinstvata.html", "text": "Община Сливен осигурява мобилен събирателен пункт за безвъзмездно приемане на опасни отпадъци от домакинствата и последващото им третиране. Той ще работи от 10.00 до 16.00 часа. Това съобщиха от пресцентъра на  Общината . Пунктът ще е разположен в кв. „Българка“ на паркинга до „Битака“. \r\nОсновни групи опасни отпадъци, образувани в домакинствата са: \r\n- живак и живакосъдържащи уреди – живачни термометри и ампули, прекъсвачи, живак (с изключение на луминесцентни лампи); \r\n- лакове и бояджийски материали – бои, лакове, разредители и разтворители за боя, терпентин и др; \r\n- домакински препарати и химикали – почистващи препарати, белина, дезинфектанти, дезодоранти, киселини, основи, реактиви и др.; \r\n- мастила и замърсени опаковки – опаковки, съдържащи опасни вещества; \r\n- негодни препарати за растителна защита – пестициди; \r\n- фармацевтични продукти – лекарства с изтекъл срок на годност. \r\n„Включването на отпадъци с опасни свойства в общия поток битови отпадъци влияе отрицателно върху здравето на хората, замърсява околната среда и нарушава нормалната експлоатация на депата за отпадъци. След употреба отделете опаковките заедно с остатъка от продукта. Предайте ги в мобилния събирателен пункт“, призовават от Община Сливен.", "date": "2019.03.27", "title": "Сливен: В града ще работи мобилен събирателен пункт за безвъзмездно приемане на опасни отпадъци от домакинствата"}
{"url": "http://www.focus-news.net/news/2019/03/27/2639426/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik-poradi-avariyni-remontni-deynosti.html", "text": "Нормално се осъществява движението на територията на областта. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности. Обходният маршрут е през третокласен път 198 село Дрангово - село Ръждак - Петрич. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.03.27", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник поради аварийни ремонтни дейности"}
{"url": "http://www.focus-news.net/news/2019/03/27/2639418/burgas-prodalzhava-praznichnata-programa-v-grada-po-povod-denya-na-trakiya.html", "text": "Продължава празничната програма в града по повод Деня на Тракия. Това съобщиха от пресцентъра на  Община Бургас . Патриотичен рецитал и награждаване на участниците в конкурса „Георги Кондолов – живот, отдаден на свободата“ ще се проведат от 18.00 часа в залата на Тракийско дружество „Екзарх Антим I“ на ул. „Конт Андрованти“ 5.  \r\nСъбитията за отбелязването на Деня на Тракия в Бургас се организират от Тракийско дружество „Екзарх Антим I“ и Народно читалище „Тракия 2015“, с подкрепата на Община Бургас.", "date": "2019.03.27", "title": "Бургас: Продължава празничната програма в града по повод Деня на Тракия"}
{"url": "http://www.focus-news.net/news/2019/03/27/2639422/manfred-veber-podkrepyam-boyko-borisov-tryabva-da-se-izgradi-stena-na-granitsata-s-turtsiya.html", "text": "Лидерът на Европейската народна партия в Европейския парламент Манфред Вебер заяви, че Турция не може да стане членка на Европейския съюз, „защото няма подкрепата на европейското обществено мнение и се отдалечава от ценностите на Съюза“, а освен това се обяви в подкрепа на идеята на \"българския министър-председател, когато той говори за необходимостта да се изгради стена между страната и Турция\", пише електронното издание на гръцкия вестник Protothema. \r\nВ интервю пред френския ежедневник Le Monde, шпитценкандидатът на ЕНП посочи, че едно от първите неща, които ще направи като председател на Европейската комисия, е да приключи преговорите за присъединяване с Турция. „Ще отида в Анкара, за да предложа тесни икономически отношения, образователен обмен, продължаване на нашата обща борба срещу тероризма и т.н. Но тази страна не може да стане членка на Съюза, защото няма подкрепата на европейското обществено мнение и Турция се отдалечава от ценностите на Съюза“, заяви той. \r\nВебер се обяви за по-строг граничен контрол и призова за солидарност на страните от Източна Европа по въпросите на имиграцията. „Време е да приложим два принципа: Първо, много строг граничен контрол - подкрепям българския министър-председател, когато той говори за необходимостта да се изгради стена между страната и Турция. И второ, „План Маршал“ за Африка“. \r\nПревод и редакция:", "date": "2019.03.27", "title": "Манфред Вебер: Подкрепям Бойко Борисов, трябва да се изгради стена на границата с Турция"}
{"url": "http://www.focus-news.net/news/2019/03/27/2639428/sofiya-vavezhda-se-vremenna-organizatsiya-na-dvizhenieto-v-grada-za-zasnemane-na-igralen-film.html", "text": "Въвежда се временна организация на движението в града за заснемане на игрален филм. Това съобщиха от пресцентъра на  Столична община . От 06.00 до 20.00 часа се забранява престоят и паркирането на пътни превозни средства, с изключение на автомобилите на снимачния екип, извън местата в режим на платено паркиране „служебен абонамент“ на ул. „Съборна“ между пл. „Света Неделя“ и ул. „Цар Калоян“.", "date": "2019.03.27", "title": "София: Въвежда се временна организация на движението в града за заснемане на игрален филм"}
{"url": "http://www.focus-news.net/news/2019/03/27/2639429/denyat-27-mart-v-balgarskata-istoriya.html", "text": "На тази дата през 1976 година влиза в експлоатация Втори реактор на АЕЦ “Козлодуй”, останал “на работа” до 31 декември 2002 година. През 1938 г. на 6, 13, 20 и 27 март се провеждат избори за XXIV Народно събрание. Те са проведени по новия избирателен закон, който възстановява мажоритарната избирателна система и забранява участието на политически партии и са спечелени от управляващите. През 2011 г. във всички големи градове на България се провежда Втори национален протест срещу високите цени на горивата.  \r\n2011 г. \r\nВъв всички големи градове на България се провежда Втори национален протест срещу високите цени на горивата. \r\n2004 г. \r\nПрезидентът на Република България връчва Орден „Стара планина“ на: \r\n- Цветана Манева „за извънредно големите ѝ заслуги към Република България в областта на българския театър и кино и по повод 60 години от рождението“ \r\n- Костадин Карамитрев председателят на Съюза на тракийските дружества в България „за изключителния му принос за развитието на хидроенергийната наука, по повод 70 години от рождението му, както и по повод Деня на Тракия“. \r\n1994 г. \r\nДенят е обявен за Празник на град Елхово. \r\n1993 г. \r\nОткрива се общопартийна конференция на БСП, която приема алтернативна програма за развитие на страната “Перспектива за България за излизане от кризата и за преход към демократична, правова и социална държава”. \r\n1976 г. \r\nВлиза в експлоатация вторият реактор на АЕЦ “Козлодуй”. Строителството на АЕЦ “Козлодуй” стартира на 6 април 1970 г. То е резултат на спогодба, подписана през 1966 г. между България и СССР за сътрудничество в изграждането на атомна електроцентрала. През юни 1993 г. правителството на Любен Беров подписва споразумение с Европейската банка за възстановяване и развитие (ЕБВР) и фонда за ядрена безопасност, което предвижда България да получи безвъзмездна помощ от 24 млн. екю срещу задължението да спре блокове I и II на АЕЦ “Козлодуй” до началото на 1998 г., а блокове III и IV - до края на 1998 година. На 14 ноември 1999 г. е подписан меморандум “Костов-Ферхойген”, според който България се ангажира да затвори първите два малки блока в Козлодуй през 2002 г. и в същия срок да договори спирането на следващата двойка реактори ВВЕР-230, не по-късно от 2008-2010 година. На 19 декември 2002 г. Министерски съвет взема решение за спиране на І и ІІ блок на АЕЦ, които са изведени от експлоатация, съответно на 30 и 31 декември 2002 г. \r\n1945 г. \r\nВ щаба на Първа българска армия е разработен план за Мурската настъпателна операция. Същия ден планът е изпратен в щаба на фронта за утвърждаване. Планът е изработен след като на 26 март в щаба на армията се получава директива от фронта, в която задачата е окончателно уточнена. Планът за Мурската настъпателна операция има условното наименование “Балкан“.Той предвижда Първа българска армия с 417-и изтребителен противотанков полк и един дивизон “Катюши” да извърши пробив в отбраната на противника на фронт 5 км в участъка на Нагкорпад. Във взаимодействие с 57-а армия да разгроми нагканижката групировка на противника и до 5 - 6 дни да овладее района от Нагканижа. Едновременно с това армията трябва да удържа фронта по левия бряг на Дунав и да има готовност за настъпление на 28 март. Главният удар се нанася с 10-а,12-а и 16-а пехотна дивизия, а спомагателният с 8-а дивизия. \r\n1943 г. \r\nПриет е закон за 5% вътрешен държавен заем против инфлацията. В него са длъжни да участват всички граждани с имущество над 100 000 лв. \r\n1938 г. \r\nНа 6, 13, 20 и 27 март се провеждат избори за XXIV Народно събрание. Те са проведени по новия избирателен закон, който възстановява мажоритарната избирателна система и забранява участието на политически партии и са спечелени от управляващите. За управляващите гласуват 27 % срещу 14 % за опозицията и 58 % за неизбрани кандидати. Избрани са 93 проправителствени и 67 опозиционни народни представители. \r\n1923 г. \r\nЗапочва издаването на ежедневника “Обнова”. Излиза в София до 7 декември 1923 г. Вестникът е орган на извадените от Българския земеделски народен съюз (БЗНС) министри от кабинета на Александър Стамболийски: М. Турлаков, Хр. Манолов и К. Томов. Той е заместен от в. “Нова ера”, който започва да излиза от 6 август до 27 септември 1924 г. \r\n1919 г. \r\nИзпълнителният комитет на македонските братства настоява Антантата да окупира цяла Македония. Македонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.). Първите дружества се появяват още в началото на 80-те години на XIX в., но между тях не съществува никаква връзка. Първият опит да се обединят е предприет през 1885 г., но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. След като през 1900 г. към тях се присъединяват и клоновете на дружество “Странджа”, те се преименуват в македоно-одрински дружества. С разтурянето на Върховния македоно-одрински комитет (ВМОК) през 1903 г. македоно-одринските дружества продължават да съществуват като благотворителни братства. През 1905 г. те се обединяват в една организация, наречена Съюз на македоно-одринските благотворителни братства. По време на войните през 1912-1913 г. подпомагат активно образуването и действията на Македоно-одринското опълчение. Въпреки поражението на България в Първата световна война (1914-1918 г.) пред мирната конференция в Париж (1919-1920 г.) застъпват идеята за присъединяване на Македония към свободната българска държава. През есента на 1920 г., когато е свикан Вторият велик събор на братствата, в техните редове се извършва разцепление. Една малка група излиза от тях и се обособява в Македонска федеративна организация. Останалата част поддържа тесни контакти с нелегалната Вътрешна македонска революционна организация, възстановена след края на Първата световна война от Тодор Александров и ген. Александър Протогеров. През януари 1923 г. между братствата и федералистите е постигнато обединение, което просъществува твърде кратко време. След последвалото разединение между тях Съюзът на македонските братства продължава да следва линията на Вътрешната македонска революционна организация (ВМРО). Организацията просъществува до извършването на държавния преврат на 19 май 1934 г., когато заедно с другите политически, синдикални и националнореволюционни организации е разтурена и тя. Печатните органи на македонската емиграция  и на Македонските братства са вестниците “Македония” (1919-1923 г.) и “Независима Македония” (1923-1926 г.). \r\n1913 г. \r\nВ хода на Балканската война (1912-1913 г.) по повод на появили се в сръбската преса спекулации Шукри паша издава декларация, че е взет в плен от полковник Генко Мархолев, а не от сръбски офицери. Шукри паша е комендант на Одринската крепост по време на Балканската война (1912-1913 г.). След като на 13 март 1913 г. Втора българска армия, подсилена от две сръбски дивизии, овладява крепостта, Шукри паша се предава с целия свой щаб. Пленени са около 80 000 турски войници и 524 оръдия. Българите губят в битката по-малко от 2000 бойци. \r\nГенко Мархолев е военен деец, генeрал-майор. Роден е в Калофер. Участва в Сръбско-българската война като доброволец в състава на Първи пехотен софийски полк. Отличава се в боевете при Гургулят. След войната постъпва във Военното училище в София и участва в детронацията на княз Александър I Батенберг. След неуспеха на заговора е разжалван и изпратен да дослужва в полковете. По-късно е амнистиран и служи в кавалерията. По време на Балканската война (1912–1913 г.) е командир на Лейбгвардейския полк. След въвличането на България в Първата световна война (1914–1918 г.) командва кавалерийската дивизия. \r\n1907 г. \r\nПриет е Закон за организиране на обществена безопасност, като по този начин е създадена тайната политическа полиция. Tя е едно от трите отделения към Канцеларията на софийския градоначалник. Има за цел да следи за обществения ред и нравственост, да разкрива престъпления и др. През 1919 г. се трансформира в самостоятелно поделение при Централното управление на Министерството на вътрешните работи и народното здраве. През 1925 г. се преобразува в отдел Държавна сигурност при Дирекцията на полицията. Задачата ѝ е да следи дейността на емигрантските организации и малцинствата, чуждестранните легации, родния и чуждестранния печат, работническото и комунистическото движение, опозиционните партии и др. В периода 1941–1944 г. поддържа близки отношения с германската тайна полиция (Гестапо). \r\n1903 г. \r\nПо решение на Светия синод започва основаване на свещенически братства по типов устав и на епархиален принцип без централно ръководство и без общ печатен орган. На тази дата са родени: \r\n1932 г. \r\nРоден е Слав Георгиев Караславов – български писател. Следва руска филология в Софийски университет ”Св. Климент Охридски”. През 1951 г. завършва Военно училище. През 1964 г. завършва кинодраматургия в Москва. Работи като редактор в различни столични издания. Автор е на книги за деца и възрастни “Шестима за един” (1957 г.), “Троянски кон” (1958 г.), “В събота следобед” (1960 г.), “Пътешествие с Десислава” (1971 г.), “Повест без име” (1972 г.), “Антарктида бяла и синя” и др. \r\n1928 г. \r\nРоден е Мито Цеков Исусов – български историк, академик (1995 г.) и професор (1973 г.). Работи по проблеми на новата и най-новата история на България. Работи като директор на Единния център по история, на Института по история и като член на Президиума на БАН. Автор е на 160 изследователски труда, 140 рецензии и 180 научно-популярни статии. Основни съчинения: “Революционното профсъюзно движение в България. 1903-1912 г.” (1962 г.), “Работническата класа в България. 1944-1947 г.” (1971 г.), “Политическите партии в България. 1944-1948 г.” (1978 г.) и др. Академик Мито Исусов умира на 24 юни 1999 г. в София. \r\n1877 г. \r\nРоден е Теодор Стоянов Моров - български естественик и професор. Завършва естествени науки в Мюнхен, специализира в Мюнхен, Гренобъл, Монпелие-Сет и Триест. В Мюнхен и Виена е асистент. Професор е в Софийски университет ”Св. Климент Охридски” по сравнителна анатомия, ембриология и хистология. Трудовете му са предимно в областта на цитологията, еволютивния цикъл на протозоата и систематиката на безгръбначните животни. Усилено се занимава и със стопанското значение на рибите в България. Автор е на много трудове на немски език “Видовете Aggregata, които се срещат в главоногите, като основа за едно критично изследване върху физиологията на клетъчното ядро” (1908 г.), “Цито-хистогенетични изследвания” (1912 г.), “Принос към изучаването на Sarcosporidia” (1915 г.) и др. негови трудове на български език са “Принос към изучаване разпределението на фауната в Черно море” (1929 г.), “Сравнителна анатомия на гръбначните животни” (1931 г.), “Сладководните риби в България” (1931 г.), “Сравнителна ембриология” (1934 г.) и др. \r\n1859 г. \r\nРоден е Теодор Иванов Теодоров – български общественик, публицист, политик, държавник. Учи в габровската Априловска гимназия и в гр. Николаев, Русия. Следва право в Одеса и Париж. Работи като окръжен прокурор в София и член на Апелативния съд, адвокат е от 1899 г. Той е един от водачите на Народната партия и на Обединената народнопрогресивна партия. В периода 1896-1897 г. е министър на правосъдието.Два пъти заема поста министър на финансите (1897-1899 г., 1911-1913 г.). Министър-председател е и е министър на външните работи и изповеданията в периода 1918 г.-1919 г. Ръководи българската делегация на Парижката мирна конференция. През 1923 г. влиза в Демократическия сговор. Народен представител е в VIII, IХ, ХI-ХIV, ХVI-ХХI Народно събрание. В периода 1894 – 1896 г. е председател на VIII Народно събрание. На тази дата умират:    \r\n1973 г. \r\nУмира Боян Георгиев Икономов - български композитор и диригент. Ученик е на Т. Торчанов и Н. Атанасов. През 1926 г. завършва Свободния университет в София, а през 1934 г. и “Скола канториум” в Париж. Следва майсторски курсове по диригентство при Ф. Вайнгартнер в Швейцария. В чужбина пише първите си творби: рапсодията “Хайдук”, духово трио и др. В периода 1948-1956 г. работи в Българската кинематография през, композира операта “Индже войвода” (1960 г.) и музиката към игралните филми “Снаха” (1954 г.), “Тайната вечеря на Седмаците” (1957 г.), “Ивайло” (1964 г.), “Последният войвода” (1968 г.), както и за няколко научнопопулярни и документални филма. Други негови произведения са “Земя без синори”, “Поема на труда”, петият и шестият струнни квартети и др. Автор е на музикално-сценични произведения: балетите “Седемте смъртни гряха”, “Трагедията на Отело”, “Светлината залива всичко”; детската оперета “Малките хитреци”; на вокално-инструментални творби: ораторията “Легенда за Шипка”, кантатата “Септември” и др. \r\n1923 г.  \r\nУмира д-р Стефан Костов Сарафов – български лекар и общественик. Завършва гимназия в София и медицина в Париж. Практикува при френския проф. Потен. В България се връща през 1899 г. По време на Балканската война (1912-1913 г.) е мобилизиран като началник на полева болница, а през Първата световна война (1915-1918 г.) е началник на Х военна болница в София. \r\n1886 г. \r\nУмира Добри Петров Чинтулов – български възрожденец поет, книжовник и педагог. Учи в Одеското околийско класно училище (1840-1843 г.) и в Херсонската духовна семинария (1843-1849 г.). През 1850 г. след неколкомесечен престой в Браила се завръща в Сливен, където учителства до 1857 г. Преподава български език, история, география, физика, математика и геометрия, въвежда изучаването на руски език в Сливен. Участва като общоградски представител в църковния събор в Цариград през 1871 г. за учредяване на независима Българска екзархия. Поетическото му творчество се състои от около 20 стихотворения. Приживе публикува само стихотворението “Стара майка се прощава със сина си”, “Изпроводяк на едного българина из Одеса” и “Китка от Балкана” (“Цариградски вестник”, 1849 г., бр. 59, 62). Повечето от творбите му са изпълняват като песни и се разпространяват тайно като преписи. Чинтулов е първият български революционен поет-лирик. За въздействието на неговата поезия свидетелстват много възрожденски дейци, както и романът на Ив. Вазов “Под игото” (главата “Представлението”). \r\n1878 г. \r\nУмира Добри Попов Войников - възрожденски учител, писател драматург, журналист, музикален и театрален деец, основоположник на българския театър, един от учредителите на Българското книжовно дружество (днес Българска академия на науките). Роден е в град Шумен. През 1858 г. завършва френски колеж в Цариград и става учител в родния си град. Заради активното му участие в църковно-националната борба през 1864 г. е принуден да емигрира в Румъния. Отначало се установява в Браила, а от 1873 г. се премества в Гюргево. През 1866 г. известно време участва в Тайния централен български комитет. Автор е на брошури, писани на френски език, с които изобличава беззаконията на османските власти в българските земи и осветлява пред европейското обществено мнение целите и задачите на българското четническо движение. В началото на 70-те години се сближава с дейците на Добродетелната дружина. С тяхна помощ успява да получи руско поданство, благодарение на което през 1874 г. се завръща в родния си град. След преминаването на руските войски в България става управител на едно сиропиталище в Търново (днес Велико Търново). Там се заразява от тифус и умира. Автор е на творбите “Криворазбраната цивилизация” (1871 г.), “Райна княгиня” (1866 г.), “Покръщение на Преславский двор” (1868 г.) и др. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”.", "date": "2019.03.27", "title": "Денят 27 март в българската история"}
{"url": "http://www.focus-news.net/news/2019/03/27/2639409/api-shte-se-provedat-testove-na-sistemata-za-prodazhba-na-elektronni-vinetki.html", "text": "Ще се проведат тестове на системата за продажба на електронни винетки. Това съобщиха от пресцентъра на  Агенция „Пътна инфраструктура“ . Заради провеждането на тестове на системата за продажба на електронни винетки е възможно потребителите да изпитат затруднения при покупката на винетка. Тестовете ще се проведат от 22.00 часа до 04.00 часа днес и на 28 март. \r\nОт Националното тол управление молят клиентите, които желаят да купят електронна винетка в този период и системата се окаже недостъпна, да опитат отново.", "date": "2019.03.27", "title": "АПИ: Ще се проведат тестове на системата за продажба на електронни винетки"}
{"url": "http://www.focus-news.net/news/2019/03/27/2639430/stara-zagora-kmetat-zhivko-todorov-shte-se-sreshtne-s-uchenitsi-ot-chetvartata-mezhdunarodna-sreshta-po-proekt-futureyezing-po-programa-erazam.html", "text": "В периода 23 март - 30 март 2019 г. ГПЧЕ „Ромен Ролан“ е домакин на четвъртата международна среща по проект FuturEYEzing по програма „Eразъм+ К 2\". Това съобщиха от пресцентъра на  Община Стара Загора . Гостуват 18 ученици и 6 учители от Швеция, Полша и Испания. Глобалните цели за устойчиво развитие на ООН е темата, по която ще работят участниците от партньорските училища.  \r\nВ 14.00 часа днес в зала „П. Славейков\" в Общината учениците ще се срещнат с кмета на Общината Живко Тодоров. Предвижда се и връчване на предложение от името на учениците на ГПЧЕ „Ромен Ролан\", отнасящо се за живота на младите хора и по-добрата градска среда за тях. На срещата ще присъства и общественият посредник Надежда Чакърова-Николова, заедно с младите омбудсмани. За едноседмичния престой на гостите в Стара Загора са предвидени поредица от активности в изпълнение на проектните цели. „Работно място\" на учениците ще бъдат не само залите на гимназията, но и Районният съд в Стара Загора и тийнзоната на Регионалната библиотека. \r\nКоординаторите на проекта Таня Маджарова и Ирена Личева изразяват специална благодарност към Община Стара Загора, общинския омбудсман, Районния съд, РБ „Захарий Княжески\" и Кукления театър. Отзивчивостта им към предложението за сътрудничество е основание учениците и учителите от партньорските държави да се чувстват не само гости на училището, но и на града.", "date": "2019.03.27", "title": "Стара Загора: Кметът Живко Тодоров ще се срещне с ученици от четвъртата международна среща по проект FuturEYEzing по програма „Eразъм+\""}
{"url": "http://www.focus-news.net/news/2019/03/27/2639425/atanas-zafirov-bsp-borisov-tryabva-da-poeme-tsyalata-politicheska-otgovornost-modelat-ne-mozhe-da-se-promeni-dokato-upravlyava-gerb.html", "text": "„Трите кабинета на Борисов ще бъдат запомнени с корупция. ГЕРБ уж беше създадена, за да бори корупцията – на практика това се превърна в партия, която се крепи върху нерегламентирани договорки, лобистки закони, корупционни практики и местни феодали“. Това заяви членът на ИБ на БСП Атанас Зафиров пред БСТВ, съобщиха от пресцентъра на  НС на БСП . По думите му този процес се е развивал през последните години, а обществото е свикнало с него и поради тази причина не реагира остро, а бизнесът, от своя страна, обикновено се нагажда към ситуацията.  \r\nПо повод скандала с апартаментите на властта Зафиров заяви: „Не бива да бъдат мерени квадрати и да се обсъжда битовата страна – тук големият въпрос е с какво са стимулирани тези подаръци към властта и дали са приемани лобистки поправки в определени закони“. Той добави, че ако тръгне лавина от недоволство и проверки, и тя излезе извън София, ще станем свидетели на още такива примери. „Навсякъде по места има малки „цветановчетата“, които повтарят този модел“, каза Зафиров. \r\nСоциалистът заяви още, че ако бъде проследен генезисът на основателя на партия ГЕРБ и на хората около него, може да бъдат обяснени и причините за модела на управление. „Главният виновен за него е единствено Борисов – той трябва да поеме цялата политическа, морална, а защо не и съдебна отговорност.  Моделът не може да се промени, докато управляват ГЕРБ и Борисов“, заяви Зафиров.", "date": "2019.03.27", "title": "Атанас Зафиров, БСП: Борисов трябва да поеме цялата политическа отговорност, моделът не може да се промени, докато управлява ГЕРБ"}
{"url": "http://www.focus-news.net/news/2019/03/27/2639421/evrodeputatat-petar-kurumbashev-otkazat-na-antonio-tayani-da-podlozhi-paket-mobilnost-na-glasuvane-e-malka-pobeda.html", "text": "Отказът на Антонио Таяни да подложи пакет „Мобилност“ на гласуване е малка победа. Това каза за  Агенция „Фокус“  евродепутатът от групата на Прогресивния алианс на социалистите и демократите в Европейския парламент Петър Курумбашев.  \r\n„Снощи около 00.00 часа страсбургско време (около 01.00 часа след полунощ българско време) г-н Таяни се е възползвал от правото си като председател на ЕП да върне трите пакета на комисията по транспорт и туризъм за ново разглеждане. Така че вотът за днес е отменен“, обясни Курумбашев.  \r\nТой отбеляза, че около 21.00 часа във вторник всички български евродепутати без Николай Бареков са изпратили имейл до Антонио Таяни, в който се казва, че случващото се с пакет „Мобилност“ е скандално. „Ние искахме да направим процедура по недопустимост по 2 от трите досиета, поради това, че бяха с негативно становище от комисията по транспорт“, добави евродепутатът.  \r\n„Мисля, че се натрупаха много процедурни неща и г-н Таяни се съобрази с това, че да се гласува на тази сесия ще означава много нарушения на процедурата в ЕП. В случая ЕП щеше да се сблъска с това, че той самият не спазва върховенството на закона и г-н Таяни се съобрази с тази ситуация. Това е и най-правилното, защото ако нямаш становище на водещата комисия какво гласуваш“, коментира още той. \r\n„Със сигурност това, което се случи снощи е една малка победа. Казвам много внимателно малка победа, защото теоретично да речем, че може комисията по транспорт да се събере и да гласува нещо и след това в последната седмица на парламента в Страсбург да се разгледа. За мен е победа фактът, че Таяни се отказа да подложи пакета на гласуване“, заяви Курумбашев. \r\n„Според мен няма технологично време оттук нататък да се връщаме в пленарна зала, но понеже се нагледах на всичко - да не казваме, че е невъзможно, но очевидно е, че преди това трябва да се гледат в комисия. Оттук нататък, като не броим тази седмица имаме две работни седмици на парламента в Брюксел и една последна сесия в Страсбург, която е в средата на април“, каза още той. \r\nВасилена ЙОРДАНОВА", "date": "2019.03.27", "title": "Евродепутатът Петър Курумбашев: Отказът на Антонио Таяни да подложи пакет „Мобилност“ на гласуване е малка победа"}
{"url": "http://www.focus-news.net/news/2019/03/27/2639431/smolyan-spektakalat-teatar-lyubov-moya-shte-bade-predstaven-v-rodopskiya-dramatichen-teatar.html", "text": "По случай Международния ден на театъра Родопски драматичен театър „Николай Хайтов” ще представи спектакъла „Театър, любов моя” от Валери Петров. Това съобщиха от пресцентъра на  Община Смолян . Постановката е за всеотдайната и неизменна любов към театъра, за гафовете на сцената и извън нея, за взаимоотношенията на две актриси, с живот, отдаден изцяло на театъра. Представлението ще отбележи 40 годишната сценична дейност на актрисите Емилия Ованесян, носител на наградата „Аскеер“ и Искра Йосифова, а композитора на спектакъла Петър Радевски ще видите в ролята на тайнствения Маг, който извисява душите. \r\nЛюбителите на театралното изкуство могат да гледат спектакъла от 19.00 часа в зала 2 на РДТ „Николай Хайтов”.", "date": "2019.03.27", "title": "Смолян: Спектакълът „Театър, любов моя” ще бъде представен в Родопския драматичен театър"}
{"url": "http://www.focus-news.net/news/2019/03/27/2639432/pregled-na-osnovnite-temi-v-dobrudzhanskiya-pechat.html", "text": "„Балчик продължава в съда битката за помпената станция“ е водещо заглавие на първа страница на вестник  „Добруджанска трибуна“ . Общината е обжалвала решението, с което съоръжението е присъдено на „Албена“ АД дни преди кметът да заяви, че не смята да го прави. Вчера Николай Ангелов е обяснил, че се е объркал. Кметът на Белия град е обжалвал решението на Окръжния съд в Добрич „53 713 лв. от хазната за развитието на туризма“, съобщава изданието. Община град Добрич ще задели по Програмата за развитие на туризма за тази година повече средства от миналата, когато общата финансова рамка е била 42 950 лв. С решение на общинските съветници от вчера са добавени още две събития в културния календар на града – историческа възстановка на Априлското въстание и Септемврийски рок фестивал. „Шахматистите от Клуб „Добруджа 2013“ взеха призови места в турнир „Морски тюленчета“, съобщава всекидневникът. На брега на Черно море, в село Тюленово, се е провело второто издание на републиканския турнир по шахмат за деца. Състезателите са били от цялата Добричка област, също от Троян, Варна и Бургас. Състезанието се е провело под егидата на Община Шабла.  \r\n„Д-р Иван Маджаров: Протестите не сега, през март“ е заглавие на първа страница на вестник  „Нова добруджанска трибуна“ . Според председателя на УС на Българския лекарски съюз д-р Иван Маджаров, който вчера е бил на посещение в Добрич и се е срещнал с лекари и журналисти, протести на здравни специалисти трябва да има, когато се гласува бюджета на Министерство на здравеопазването и на НЗОК. Областният управител на Добрич Красимир Кирилов е насрочил консултации за състав на РИК, съобщава изданието. Ще участват парламентарно представените партии и коалиции и такива, които имат членове в Европейския парламент. Консултациите ще се проведат на 28 март. „Увеличиха цените на услугите в зоопарка“, съобщава всекидневникът. Общинският съвет на Добрич е одобрил поскъпване на услугите в Центъра за защита на природата и животните след постъпил доклад с искане за това от директора на общинското предприятие. 2 лв. ще заплащат входна такса възрастните, 1 лв. – ученици, студенти и пенсионери. Безплатно ще е за деца до 7 години, лица с увреждания и в дните на националните празници.", "date": "2019.03.27", "title": "Преглед на основните теми в добруджанския печат"}
{"url": "http://www.focus-news.net/news/2019/03/27/2639436/sofiya-vavezhda-se-vremenna-organizatsiyata-na-dvizhenieto-vav-vrazka-s-vrachvaneto-na-nagradite-ikar.html", "text": "Въвежда се временна организацията на движението във връзка с връчването на наградите „Икар”. Това съобщиха от пресцентъра на  Столична община .  \r\nОт 07.00 до 24.00 часа се забраняват престоят и паркирането на пътни превозни средства, с изключение на автомобилите на гостите поканени на церемонията на: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г. С. Раковски”. \r\nОт 17.30 часа до приключване на мероприятието ще се забранява влизането на пътни превозни средства в двете посоки, с изключение на автомобилите на гостите поканени на церемонията, само при необходимост и по преценка на отдел „Пътна полиция” при СДВР по: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г. С. Раковски”.", "date": "2019.03.27", "title": "София: Въвежда се временна организацията на движението във връзка с връчването на наградите „Икар”"}
{"url": "http://www.focus-news.net/news/2019/03/27/2639437/smolyan-v-obshtinsko-narodno-chitalishte-prosveta-1908-v-zlatograd-shte-se-sastoi-blagotvoritelen-kontsert-za-sabirane-na-sredstva-za-lechenie-na-dete-s-uvrezhdaniya.html", "text": "През месец март стартира кампания в помощ на Виктор Иванов от град Златоград, който се нуждае от средства за лечение и рехабилитация в Република Турция. Това  съобщиха от  Община Златоград . След раждането си Вики претърпява чернодробна трансплантация, след която получава трайни увреждания. На семейството му е необходима сума, в размер на 10 000 лева, която е непосилна за тях. \r\nОт 19.00 часа в Общинско народно читалище (ОНЧ) „Просвета 1908” - Златоград ще се проведе благотворителен концерт в помощ при набирането на средствата за лечение. Цената на билета е 5 лева. В него ще вземат участие „101 Каба гайди”, Гайдарски състав „Дельо Хайдутин” - Златоград, октет „Никола Кенов”, сборна фолклорна формация „Надежда Хвойнева”, детска фолклорна формация „Орфееви звуци”, сборна младежка фолклорна формация „Бойка Присадова”, танцов състав „Акрани”, младежка битова група, женска битова група за автентичен фолклор „Надежда”, мъжка битова група при ОНЧ „Просвета 1908”, със специалното участие на Златина Узунова, Кина Илчева, Ани Узунова, Леда Абаджиева, Пета Драгинова, Елек Стефанов, Ани Коцева. \r\nБилети се продават в Центъра за социална рехабилитация и интеграция в Златоград, Община Златоград на ул. „Стефан Стамболов” 1, ет. 3, стая 1 и в Дневен център за деца и младежи с увреждания „Зора”. \r\nКампанията се провежда с подкрепата на Община Златоград, ОНЧ „Просвета 1908”, ОНЧ „Христо Ботев – 1871” - Смолян, „Пампорово бус – Албен Чавдаров”. \r\nКутии с благотворителна цел ще бъдат поставени в търговски обекти в Златоград. „Нека бъдем съпричастни и помогнем на Вики!”, призовават от Общината.", "date": "2019.03.27", "title": "Смолян: В Общинско народно читалище „Просвета 1908” в Златоград ще се състои благотворителен концерт за събиране на средства за лечение на дете с увреждания"}
{"url": "http://www.focus-news.net/news/2019/03/27/2639434/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-propadane-na-chast-ot-dyasnoto-platno.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са частично мокри. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.27", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно"}
{"url": "http://www.focus-news.net/news/2019/03/27/2639435/veliko-tarnovo-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки в града, предаде репортер на  Радио „Фокус“ – Велико Търново . Времето е облачно. Температурата  на въздуха е 8 градуса. Натоварено е движението около учебните заведения в града. На места полицаи подпомагат организацията на движение. Натоварено е движението в района на пътен възел „Качица“ и Южен пътен възел, по ул. „Магистрална“, бул. „България“, ул. „Никола Габровски“ и ул. „Васил Левски“. \r\nМокри са пътните настилки на територията на областта. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.03.27", "title": "Велико Търново: Мокри са пътните настилки на територията на областта"}
{"url": "http://www.focus-news.net/news/2019/03/27/2639433/denyat-27-mart-v-svetovnata-istoriya.html", "text": "На тази дата през 1969 година е изстрелян космическият апарат Маринър 7. Като част от програмата Маринър апаратите Маринър 6 (изстрелян на 24 февруари 1969 г.) и Маринър 7 (изстрелян на 27 март 1969 г.) осъществяват първата двойна мисия до Марс, като прелетяват над екватора и южния полярен регион, анализират атмосферата и повърхността на планетата с далекообхватни сензори, както и записват и предават стотици изображения. И двата апарата преминават над области с множество кратери и пропускат както гигантските северни вулкани, така и големия екваториален каньон, открит по-късно. Актьорът Марлон Брандо се отказва от наградата “Оскар”, присъдена му за ролята на Дон Корлеоне във филма “Кръстникът”, в знак на подкрепа към борещите се за правата си индианци (1973). През 1977 г. на летището в Тенерифе поради мъгла при сблъсъка между два самолета “Боинг-747” (единият на авиокомпания KLM, а другият - на Pan Am) загинаха 583 души. Летището Лос Родеос, на което се разиграва трагедията, се намира в северната част на Тенерифе и се ползва основно за полети в рамките на Канарските острови и от континентална Испания. В Лондон е открит музей на Шерлок Холмс на ул. “Бейкър Стрийт” № 221 б, където според разказите на сър Артър Конан Дойл, Шерлок Холмс и д-р Уотсън живеят между 1881 и 1904 г. Прочутият кабинет на първия етаж с изглед към Бейкър Стрийт се поддържа във вида, в който е бил във Викторианската епоха. През 1999 г. Самолет F-117 “Стелт”от силите на НАТО, извършващ бомбардировки над Косово, е свален от сръбската противовъздушна отбрана. През 2014 г. Турция блокира връзките към YouTube в страната.   \r\n2018 г.  \r\nСевернокорейският лидер Ким Чен Ун се среща с президента на Китай Си Цзинпин при изненадваща своя визита в китайската столица Пекин. Това е първото посещение на Ким в друга държава откакто взема властта в Северна Корея през 2011-а. \r\n2015 г. \r\nОт космодрума Байконур стартира космически кораб „Союз ТМА-16М“ с тричленен екипаж за едногодишно пребиваване в международната космическа станция. \r\n2014 г. \r\nТурция блокира връзките към YouTube в страната. \r\n2013 г. \r\nПарламентът на Лихтенщайн избира за министър-председател Адриан Хаслер. За първи път в парламента на Лихтенщайн влизат четири партии. Опозиционната партия на независимите спечелва 4 места, Прогресивната гражданска партия - 10, Отечествен съюз – 8, а Свободна листа - 3. \r\n2013 г. \r\nНашествието на скакалци на половината територия на остров Мадагаскар заплашва изхранването на 60% от населението на 22-милионната държава. Според ФАО в световен мащаб цените на храните достигат рекордни нива. Геополитиката за прехраната засенчва геополитиката на петрола. \r\n2012 г. \r\nБившият министър на отбраната на Израел Шаул Мофаз е избран за лидер на партия Кадима. \r\n2013 г. \r\nВоенната хунта в Мали издава временен документ, заменящ досегашната конституцията на страната. \r\n2013 г. \r\nВластите в Дамаск приемат плана на специалния пратеник на ООН и на Арабската лига Кофи Анан от шест точки за прекратяване на насилието в Сирия. \r\n2013 г. \r\nИзраел скъсва отношения със Съвета на ООН по правата на човека след започнато разследване на еврейските селища в окупирания Западен бряг. По тази причина изпратената мисия няма възможност да влезе на територията на Израел. \r\n2013 г. \r\nМинистърът на отбраната на Япония Наоки Танака издава заповед за привеждане на армията в състояние на повишена бойна готовност заради предстоящото изстрелване на ракета-носител и изкуствен спътник на Земята „Кванмьонсон-3“ на Северна Корея в средата на април. Прието е решение за дислокация на противоракетни комплекси „Петриът“ ПАК-3 на островите Исигаки, Миякеджима и Окинава. \r\n2011 г. \r\nЛибийските бунтовници си връщат отново контрола над петролния терминал в крайбрежния град Рас Лануф, след като на 12 март им бива отнет от либийската армия. Правителствените войски продължават отстъплението си в посока на Сирт. \r\n2011 г. \r\nЗа няколко дни (11 март - 27 март 2011 г.) вторичните трусове от земетресението в региона Тохоку надминават бройката от 800. \r\n2006 г. \r\nКомисията по човешки права при ООН (UNCHR) провежда последното си събрание. Комисията работи в общата рамка на ООН, действа като спомагателно тяло на Икономическия и социален съвет при ООН (ECOSOC) и също така е подпомагана в работата си от Бюрото на върховния комисар по човешки права към ООН (UNHCHR). Комисията е принципен механизъм на ООН и международен форум, занимаващ се с поддържането и защитата на човешките права. На 15 март 2006 г. Генералната асамблея на ООН гласува Комисията по човешки права да бъде заменена със Съвета по човешки права при ООН. \r\n1993 г. \r\nДзян Дзъмин е избран за президент на Китайската народна република. \r\n1990 г. \r\nВ Лондон е открит музей на Шерлок Холмс. Музеят се намира на ул. Бейкър Стрийт № 221 б, където според разказите на сър Артър Конан Дойл Шерлок Холмс и д-р Уотсън живеят между 1881 и 1904 г. Прочутият кабинет на първия етаж с изглед към Бейкър Стрийт се поддържа във вида, в който е бил във Викторианската епоха. Музеят се състои от три етажа с по две стаи. Дневната е пресъздадена според описанията от разказите за Шерлок Холмс и в нея обикновено има актьор, който играе д-р Уотсън, или актриса, играеща г-жа Хъдсън, която прислужва. Преди създаването на музея, сградата му е общежитие от ХVІІІ век. Закупена през 1989 г. от името на Международното общество “Шерлок Холмс, тя се превръща първоначално в партерен ресторант “При г-жа Хъдсън” с музей на горните етажи. \r\n1980 г. \r\nВ Северно море се преобръща норвежка нефтена платформа, загиват 123 души от обслужващия персонал. \r\n1977 г. \r\nПри най-голямата в историята самолетна катастрофа на летището в Тенерифе поради мъгла при сблъсъка между два самолета “Боинг-747” (единият на авиокомпания KLM, а другият - на Pan Am) загиват 583 души.  \r\nСамолетът на Pan Am е под командването на капитан Виктор Гръбс, а самолетът на KLM - под командването на капитан Якоб Велдуйзен ван Зентен. Летището Лос Родеос, на което се разиграва трагедията, се намира в северната част на Тенерифе и се ползва основно за полети в рамките на Канарските острови и от континентална Испания. \r\n1976 г.  \r\nОткрито е метрото на Вашингтон. \r\n1973 г. \r\nАктьорът Марлон Брандо се отказва от наградата “Оскар”, присъдена му за ролята на Дон Корлеоне във филма “Кръстникът”, в знак на подкрепа към борещите се за правата си индианци. \r\nМарлон Брандо е роден на 3 април 1924 г. Той променя съвременното актьорско майсторство, като популяризира “Метода”, техника, която набляга на емоционалната истинност и натуралистичния стил. В началото на 50-те години на миналия век е номиниран в четири последователни години за награда “Оскар” за най-добър актьор, като печели един през 1954 г. с филма “На кея”. През 70-те години на миналия век Брандо печели втория си “Оскар” за образа на мафиотския бос Дон Корлеоне от “Кръстникът”. Последният му филм е от 2001 г. – трилъра “The Score”, в който играе с тренираните в техниката “Методът” актьори Робърт ДеНиро и Едуард Нортън. Марлон Брандо умира на 1 юли 2004 г. от белодробна недостатъчност. Той участва във филмите: “Трамвай желание” (1951 г.), “Вива Сапата” (1952 г.), “На кея” (1954 г.), “Младите лъвове” (1958 г.), “Бегълците” (1960 г.), “Преследването” (1966 г.), “Кеймада” (1969 г.), “Кръстникът” (1972 г.), “Последно танго в Париж” (1973 г.), “По Мисури” (1976 г.), “Апокалипсис сега” (1979 г.), “Формулата” (1980 г.), “Новакът” (1990 г.), “Христофор Колумб” (1992 г.), “Дон Хуан Де Марко” (1995 г.), “Островът на д-р Моро” (1996 г.). \r\n1969 г. \r\nИзстрелян е космическият апарат Маринър 7. Като част от програмата Маринър апаратите Маринър 6 (изстрелян на 24 февруари 1969 г.) и Маринър 7 (изстрелян на 27 март 1969 г.) осъществяват първата двойна мисия до Марс, като прелетяват над екватора и южния полярен регион, анализират атмосферата и повърхността на планетата с далекообхватни сензори, както и записват и предават стотици изображения. И двата апарата преминават над области с множество кратери и пропускат както гигантските северни вулкани, така и големия екваториален каньон, открит по-късно. Снимките от двете мисии дават информация за картографирането на около 20% от повърхността на планетата, като показват тъмни обекти, наблюдавани от Земята, но не и канали, илюзията за които се наблюдава от стационирани на Земята астрономи. Общо 198-те снимки от повърхността на червената планета са изпратени обратно на Земята, за да дадат повече дълбочина и детайлност в познанията, придобити от предишната мисия до планетата Марс – Маринър 4. \r\n1964 г. \r\nНай-силното земетресение, регистрирано в САЩ с магнитуд 9,2 по скалата на Рихтер, разтърсва южна и централна Аляска и убива 125 души. \r\n1963 г. \r\nВ Ноксвил, щата Тенеси, САЩ, е роден американският режисьор, продуцент, сценарист и актьор Куентин Тарантино. Кинокритиката го определя като култова фигура в киноизкуството на 90-те години на ХХ в. Творчеството му е модел за подражание на множество. млади режисьори. Дебютира през 1992 г. на Фестивала на независимото кино “Сънданс” с филма “Кучета в резерв”; следва “Криминале” (1994 г.; “Златна палма”, Кан, и “Оскар за най-добър оригинален сценарий”). Филмография: “Истински романс” (1993 г.; сценарий), “Четири стаи” (1995 г.), “От здрач до зори” (1996 г.; сценарий), “Джаки Браун” (1997 г.), “Kill Bill” (2003 г., 2004 г.). \r\n1962 г. \r\nЗа първи път се чества Международният ден на театъра. \r\n1958 г. \r\nНикита Хрушчов става Председател на Съвета на министрите на СССР. \r\n1956 г. \r\nНаправена е първата копка на Автомагистрала А1 Италия \r\n1953 г. \r\nНамалени са държавните цени на дребно на стоките за народно потребление. \r\n1941 г. \r\nПо време на Втората световна война в Югославия е извършен държавен преврат. \r\n1933 г. \r\nЯпония напуска Обществото на народите. \r\n1927 г. \r\nВ Баку, Азербайджан, е роден Мстислав Леополдович Ростропович – руски виолончелист и диригент. Учи композиция с Дмитри Шостакович, пиано и виолончело. Завършва Московската консерватория през 1946 г. От 1948 г. е солист на Московската филхармония. Преподава в Московската и Ленинградската (днешна Санктпетербургска) консерватория. Концертира в родината си и в чужбина. За него са писани творби от композитори като Шостакович, Сергей Прокофиев и Бенджамин Биртен. Политически дисидент, Ростропович напуска Съветския съюз през 1974 г. и продължава кариерата си на запад. Установявайки се в САЩ, работи като музикален директор на Националния симфоничен оркестър (1977-1994 г.), като същевременно продължава да прави множество солови изяви, което го превръща в един от най-известните виолончелисти в света. Като пианист Ростропович акомпранира на съпругата си, сопранът Галина Вишневская. \r\nНа вода e пуснат японският самолетоносач \"Акаги\". \r\n1918 г. \r\nМолдова и Бесарабия се присъединяват към Румъния. \r\n1917 г. \r\nСъстои се битката при Червената стена. \r\n1914 г. \r\nНаправено е първото в света кръвопреливане, извършено в болница в Брюксел. \r\n1899 г. \r\nИталианският инженер Гилермо Маркони осъществява първата международна радиовръзка, като изпраща сигнал чрез морзовата азбука между Англия и Франция. Той е италиански радиотехник и предприемач. Като ученик се интересува от действието на електромагнитните вълни и изучава Морзовата азбука. През 1896 г. отива в Англия където демонстрира апарат с антена от покрива на централната поща в Лондон, като предава сигнал до друга сграда на 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация (през 1899 г. успява да предаде съобщение през Ламанша.) През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианската армия. Умира от инфаркт. Докато трае погребението му, радиостанциите в света прекъсват предаванията си и за 2 минути радиоефирът е изпълнен с тишина. \r\n1880 г. \r\nПубликуван е романът на Емил Зола “Нана”. \r\nЕмил Зола е френски писател. Попада под влиянието на А. дьо Мюсе и В. Юго. Ранното му творчество е под въздействието на романтическата поетика. Създава новелите от цикъла “Приказки за Нинон”, 1864 г., романът “Изповедта на Клод”, 1865 г. Емил Зола издава литературни и изкуствоведчески книги (“Какво ненавиждам”, 1866 г.; “Моят салон”, 1866 г.; “Едуар Мане”, 1867 г.), в които критикува официалното салонно-академично изкуство, подкрепя първите изяви на импресионистите. През 1868-1870 г. сътрудничи в печатните органи на републиканската опозиция: в-к “Трибюн” (“Tribune”), “Рапел” (“Rappel”). В края на 1868 г. започва работа над серия романи за Втората империя. В серията “Ругон-Макарови. Естествена и социална история на едно семейство от епохата на Втората империя” (1871-1893 г.) влизат 20 романа. По-известни романи от серията са: “Кариерата на Ругонови” (1871 г.), “Плячка” (1871 г.), “Търбухът на Париж” (1873 г.), “Негово превъзходителство Йожен Ругон” (1876 г.), “Нана” (1880 г.), “Утайка” (1882 г.), “Женско щастие” (1883 г.), “Жерминал” (1885 г.), “Земя” (1887 г.), “Човекът звяр” (1890 г.), “Пари” (1891 г.), “Разгром” (1892 г.), “Доктор Паскал” (1893 г.) и др. Теорията за натурализма Зола обосновава в произведенията си “Експерименталният роман” (1880 г.), “Романисти натуралисти” (1881 г.), “Литературни документи” (1881 г.). Той е автор на драмите “Терез Ракен” (пост. 1873 г.) и комедията “Наследниците на Рабурден” (1874 г.). \r\n1867 г. \r\nКарл Маркс завършва първия том на “Капиталът”. Това е основния му труд, в него Маркс формулира икономическите закони за развитието на капиталистическото общество. \r\nКарл Маркс е германски философ, икономист, общественик и политик. През 1843 г. в Париж се запознава с представители на социалистически и демократически движения. Маркс смята, че капитализмът и неговите производителни сили са изчерпали своите възможности. На тази основа развива теорията за преход към ново общество и за историческата роля на пролетариата в него. От 1844 г. със сътрудничеството на Ф. Енгелс Маркс разработва основните положения на теорията, обобщени в “Икономическо-философски ръкописи”, “Светото семейство”, “Немската идеология”, “Тезиси на Фойербах” и “Нищета на философията”. През 1847 г. в Брюксел Маркс се присъединява към тайното пропагандистко дружество “Съюз на справедливите” (наречено по предложение на Маркс и Енгелс Съюз на комунистите). Заедно с Енгелс написва програмата на съюза – “Манифест на комунистическата партия”. От 1849 г. живее в Лондон. През 1864 г. създава и ръководи Първия интернационал. Маркс и Енгелс са основоположници на диалектическия материализъм и историческия материализъм. Теориите на Маркс и Енгелс предизвикват спорове в международното социалистическо движение, но стават идеологическа основа на комунистическото движение в началото на XX в. \r\n1860 г. \r\nВ САЩ е патентован тирбушонът. \r\n1854 г. \r\nПо време на Кримска война Великобритания обявява война на Русия. \r\n1782 г. \r\nЧарлс Уотсън-Уентуърт, втори маркиз на Рокингам, става министър-председател на Обединеното кралство. \r\n1625 г. \r\nЧарлз І става крал на Англия, Шотландия и Ирландия и заявява титлата крал на Франция. Чарлз І е роден на 19 ноември 1600 г. в Дънфърмлайн Палъс, Файф, Шотландия. Той управлява Великобритания и Ирландия в периода 1625-1649 г. Като на Джеймс І Чарлз възприема от баща си разбирането за божествено право на кралете, а най-ранните открити негови писма разкриват недоверието му в Камарата на общините в парламента. Чарлз І става крал през 1625 г. и скоро след това се жени за Анриета Мария. Влиза в конфликт с първия си парламент във връзка с религиозни въпроси, войната с Испания и принципното недоверие от страна на първия му съветник и дук на Бъкингам. След като разтуря няколко последователни парламента, Чарлз управлява държавата в продължение на 11 години, без да свиква парламента. Сред мерките, които предприема, за да бъде независим от парламентарните грантове, е налагането на корабен данък. През 1639 г. Чарлз започва война с Шотландия и нуждата от набиране на средства го принуждава да свика Късия и Дългия парламент. Впоследствие авторитарното управление на Чарлз и постоянните му кавги с парламента довеждат до английските Граждански войни. След като войските му са победени във втората от тези войни, Чарлз е принуден от армията да се изправи пред съд за предателство като “най-големият автор на нашите беди”. През 1649 г. Чарлз І е осъден и екзекутиран. \r\n1329 г. \r\nВ Агро Доминико Папа Йоан XXII осъжда някои писания на Майстер Екхарт като ерес. \r\n1309 г. \r\nПапа Климент V отлъчва Венеция и цялото и население. \r\n196 г. пр.н.е. \r\nПтолемей V се възкачва на трона на Египет. На тази дата са родени: \r\n1970 г. \r\nВ Ню Йорк, САЩ, е родена Марая Кери – американска поппевица, която има уникален гласов диапазон от 5 октави; певицата с най-големи продажби през 90-те години на ХХ в. В стилово отношение се движи от балади до хип-хоп и денспоп. Марая Кери сама композира много от песните си. Томи През 1990 г. излиза дебютният албум на певицата, носещ нейното име; четири песни от албума стават № 1 в САЩ: “Vision Of Love”, “Love Takes Time”, “Someday” и “I Don’t Wanna Cry”. Успехът е потвърден и от 2 награди “Грами” (за дебют и най-добра изпълнителка). Следващите два албума продължават успеха на Марая Кери. През 1993 г. певицата се омъжва за Томи Мотола; няколко месеца по-късно се появява албумът “Dreamlover” (това е най-продаваният й албум). Песента “One Sweet Day”, записана заедно с “Бойс Ту Мен”, поставя рекорд в историята на класациите, като остава 16 седмици на върха. През 1997 г. Марая Кери се разделя с Томи Мотола, но продължава да издава албуми. В края на 90-те години на ХХ в. Марая Кери е единствената певица, която всяка година от десетилетието оглавява класациите; тя води и в класацията за най-продължителен престой на върха на американската класация за сингли, като изпреварва “Бийтълс”. Дискография: Merry Christmas (2005 г.); The Remixes (2003 г.); Greatest Hits (2001 г.); 3 Pak - Mariah Carey/Emotions/Music Box (cube) (2001 г.); #1's (2000 г.); Rainbow (1999 г.); Heartbreaker (1999 г.); Around The World (1999 г.); #1's (1998 г.); Butterfly (1997 г.); Daydream (1995 г.); Fantasy (1995 г.); Merry Christmas (1994 г.); Music Box (1993 г.); Mariah Carey Mtv Unplugged Ep (1992 г.); Emotions (1991 г.); Mariah Carey (1990 г.). \r\n1942 г. \r\nРоден е Майкъл Йорк – англо-американски актьор. Учи в Оксфордския университет, работи в лондонските театри. Дебютира при Дзефирели в “Укротяването на опърничавата” (1967 г.) и “Ромео и Жулиета” (1968 г.). Снима се в “Произшествието” (1967 г.), “Убийство в Ориент експрес” (1974 г.), “Тримата мускетари” (1974 г.), “Големите надежди” (1975 г.), “Бягството на Логан” (1976 г.), “Островът на д-р Моро” (1977 г.), “Федора” (1978 г.), “Непристойно поведение” (1978 г.), “От името на всички мои близки” (1983 г.), ”Предпазлива сигурност” (1995 г.). Най-значимата му роля е в “Кабаре” (1972 г.) на Боб Фос. \r\n1923 г. \r\nВ Баку, Азербайджан, е роден Мстислав Леополдович Ростропович – руски виолончелист и диригент. Учи композиция с Дмитри Шостакович, пиано и виолончело. Завършва Московската консерватория през 1946 г. От 1948 г. е солист на Московската филхармония. Преподава в Московската и Ленинградската (днешна Санктпетербургска) консерватория. Концертира в родината си и в чужбина. За него са писани творби от композитори като Шостакович, Сергей Прокофиев и Бенджамин Биртен. Политически дисидент, Ростропович напуска Съветския съюз през 1974 г. и продължава кариерата си на запад. Установявайки се в САЩ, работи като музикален директор на Националния симфоничен оркестър (1977-1994 г.), като същевременно продължава да прави множество солови изяви, което го превръща в един от най-известните виолончелисти в света. Като пианист Ростропович акомпранира на съпругата си, сопранът Галина Вишневская. \r\n1871 г. \r\nРоден е Хайнрих Ман - германски писател, по-голям брат на Томас Ман. Първите му разкази са събрани в сборника “Престъпление и други разкази” и “Вълшебно”. Автор е на романите “В страната на дармоедите” (1900 г.), трилогията “Богини, или Трите романа на херцогиня фон Аси”, “Учителят Унрат” (1905 г.), трилогията “Империя” (1911-1925 г.), включваща “Верноподаникът”, “Бедните” и “Главата”. Пише публицистика, събрана в сборника “Омразата”, “Настъпва ден” и “Преглед на една епоха”. Хайнрих Ман умира през 1950 г. \r\n1785 г. \r\nРоден е Луи ХVІІ, крал на Франция от 1793 г. Вторият син на Луи ХVІ и Мария-Антоанета, Луи ХVІІ става наследник на престола със смъртта на брат си скоро след избухването на Френската революция. През 1792 г. е затворен заедно с останалата част от кралското семейство. Когато баща му е обезглавен през 1793 г., френската аристокрация в емиграция провъзгласява Луи-Шарл за крал. Той умира в затвора на 10-годишна възраст, но неизвестността, заобикаляща последните му месеци, поражда слухове, че не е мъртъв, и през следващите няколко десетилетия повече от 30 души твърдят, че са Луи ХVІІ. ДНК тестове, направени през 2000 г., доказват, че детето, умряло през 1795 г., е в действителност син на Луи ХІV и Мария Антоанета. На тази дата умират:    \r\n2002 г. \r\nУмира Дъдли Мур - американски комик и музикант. Стипендиант на “Оксфорд Магдален колидж”, където учи орган. Композира музикални произведения и свири в кабаре. През 1958 г. напуска Оксфорд като дипломиран джазпианист. Сътрудничеството му с П. Кук започва от комедийното шоу “Зад хладилника”. Героите Дъд и Пит го утвърждават като класически комедиен актьор. Прави успешна кариера в Холивуд. Печели “Оскар” с ролята си във филма “Артур” (1981) г. Носител на почетен Кръст на Британската империя (2001). \r\n1998 г. \r\nУмира австрийският автомобилен предприемач Фери Порше. Роден е през 1909 г. Той е единственият син на Фердинанд Порше. Сестра му Луизе Пиеш (1904-1999 г.) се омъжва за адвоката Антон Пиеш, който ръководи от 1941 до 1945 г. „Фолксваген“ във Волфсбург. Тя остава да живее в Австрия, а Фери живее предимно в Щутгарт. \r\nДо 1972 г. той е директор на Dr. Ing. h. c. F. Porsche KG. \r\n1968 г. \r\nУмира Юрий Гагарин - летец-космонавт, първият човек, летял в Космоса (12 април 1961 г.). Завършва Военновъздушната академия “Н. Е. Жуковски” (1968 г.). Участва в обучението и тренировката на екипажи от космонавти, летец-изпитател. Загива по време на изпитателен полет на нов самолет. Юрий Гагарин лети в орбита на борда на съветския космически апарат Восток І на 12 април 1961 г., което го превръща в първия човек в космоса. Той прави една обиколка на Земята (капсулата му е контролирана от Земата), преди да се върне за безопасно приземяване на територията на Съветския съюз около 90 минути по-късно. Полетът му от 1961 г. го превръща в международен герой – награден е с Орден Ленин и е избран за депутат в съветския парламент. Полетът е считан и за политическа победа, понеже САЩ не изпращат човек в космоса до суборбиталния полет на Алан Шепърд от 5 май 1961 г. В космоса Гагарин е предшестван от руското куче Лайка. \r\n1894 г. \r\nУмира Верни Ловет Камерън - английски изследовател на Централна Африка. Изпратен на помощ на Д. Ливингстън, Камерън тръгва от брега на Индийския океан (6°30’ ю. ш.) към вътрешността на континента. По пътя от Занзибар към езерото Танганайка среща африканци - спътници на Ливингстън, носещи неговите останки към брега на океана. През 1874 г. достига езеро Танганайка, изследва част от крайбрежието му, открива на запад неговия отток - р. Лукуга, достига до р. Луалаба, която правилно причислява към системата Конго. Слиза на юг, приблизително до 8° южна ширина, и проследява водораздела между басейните на Долно Конго и Горно Замбези, а през ноември 1875 г. излиза на Атлантическия океан (12°30’ ю. ш.). Пресичайки континента, Камерън определя различни височини. Полага началото на точното изучаване на релефа на Централна Африка. Автор е на “Across Africa” (v. 1-2, L., 1885-1888 г.). \r\n1875 г. \r\nУмира Едгар Кине - френски политик, историк. От 1841 г. е професор в “Колеж дьо Франс”. Уволнен е през 1846 г. заради борбата си против реакционното католическо духовенство и йезуитите, която повежда заедно с Ж. Мишле. Взема активно участие във Февруарската революция през 1848 г. Член е на Учредителното и Законодателното събрание. След контрареволюционния държавен преврат на 2 декември 1851 г. е принуден да емигрира. През 1870 г. се завръща се във Франция. Едно от най-известните му съчинения е за Великата френска революция (т. 1-2, 1865 г.). Автор е и на “Новият дух” (1874 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни”.", "date": "2019.03.27", "title": "Денят 27 март в световната история"}
{"url": "http://www.focus-news.net/news/2019/03/27/2639438/dobrich-ogranicheno-e-dvizhenieto-na-avtomobili-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Затворена за движение на автомобили е ул. „Райко Цончев“ в Добрич заради дейности по водния проект. Временната организация ще важи до приключване на планираните дейности, предаде кореспондент на  Радио „Фокус” – Варна . Временно е затворено движението на автомобили по едно от платната на бул. „3 март“ в района на Музея в градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“.  \r\nНяма въведени промени в движението на автомобили в областта. Ограничено е движението на автомобили над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. Ремонтът на асфалтова настилка по част от път 71 в посока Силистра продължава до 29 март. Движението по това направление се регулира с пътни знаци и трябва да се осъществява с повишено внимание.  \r\nВ Добрич времето е облачно, духа съвсем слаб вятър, температурата на въздуха е около 6 градусa. Пътните настилки са сухи, условията за пътуване са добри.  \r\nЖулиета НИКОЛОВА", "date": "2019.03.27", "title": "Добрич: Ограничено е движението на автомобили над 10 тона по път I- 9 в участъка от село Кранево в посока Варна"}
{"url": "http://www.focus-news.net/news/2019/03/27/2639427/evrodeputatat-petar-kurumbashev-machat-se-igrae-do-poslednata-minuta-shte-sledim-vnimatelno-dali-paket-mobilnost-shte-se-razglezhda-v-transportnata-komisiya.html", "text": "Мачът се играе до последната минута - ще следим внимателно дали пакет „Мобилност“ ще се разглежда в транспортната комисия. Това каза за  Агенция „Фокус“  евродепутатът от групата на Прогресивния алианс на социалистите и демократите в Европейския парламент Петър Курумбашев във връзка с решението на председателя на ЕП Антонио Таяни да оттегли за гласуване пакет „Мобилност“. „Ще искаме въпреки че няма вот да има дебат, защото трябва да кажем какво мислим за този пакет за „Мобилност“ и трябва да изразим подкрепа за решението на г-н Таяни, който предотврати много кризисна ситуация по един пакет, който раздели не само ЕП“, заяви Курумбашев. Той поясни, че решението на председателят на Европейския парламент е в съответствие с постъпило искане на недопустимост на пакета от страна на евродепутати. „Това не се е случило под натиска на Бойко Борисов или под натиска, че е имало някакви разговори с него. Просто той е длъжен по правилник, когато 38 членове на ЕП от 187 поискат такова искане за недопустимост, да го обяви“, посочи Курумбашев. \r\nПо думите му, въпреки че пакетът е оттеглен за гласуване е добре българските превозвачи, които се готвеха за протест, да отидат в Страсбург, за да покажат присъствие и да изразят мнението си по пакета. Мачът се играе до последната минута. Нещо сега се случи в 80-ата минута, но има още три седмици. Ще следим внимателно дали тази тема ще се разглежда в транспортна комисия. така че е много добре да има тяхно присъствие и изразяване на тяхното мнение, коментира още той. \r\nВасилена ЙОРДАНОВА", "date": "2019.03.27", "title": "Евродепутатът Петър Курумбашев: Мачът се играе до последната минута - ще следим внимателно дали пакет „Мобилност“ ще се разглежда в транспортната комисия"}
{"url": "http://www.focus-news.net/news/2019/03/27/2639439/politika-sarbiya-otvarya-se-arhiva-na-papa-piy-xii-koyto-kontrabandira-ustashite.html", "text": "С отварянето на тайните архиви на папа Пий XII на 2 март 2020 година, историците най-накрая ще получат достъп до документите от времената на управлението на най-спорния папа на XX век, пише белградският ежедневник „Политика“. \r\nИ докато световните историци вече подготвят тетрадки за записване на части от папските документи, обясняващи ролята му в Холокоста, Хърватия и региона вероятно ще бъдат по-заинтересовани в ролята му в следвоенното спасяване на военни престъпници, според загребския „Индекс“. \r\nКакто пише изданието, през Ватикана е минавал „тунел“, през който, наред с други неща, са избягали усташките лидери, а това е било организирано от свещеника Крунослав Драганович, който Борис Рашета нарича в своята книга „усташкия Джеймс Бонд“. \r\nИ самият Анте Павелич, благодарение на връзките си с Института Св. Йероним избяга от съда, както и много други злодеи, а порталът „Индекс“ твърди, че папата е знаел всичко за престъпленията на усташкия режим, ако не заради друго, то поне заради това, което е говорил Алойзие Степинац, предава ТАНЮГ. \r\n„Речите на църковните сановници не са били насърчени от Ватикана. Ще бъде интересно да се види какво мисли папата за следвоенните югославски власти, особено в светлината на усилията на Степинац да ги прогласи за светии. И двете канонизации се проведоха на тротоара, и двамата знаеха много за най-голямото престъпление в историята на Европа. Те не бяха твърде разстроени“, пише „Индекс“. \r\nПапа Пий XII е най-известен с конкордата си между Ватикана и нацистката Германия, подписан през 1933 г., с който Светият престол и Райх са уредили отношенията си и който е подписан от него, още докато е бил папски нунций в Германия. \r\nС него се гарантират правата на католическата църква, а в замяна тя се задължава, че повече няма да говори срещу нацистите. \r\n„Политика“ припомня, че когато става папа преди началото на Втората световна война, Пий XII повече напада комунизма, отколкото нацизма и мълчи за Холокоста. \r\nОтговорите на въпросите, които мъчат историците, трябва да се намират в над 150 хиляди документа. Дали папата знаеше за „окончателното решение“, дали знае за изтребването на евреите, знаеше ли той за Холокоста? \r\n„Едва ли не е знаел. Ватиканът има отлична разузнавателна служба от векове и е трудно да й убегне клането на шест милиона души. Има още по-важен въпрос: Защо главата на Католическата църква не реагира?“ – пише „Индекс“. \r\nПапа Пий XII, роден като Евгенио Мария Джузепе Джовани Пачели, на 2 март 1876 г., е избран за папа в същия ден през 1939 г., а в същия ден през 2020 г. неговият архив ще стане достъпен за обществеността. \r\nПревод и редакция:", "date": "2019.03.27", "title": "„Политика“ (Сърбия): Отваря се архива на папа Пий XII, който „контрабандира“ усташите"}
{"url": "http://www.focus-news.net/news/2019/03/27/2639445/plovdiv-svetovnoizvestniyat-kvartet-bond-shte-iznese-kontsert-v-grada.html", "text": "Един от най-успешните струнни квартети - Бонд, ще изнесе концерт в Пловдив по случай 20-годишния си юбилей на сцената. Това съобщиха от  Община Пловдив . Таня Дейвис (първа цигулка), Еос Чатър (втора цигулка), Елспет Хенсън (виола) и Гай-И Уестерхоф (чело), които пристигат у нас по покана на ZAPP Entertainment, ще представят кросоувър спектакъл, подготвен специално за ключовата годишнина, в който е събрано всичко най-добро от великолепното им творчество. Квартетът ще зарадва и жителите на Пловдив в комплекс С.И.Л.А. от 19.00 часа. \r\nОт раждането на групата през 2000 г., тя привлича огромно внимание върху себе си, заради нечуваните до този момент интерпретации на класическа музика, примесена със съвременна поп и денс музика. От тогава те се превръщат в емблема и пионери на кросоувър течението. С реализирани милиони продажби Бонд си спечелват титлата на най-успешния и добре продаван струнен квартет за всички времена. \r\nЗа 20-годишната си кариера момичетата изковават и зашеметяващите 56 платинени и 15 златни диска в световен мащаб (включително във Великобритания, САЩ, Австралия, Япония, Белгия, Франция, Унгария, Италия, Швеция, Хонг Конг, Индонезия, Малайзия, Сингапур, Корея, Тайван, Тайланд, Колумбия, Мексико, Нова Зеландия, Канада, Австрия, Чехия, Гърция, Норвегия, Португалия, Швейцария, Филипините и Чили). Световните турнета с напълно изкупени зали не биха могли да се преброят. \r\nМузиката на Бонд е част от знакови филмови саундтраци като иконичната британска екшън-комедия „Джони Инглиш“ с Роуън Аткинсън, където изиграват и самите себе си, както и „XXX State Of The Union“ със Самюъл Джаксън, Уилям Дефо и Айс Кюб. \r\nСвирили са на сцената на Наградите на MTV, “Америка търси талант“, „Великобритания търси талант“ и много други, както и на редица световни спортни събития – през 2012 момичетата взимат участие в закриващата церемония на Олимпийските игри в Лондон. \r\nЕмблематични за историята на съвременната музика остават и изявите им на места като египетските пирамиди в Гиза и на Уол Стрийт в Ню Йорк.", "date": "2019.03.27", "title": "Пловдив: Световноизвестният квартет Бонд ще изнесе концерт в града"}
{"url": "http://www.focus-news.net/news/2019/03/27/2639440/shumen-bez-zatrudneniya-se-osashtestvyava-dvizhenieto-po-patishtata-v-oblastta-nastilkite-sa-suhi.html", "text": "Без затруднения се осъществява движението по пътищата в областта, предаде репортер на  Радио „Фокус“ - Шумен . Интензивен е трафикът по централните булеварди в Шумен. Пътните настилки в областта са сухи. Видимостта е добра. Времето е облачно, температурата на въздуха е между 5 и 7 градуса. Няма нови промени в организацията на движение в областта. В сила е забраната за товарни автомобили над 10 тона по пътя Радко Димитриево - Друмево. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове превозни средства. \r\nИвелина ИВАНОВА", "date": "2019.03.27", "title": "Шумен: Без затруднения се осъществява движението по пътищата в областта, настилките са сухи"}
{"url": "http://www.focus-news.net/news/2019/03/27/2639444/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo-ot-km-22-do-km-28-zaradi-namalen-gabarit-na-patnoto-platno.html", "text": "Мокри са пътните настилки на територията на областта. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Температурата е 7 градуса. На прохода Шипка остава в сила ограничение за МПС за превоз на товари над 12 тона и ремаркета и полуремаркета над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.27", "title": "Габрово: Ограничено е движението за автомобили над 10 тона по път Крамолин – Велико Търново от км 22 до км 28 заради намален габарит на пътното платно"}
{"url": "http://www.focus-news.net/news/2019/03/27/2639446/smolyan-mokri-sa-patishtata-v-oblastta-nastilkite-sa-obraboteni.html", "text": "Проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. През нощта в областта е валял дъжд, а в района на Доспат – сняг, като на места снежната покривка е до 10 см. Пътните настилки са мокри, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3.5 тона. През нощта не са получавани сигнали за инциденти по пътищата в областта. Повишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.27", "title": "Смолян: Мокри са пътищата в областта, настилките са обработени"}
{"url": "http://www.focus-news.net/news/2019/03/27/2639447/pregled-na-osnovnite-temi-v-starozagorskiya-pechat.html", "text": "„Конфискуваха 11 незаконни трофея от благороден елен в Шипка и Шейново“ е водещи заглавие от страниците на вестник „Старозагорски новини“. Незаконни ловни трофеи, препарирани глави на благородни елени и сръндаци, както и паднали сами рога на горски красавци са били иззети в хода на специализирана съвместна акция на територията на град Шипка и село Шейново рано сутринта във вторник. Проверката е съвместна разработка на РДГ - Стара Загора, РУ „Полиция\" в Казанлък и Държавното горско стопанство в Града на розите. Само в Шипка от дома на мъж, който никога не е членувал в Ловно-рибарския съюз, са иззети 12 трофея от сръндаци и 2 благородни елена, а падналите рога са били от 6 сръндака и 5 елена, съобщи директорът на РДГ - Стара Загора, инж. Петър Заяков. В Шейново, отново от човек без документ за членство в ЛРС, са иззети препарирани глави на 2 елена и 1 сръндак, а рогата - в „насипно състояние\", са от 3 елена. Тепърва ще се установява по какъв начин тези трофеи са били придобити и какво е било предназначението им и ще бъдат подготвени наказателни постановления по Закона за лова. Цената на трофейни рога на сръндак стартира от 150 лв. и може да надхвърли 1 500 лв., а рога на благороден елен се харчат в зависимост от състоянието им за над 3 000 лв., показва справка в няколко специализирана сайта. Общо 92 трофея от благороден елен, сърна и дива свиня са били регистрирани от ловците в Старозагорско през 2018-а година, 9 от тях са донесли златни медали, 6 са били сребърните, а 11 - бронзовите. Според направената миналата година таксация на дивеча на територията на Старозагорска област е имало 1 025 благородни елена, като е отбелязано увеличение с 4 екземпляра спрямо предходната 2017-а. Пак тогава са били преброени 4 898 сърни, 88 кафяви мечки, 4 172 диви свине и 99 вълка, като при всички е отчетено увеличение. Най-голям е прирастът при чакалите, които са достигнали 5 348 броя въпреки целогодишния им отстрел от малко над 7-те хиляди членове на 159-те дружинки и 14-те ловни сдружения от областта. За сметка на това е отчетено намаление при лисиците - 2 875 бройки. През миналата седмица е имало сигнал за слязла от Балкана мечка с две мечета, която е била забелязана от жители на село Селце буквално в двора на една от крайните къщи. На този етап обаче нямало данни за нанесени щети или за нападение над животни или хора. От РДГ - Стара Загора, съобщиха, че в рамките на 12-те месеца от миналогодишната Седмица на гората са били спипани 243 нарушители и са съставени 674 акта, като от бракониери са били конфискувани 14 автомобила, 37 коня, 69 каруци и 27 машинни триона. Приходите от разпродажбата им са близо 60 000 лв., десетократно повече от постъпилите в касата финансови санкции по наказателни постановления, където събираемостта е едва 17 на сто. От началото на 2019 година са били залесени 848 дка гори, още на 410 дка предстои да бъдат засадени фиданки (предимно широколистни видове) наесен. Традиционната Седмица на гората ще започне на 1 април, домакини ще бъдат лесовъдите от Благоевград, а на 30 март в местността Борова гора край кв. „Лозенец\" в Стара Загора ще се състои масово залесяване. На 3 април Регионалната дирекция по горите в Града на липите ще отвори вратите си за всички, които искат да научат повече за зелените дробове на планетата, а на следващия ден залесителска акция ще има край кв. „Дъбрава\". 172 272 ха са горските площи на територията на Старозагорска област, за нея се грижат 5 държавни и 1 ловно стопанство, 75 на сто от горите са широколистни, а останалите - иглолистни.  \r\n„Оставиха зад решетките убиеца на 22-годишната старозагорка“, пише още ежедневникът. Постоянна мярка за неотклонение „задържане под стража\" постанови състав на Окръжен съд - Стара Загора, спрямо 28-годишния Тодор Стефанов Владимиров, задържан за убийството на млада старозагорка. Излезлият от затвора през октомври 2018 г. (след изтърпяна 9-месечна ефективна присъда за заплаха с нож спрямо бременна жена) Владимиров беше задържан от криминалистите в неделя под леглото на майка си Гита след сигнал за убитата на улица \"Витоша\" No 113 в ромския кв. „Лозенец\" 22-годишна Мария. Жената е майка на 5-годишния син на Тодор, трупът й бил намерен от малкия Демир, който изпаднал в шок при вида на оплисканата с кръв семейна спалня. Пред съда Владимиров не каза нищо в своя защита, но поиска да бъде с мярка за неотклонение „домашен арест\", който щял да изтърпява в дома на родителите си на улица „Вихрен\" в същия квартал. Видели какво ли не, криминалистите бяха потресени от начина, по който е извършено престъплението: 20-сантиметровото острие на касапския нож е преминало през гърлото на жертвата и се забило във възглавницата. Смъртта е била изключително мъчителна, Мария се е задавила от бликащата през гърлото й кръв, коментираха запознати с първоначалните огледи. Извършителят е изпушил поне 4 цигари марихуана, преди да нанесе по неясни до момента причини фаталния удар, показват веществените доказателства, иззети при огледа от местопрестъплението. Съдът мотивира решението си за най-тежката мярка за неотклонение с аргумента, че Владимиров е склонен към насилие и за сравнително кратък период от време (от 2016-а до края на 2018 година) е осъждан на два пъти за изключително грубо нарушаване на обществения ред и увреждане на чужда собственост - потрошил с брадва леката кола на съседка заради направена му забележка. Тялото на убитата Мария бе погребано от близките й в понеделник, шепа пръст над затворения ковчег хвърли и малкият Демир, за когото на този етап се грижи прабаба му Недка Илиева. Родните на Мария от рода Рибкоолу се надяват Тодор да получи доживотна присъда без право на замяна, но повдигнатото му обвинение предвижда само затвор от 10 до 20 години. Заради опасността за вендета втори ден в кв. „Лозенец\" има засилено полицейско присъствие, установи репортерската ни проверка. В близост до родния дом на убиеца, който е от многолюдния род на Бенджооларите, има негласна униформена охрана.  \r\n„Освободен е и зам.-министърът на енергетиката Красимир Първанов“, пише още вестникът. Със заповед на министър-председателя Бойко Борисов от длъжността зам.-министър на енергетиката е освободен Красимир Първанов. Подписана е и заповед за освобождаване на Ваня Колева от поста зам.-министър на младежта и спорта, съобщиха вчера от пресцентъра на Министерски съвет. Новината, че Красимир Първанов си е купил евтин имот от строителната фирма „Артекс\" „гръмна\" по медиите в понеделник. Става въпрос за апартамент от 150 кв. м и два гаража с обща площ от 50 кв. м за 240 312 хил. лв. на ул. „Тинтява\" в столичния кв. Изток\". Отговарящият за сигурността на снабдяването на енергийната система зам.-министър е депозирал оставката си в МС вчера сутринта, а реакцията на премиера Борисов бе няколко часа по-късно. Оставката на Първанов е третата от началото на сагата с луксозните жилища, купувани изгодно от хора във властта. В събота оставка подадe правосъдният министър Цецка Цачева, а на зам.-министъра на спорта Ваня Колева й бе поискана. От политическия кабинет на Министерството на енергетиката Първанов бе единственият ел. инженер - завършил е „Електрически централи, мрежи и системи\" в Технически университет - София, а от 2010-а до 2012 г. е бил изп. директор на НЕК. Подаването и приемането на оставката му се случва в един труден за енергийната сигурност на България момент заради многобройните рестриктивни режими на ЕС спрямо въглищните централи. От всички осветени в сагата с евтините апартаменти от „Артекс\" към момента неизвестна остава съдбата на зам.-председателя на ГЕРБ Цветан Цветанов, по чийто адрес в понеделник редица медии разпространиха фалшивата новина, че напуска Народното събрание по решение на Изпълнителната комисия на ГЕРБ. Оказа се обаче, че Изпълнителната комисия не е заседавала в понеделник, а ще заседава в сряда, след завръщането на Цветанов от САЩ. В коментар на версията, че вторият човек в ГЕРБ ще освободи депутатското си място и ще остане шеф само на предизборния щаб, председателят на парламента Цвета Караянчева заяви: „В момента няма такова решение. Политически ще вземем позиция, когато мине Изпълнителната комисия и когато си дойде Цветанов от Щатите. Това ще стане утре (б.р. сряда). Усилено навлизаме в предизборна кампания и това показва точно компроматите, които излизат точно сега, неща, които са се случили преди една година. Защо точно сега излизат? За съжаление, такъв е стилът на предизборните кампании в България, ако се върнем години назад. Ние нямаме какво да крием, но за съжаление виждам, че господин президентът се е съсредоточил само върху ГЕРБ и за него друга партия не съществува.\" Караянчева посочи, че от ГЕРБ са за прозрачност, но и че са единни. „Всяка година политиците подават декларации за имущественото си състояние и всичко е на показ\", допълни тя.", "date": "2019.03.27", "title": "Преглед на основните теми в старозагорския печат"}
{"url": "http://www.focus-news.net/news/2019/03/27/2639449/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.03.27", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/03/27/2639451/sport-irlandiya-pobedi-gruziya-s-10-i-izleze-nachelo-v-grupa-d.html", "text": "Ирландия победи Грузия с 1:0 в Дъблин в мач от група D на квалификациите за Европейското първенство през 2020 година. В мач от същия поток Швейцария и Дания завършиха наравно 3:3. Начело във временното класиране е Ирландия с пълен актив от 6 точки, пред Швейцария с 4 и Дания с 1 точка.", "date": "2019.03.27", "title": "Спорт: Ирландия победи Грузия с 1:0 и излезе начело в група D"}
{"url": "http://www.focus-news.net/news/2019/03/27/2639450/plovdiv-mokri-sa-patnite-nastilki-po-visokite-chasti-v-oblastta.html", "text": "Мокри са пътните настилки по високите части в областта. Това съобщи за  Радио „Фокус“ - Пловдив  дежурният в Областно пътно управление. Минус 1 градус е температурата на хижа „Студенец\", мокри са настилките на Паничково. Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на околовръстния път и обратно. \r\nЗабранено е движението на камиони над 12 тона през прохода Троян - Кърнаре. Забранено е преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е също движението на камиони над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Целогодишна е забраната за движение на всички моторни превозни средства по пътя Белица - Загражден - Давидково в участъка от км 13 до км 18. Ограничено е преминаването на камиони над 5 тона при км 6 по пътя Плодовитово - Първомай, в района на моста над река Марица. Обходният маршрут за водачите е по пътя Стара Загора - Поповица и пътя София - Пловдив - Свиленград. \r\nЦветана ТОНЧЕВА", "date": "2019.03.27", "title": "Пловдив: Мокри са пътните настилки по високите части в областта"}
{"url": "http://www.focus-news.net/news/2019/03/27/2639448/to-vima-gartsiya-bivsh-nachalnik-na-generalniya-shtab-na-gartsiya-napadna-siriza-che-e-priznala-pravata-na-turtsiya-v-egeysko-i-sredizemno-more.html", "text": "Михалис Костаракос, бивш началник на Генералния щаб на гръцките въоръжени сили и председател на военния комитет на Европейския съюз в периода 2015-2018 гг. нападна яростно правителството на СИРИЗА за начина, по който води външната политика на страната и националните въпроси в дълга публикация във „Фейсбук“, пише електронното издание на големия  гръцки консервативен ежедневник „То Вима“ . \r\nКостаракос (на снимката вляво) е ядосан най-вече от неотдавнашните изявления на външния министър Йоргос Катроугалос и непосредствения му предшественик Никос Коциас, в които те признават предполагаемите права на Турция в Източното Средиземноморие и Егейско море. \r\nВоенният е силно загрижен най-вече от позоваването на „правата на Турция“. \r\n„След последните изявления на господа Катроугалос и Коциас относно„ правата на Турция“, наистина съм загрижен. Отначало бях изненадан, след това бях много ядосан, но сега съм много загрижен като грък и като гражданин на тази страна“, каза бившият началник на гръцките въоръжени сили. \r\nВ поста си, озаглавен „Най-голямата заплаха за националната териториална цялост на Гърция, е правителството на СИРИЗА“, Костаракос отприщва тежка критика към позицията на СИРИЗА по националните въпроси, отбелязва „То Вима“. \r\n„Правителството на СИРИЗА е чисто партийно правителство, на което му липсва националната чувствителност. Липсва му национално убеждение, национални идеали и национални ценности. Националните интереси винаги се разглеждат през призмата на интернационализма и неокомунизма. То чувства необходимостта от изплащане на дългове от [гръцката] гражданска война и от прилагане на интернационалистическите решения на пленума на тогавашната Гръцка комунистическа партия [KKE] и на онези, които преди войната разкъсваха Гърция“, заяви Костаракос. \r\n„Правителството на СИРИЗА не прави нищо за Гърция. Всичко се прави за партията и на олтара на фиксираните идеи, с които са подхранвани, фиксирания, от които обществото отдавна се отказа. Известната традиционна логика на лявото е, че партията е преди всичко. Родината и нацията са понятия, към които те са безразлични. Това е безпрецедентно и невероятно тревожно“, пише още той. \r\n„Досега бяхме съгласни по някои въпроси, а по други не, но не се съмнявахме в националните убеждения на нашите правителства. Сега очакваме най-лошото, което е необратимо и трябва да се справим с него своевременно и да го възпрепятстваме“, призова Костаракос. \r\n„За съжаление, от ден на ден става все по-ясно, че най-голямата заплаха за националната независимост, териториалната цялост и националните интереси на Гърция е нейното правителство“, заключи бившият началник на Генералния щаб на гръцките въоръжени сили. \r\nПревод и редакция:", "date": "2019.03.27", "title": "„То Вима“ (Гърция): Бивш началник на Генералния щаб на Гърция нападна СИРИЗА, че е признала правата на Турция в Егейско и Средиземно море"}
{"url": "http://www.focus-news.net/news/2019/03/27/2639454/veliko-tarnovo-narusheno-e-vodopodavaneto-za-chast-ot-gorna-oryahovitsa-zaradi-profilaktika-i-promivka-na-vodoprovodnata-mrezha.html", "text": "Заради профилактика и промивка на водопроводната мрежа ще бъде спряно  водоподаването за част от Горна Оряховица. Това съобщиха за  Радио „Фокус“ – Велико Търново  от водоснабдителното дружество. Без вода до 16.00 часа ще са абонатите по ул. „Св. Княз Борис I“, района на „Захарни заводи“ – включително жилищни сгради, фирма „Монолит“ и хлебозавод „Корн“. От дружеството уверяват, че при възможност водоподаването ще бъде възстановено по-рано. \r\nНадежда КРЪСТЕВА", "date": "2019.03.27", "title": "Велико Търново: Нарушено е водоподаването за част от Горна Оряховица заради профилактика и промивка на водопроводната мрежа"}
{"url": "http://www.focus-news.net/news/2019/03/27/2639453/pregled-na-osnovnite-temi-v-burgaskiya-pechat.html", "text": "„По време на борса, само 300 кандидата за 1400 свободни работни места“ е водещото заглавие във вестник  „Черноморски фар“ . „От 10 до 20% средно увеличение на заплатите дават собственици на фирми“ е подзаглавието на статията. 38 работодатели от Южното Черноморие се включиха в организирана от Бюрото по труда и със съдействието на Община Бургас. „68 подписа спряха строителство във Възраждане“ е друга водеща новина. „Опозицията побърза да заяви, че две кооперации ще се превърнат във „Фердинандова гейт“ е подзаглавието на новината. „Дъщерята на зверски убития инж. Димитър Миразчиев брани обвинената си майка“, четем на първите страници на ежедневника. Ваня Миразчиева, дъщеря на зверски убития инж. Димитър Миразчиев, проговори пред Бургаския окръжен съд. Тя бе разпитана в качеството си на свидетел. Обвинена за жестокото убийство е Веселина Гинева, майка на Ваня и бивша съпруга на Димитър. „Втори смъртен случай на менингит“ е друго заглавие в днешния брой. Жена на средна възраст от община Бургас е починала след менингит, съобщават от Регионалната здравна инспекция в града. В края на февруари същото заболяване причини смъртта на възрастен човек от общината. „Бургас почете два пъти деня на Тракия“ и „Питат бургазлии искат ли етажни паркинги“ са други заглавия в днешното издание. Темата на деня е: „Студенти и висшисти ще се настанят в общинските жилища с приоритет“. „По-ниски наеми на павилиони за три позиции в града“ и „Съветници се скараха заради щъркели“ са други заглавия от темата на деня.", "date": "2019.03.27", "title": "Преглед на основните теми в бургаския печат"}
{"url": "http://www.focus-news.net/news/2019/03/27/2639458/plovdiv-zapochva-praskane-sreshtu-karlezhi-i-deynosti-po-rastitelna-zashtita-na-teritoriyata-na-obshtinata.html", "text": "При благоприятно време започва пръскане срещу кърлежи и дейности по растителна защита. Това съобщиха за  Радио „Фокус“ - Пловдив  от ОП „Дезинфекционна станция“ От днес и през целия месец април ще се проведе пролетната масова акция по дезакаризация на територията на община Пловдив. Предвидено е специализираните екипи да обработят приоритетно дворните и прилежащи площи на училищата (1 и 2 април) и на детските градини и ясли в Пловдив (6 и 13 април). \r\nЩе се обработят и детските площадки на открито, междублокови пространства, градските градини и паркове, както и площадките за свободно разхождане на домашни кучета. Специализираните екипи ще работят по следния график: \r\nПлощадки за свободно разхождане на кучета – 27 и 28 март, \r\nРайон Централен – 2, 3 и 4 април, \r\nРайон Източен – 5 и 9 април, \r\nРайон Северен – 8, 9 и 10 април, \r\nРайон Южен – 10, 11 и 12 април, \r\nРайон Тракия – от 15 до 19 април включително, \r\nРайон Западен – от 22 до 30 април включително. \r\nУспоредно с дезинсекцията срещу кърлежи ще се извършат и плановите растителнозащитни дейности по декоративната дървесна растителност. \r\nОбработките ще се извършват с разрешени за използване биоцидни препарати, в разрешената им за употреба концентрация. \r\nПри неблагоприятни метеорологични данни (дъждовно и ветровито време) масовата обработка продължава при следващ работен ден с благоприятни метеорологични условия.", "date": "2019.03.27", "title": "Пловдив: Започва пръскане срещу кърлежи и дейности по растителна защита на територията на общината"}
{"url": "http://www.focus-news.net/news/2019/03/27/2639452/d-r-atanas-kambitov-kmet-na-blagoevgrad-izkustvoto-na-teatara-energiyata-i-stsenichnite-prevaplashteniya-na-tvortsite-sa-neprehodni-te-sa-bogatstvo-za-nashata-kultura.html", "text": "Изкуството на театъра, енергията и сценичните превъплъщения на творците са непреходни, те са богатство за нашата култура. Това казва кметът на Благоевград д-р Атанас Камбитов в поздравителен адрес по повод Международния ден на театъра, съобщиха от пресцентъра на  Общината . „Уважаеми творци, искрено Ви желая здраве, вдъхновени и сили, за да продължавате да бъдете посланици на едно от най-обичаните и вдъхновяващи изкуства в света! Изкуството на театъра, Вашата енергия, Вашите сценични превъплъщения са непреходни. Те са богатство за нашата култура. \r\nБлагодаря Ви за всеотдайността! Пожелавам Ви да продължавате да пълните театралните салони! Честит празник!\", се посочва още в поздравителния адрес на кмета Камбитов.", "date": "2019.03.27", "title": "Д-р Атанас Камбитов, кмет на Благоевград: Изкуството на театъра, енергията и сценичните превъплъщения на творците са непреходни, те са богатство за нашата култура"}
{"url": "http://www.focus-news.net/news/2019/03/27/2639456/plovdiv-zapochna-priemaneto-na-deklaratsii-za-smyana-na-pechki-s-tvardo-gorivo-s-alternativni-iztochnitsi.html", "text": "Започна приемането на декларации за смяна на печки с твърдо гориво с алтернативни източници, съобщиха за  Радио „Фокус“ - Пловдив  от Общината. Пловдив е една от седемте български общини, които ще получат безвъзмездна финансова помощ (БФП) по Оперативна програма „Околна среда 2014-2020 г.“ Целта на предоставяната финансова помощ е да се подобри качеството на атмосферния въздух чрез намаляване наднормените нива на фини прахови частици (ФПЧ10) и индиректно на азотни оксиди на територията на определените седем общини. Ще се финансират мерки, насочени към намаляване нивата на ФПЧ10 от битовото отопление чрез подмяна на отоплителни устройства на твърдо гориво (дърва и въглища). \r\nПрограмата предвижда замърсяващите въздуха устройства да се подменят с алтернативни такива на газ, използващи електричество, на пелети, или друг вид дървесна биомаса и източници на топлинна енергия. \r\nДо края на май Община Пловдив ще подготви и внесе проектно предложение до УО на ОПОС. Одобреният проект ще се реализира в два етапа. Първият етап ще продължи до 31 май 2021 г. В този срок ще се проведе проучване  нагласите на населението, използващо дърва и въглища за отопление, както и поредица от мащабни  разяснителни  кампании. Вторият етап ще продължи не по-късно от 31 декември 2023 г., когато ще се извършат фактическите дейности по подмяната на стационарни индивидуални и многофамилни домакински горивни устройства на твърдо гориво, с отоплителни устройства, отговарящи на специфични технически параметри. \r\nВ рамките на подготовката на проекта Община Пловдив обяви приемането на Декларация за интерес за участие, в срок до 31 юли 2019 г. Проучването ще продължи и по време на първия етап на проекта. \r\nДекларацията може да бъде подадена в деловодството на съответната районна администрация по местоживеене или в Община Пловдив. Декларацията /попълнена и подписана/ може да бъде изпращана и електронно на e-mail: direkcia_ecologia@plovdiv.bg, като в отговор подателя ще получи входящ номер по преписката. \r\nДекларацията следва да се попълни и подпише от собственика на жилището. Ще се изготви окончателен списък с одобрените крайни получатели, като ще се сключи договор с всеки един от тях. \r\nЗа запознаване на пловдивчани с Програмата и условията, при които ще се реализира проекта е подготвена кратка информация, която е публикувана на сайта на Община Пловдив.", "date": "2019.03.27", "title": "Пловдив: Започна приемането на декларации за смяна на печки с твърдо гориво с алтернативни източници"}
{"url": "http://www.focus-news.net/news/2019/03/27/2639459/blagoevgrad-knigata-i-zemen-i-nebesen-v-pamet-na-nikolay-kimchev-shte-bade-predstavena-v-dt-nikola-vaptsarov.html", "text": "Книга в памет на Николай Кимчев ще бъде представена в Благоевград на Международния ден на театъра. Това съобщиха от пресцентъра на  Община Благоевград . Тя е озаглавена „И земен, и небесен“ и разкрива различни моменти от житейския път на големия актьор. За четивото принос имат семейството и многобройните приятели на емблемата на ДТ „Никола Вапцаров“. Книгата съдържа и много откровени интервюта със самия Николай Кимчев. Премиерата ще бъде от 18.00 часа в Камерна зала на благоевградския театър. \r\nНиколай Янев Кимчев е роден в гр. Симитли, кв. \"Ораново\" през 1952 г. След завършване на театралното си образование постъпва на работа в ДТ „Никола Вапцаров” – Благоевград и на негова сцена преминава целият му живот, като актьор, и на два пъти като негов директор. \r\nВ дългогодишната история на ДТ “Никола Вапцаров” Николай Кимчев се нарежда до неговите най-добри и обичани актьори. Играе десетки роли от българската, руската, европейската и античната гръцка драматургия. Неговият талант го извежда на много български сцени. Николай Кимчев доказа себе като изключителен актьор във филми и празнични събития от регионален и национален мащаб. \r\nНа 3 февруари 2018 година Николай Кимчев губи битката за живот. Въпреки това той остава жив в сърцата на многобройните си почитатели.", "date": "2019.03.27", "title": "Благоевград: Книгата „И земен, и небесен“ в памет на Николай Кимчев ще бъде представена в ДТ „Никола Вапцаров”"}
{"url": "http://www.focus-news.net/news/2019/03/27/2639460/pernik-futbolen-klub-metalurg-shte-provezhda-trenirovkite-na-stadiona-v-selo-kralev-dol.html", "text": "Футболен клуб „Металург“ ще провежда тренировките на стадиона в село Кралев дол след разговор на кмета на кв. „Изток“ Емил Костадинов с кмета на населеното място Пламен Георгиев. Това съобщиха от пресцентъра на  Общината . Причината за предприетите действия са във връзка с възстановяването на тревната площ върху стадион „Металург, тъй като в момента теренът е в лошо състояние.  \r\n„Проведох разговор с кмета на Кралев дол Пламен Георгиев и поех ангажимента да поддържам терена му - да бъде окосен и валиран“, коментира Емил Костадинов пред родителите на трениращите деца и не скри, че е получил веднага подкрепата на Георгиев. \r\nВ момента се работи усилено по сгъстяването и обработването на тревата на стадион „Металург“ и според специалистите сега е сезонът за третиране на терена.  \r\nКметът на кв. „Изток“ продължава да води  усилени преговори с Българския футболен съюз за изграждането на тренировъчно игрище, което ще бъде до стадион „Металург“. \r\n„По този начин бихме си решили всичките проблеми и ще успеем да съхраним стадион „Металург“ , за да се използва за официалните мачове“, посочи Костадинов и допълни, че той се използва от над 200 деца , възпитаници на футболните клубове „Металург“ и „Метал“.", "date": "2019.03.27", "title": "Перник: Футболен клуб „Металург“ ще провежда тренировките на стадиона в село Кралев дол"}
{"url": "http://www.focus-news.net/news/2019/03/27/2639457/kyustendil-vavedena-e-vremenna-organizatsiya-na-dvizhenieto-pri-kilometar-45-na-avtomagistrala-struma.html", "text": "В сила е временна организация на движението при километър 45 на автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. До 17.00 часа движението на моторни превозни средства в посока Благоевград се осъществява последователно, затворена е аварийната лента и движението се пропуска в активната и изпреварващата лента. Последователно ще бъзе затваряна изпреварващата лента, а движението ще се пропуска в активната лента. Ще се затваря и активната пътна лента, движението ще се пропуска в изпреварващата лента. Скоростта е ограничена до 70 км/час в разстояние на 250 м. Поради свличане на земна маса е въведена временна организация на движението в участък от пътя Бобов дол – Жедна. По път III-623 Бобов дол – Жедна при километър 15 движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 29 март 2019 година. Движението по главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.03.27", "title": "Кюстендил: Въведена е временна организация на движението при километър 45 на автомагистрала „Струма”"}
{"url": "http://www.focus-news.net/news/2019/03/27/2639441/krasimir-parvanov-savestta-mi-e-chista-nikoy-ne-mi-e-iskal-ostavkata.html", "text": "Съвестта ми е чиста, никой не ми е искал оставката - тя е акт на моето съзнание. Това каза Красимир Първанов, който подаде оставка като зам.-министър на енергетиката заради информация, че е закупил жилище на преференциални цени, в предаването  „Здравей България“  по  Нова телевизия . „Заявявам ясно и категорично - никой не ми е искал оставка, това е мой акт, акт на моето съзнание. Вчера, ставайки, първата работа, която свърших е да отида в Министерски съвет и да депозирам моята оставка. Защо? Считам, че в последните дни много се говореше за морала на политиците. Аз смятам, че моралът не е дума, а действие. Затова реших абсолютно самостоятелно, отидох и подадох оставка и към днешния момент считам, че съм направил едно правилно действие“, заяви Първанов.  \r\nТой обясни, че през 2009 г. е закупил първото си жилите от фирма „Артекс“. На същата улица се намира и сградата, където през 2018 г. той закупува втори апартамент от същата  фирма. „Всеки ден, отивайки на работа, аз минавах покрай този строеж. Имах впечатление от това, което правят, затова отидох и се срещнах и в лична договорка се договорихме за цена в груб строеж. Тази цена е между 650 и 700 евро/кв. м.“, обясни Първанов.  \r\nТой отбеляза, че цената е постигнат в личен разговор. „Тук аз съм изтъкнал много недостатъци, които те приеха - непосредствена близост до бул. Цариградско шосе. Второ аз купувам второ жилище от тази компания - редно ли е да получа някаква отстъпка чисто търговски е абсолютно редно. Ето ги мотивите, които считам, че трябва да изтъкна и в това мое действие не виждам никакво нарушение“, обясни Първанов. Той заяви, че не се е възползвал от служебното си положение при сключването на сделката. „Няма допирни точки между ресора ми и дейността на фирмата. Как би могъл заместник-министър на енергетиката да помогне на един такъв строител? Никак”, посочи Първанов.", "date": "2019.03.27", "title": "Красимир Първанов: Съвестта ми е чиста, никой не ми е искал оставката"}
{"url": "http://www.focus-news.net/news/2019/03/27/2639466/varna-suhi-sa-patnite-nastilki-po-osnovnite-patni-napravleniya-v-oblastta-vidimostta-e-dobra.html", "text": "Сухи са пътните настилки по основните пътни направления в областта, видимостта е добра, предаде репортер на  Радио „Фокус“ – Варна . Ремонтни дейности се извършват по двете автомагистрали, преминаващи през областта – „Хемус“ и „Черно море“. Движението по автомагистрала „Хемус“ в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401, а прехвърлянето обратно в лявото платно става при км 389. Ограничено е качването в посока София на пътен възел „Неофит Рилски“, като движението е пренасочено по път I-2 Русе – Варна. Ограничено е слизането от АМ „Хемус“ на пътен възел „Неофит Рилски“, като движението е пренасочено по път I-2 Русе – Варна. Ремонтни дейности се извършват и по автомагистрала „Черно море“ от км 0 до км 8. Движението в този участък се осъществява двупосочно в едно платно посока Варна – Бургас заради ремонт. Забранено за моторни превозни средства над 10 тона е преминаването по път I-9 в участъка Кранево – Варна при км 83. Обходният маршрут е през Кичево и Оброчище. Въведено е скоростно ограничение по път III-2902 „Панорама“ — Куманово при км 11. Водачите да се движат с повишено внимание и скорост до 30 км/час поради неравности на асфалтовата настилка. Ограничението в този участък ще отпадне в края на март. \r\nБояна АТАНАСОВА", "date": "2019.03.27", "title": "Варна: Сухи са пътните настилки по основните пътни направления в областта, видимостта е добра"}
{"url": "http://www.focus-news.net/news/2019/03/27/2639463/pazardzhik-okrazhniyat-sad-shte-gleda-delo-za-palezh-na-zhilishtni-sgradi-v-peshtera.html", "text": "Окръжният съд в Пазарджик ще гледа дело за палеж на жилищни сгради в Пещера, съобщиха от пресцентъра на  Съда . Апелативен съд – Пловдив е отменил оправдателната присъда, постановена по отношение на мъж и е върнал делото за ново разглеждане от друг състав на Съда. Срещу подсъдимия е повдигнато обвинение за това, че на 26 септември 2016 г. в  Пещера е запалил 3 жилищни сгради на обща стойност  над 23 100 лв., в резултат на което са настъпили значителни вреди за собствениците им. Началото на съдебното заседание е  в 14.00 часа, съдия-докладчик е Коста Стоянов.", "date": "2019.03.27", "title": "Пазарджик: Окръжният съд ще гледа дело за палеж на жилищни сгради в Пещера"}
{"url": "http://www.focus-news.net/news/2019/03/27/2639461/blagoevgrad-bansko-posreshtna-srebarniya-medalist-ot-svetovnite-letni-igri-speshal-olimpiks-ivan-vezyuv.html", "text": "На летище „София“ Иван Везюв, сребърен медалист от Световните летни игри „Спешъл Олимпикс“ – 2019, бе посрещнат с емоции и радост от своите близки и приятели. Това съобщиха от пресцентъра на  Община Банско . Нашето момче развя знамето на града, щастлив, че е донесъл сребърното отличие за своя роден град. Още с първите думи, Иван благодари на кмета на Общината – Георги Икономов за подкрепата и съдействието, оказано му при подготовката за игрите.", "date": "2019.03.27", "title": "Благоевград: Банско посрещна сребърния медалист от Световните летни игри „Спешъл Олимпикс“ Иван Везюв"}
{"url": "http://www.focus-news.net/news/2019/03/27/2639469/eleonora-serafimova-okrazhen-sad-pazardzhik-prodalzhavashtiyat-sadeben-protses-za-vaorazheniya-grabezh-v-pazardzhik-ot-2015-godina-struva-na-sada-blizo-25-000-leva.html", "text": "Продължаващият съдебен процес срещу четирима подсъдими за въоръжения грабеж в Пазарджик от 2015 година струва на Окръжния съд досега близо 25 000 лева. Това каза за  Радио „Фокус“ – Пазарджик  Елеонора Серафимова, административен председател на Окръжен съд - Пазарджик. Делото още не е приключило, но вече надхвърля дори разходите по делото срещу 14-те подсъдими лица за радикален ислям. „Високите разходи идват най-вече от това, че един от обвинените за тежкото престъпление е аржентинец с испанско гражданство. Това налага плащане на преводачески услуги за всеки от документите, включително протоколи и свидетелски показания от досъдебното производство за да не се нарушават правата му да получава точна и разбираема за него информация. Доста пари са дадени и за експертизи на вещи лица“, уточни Серафимова. Тя допълни, че в тази сума не са включени дадените суми за обезщетения и за водени дела от подсъдимите, които успяха да осъдят държавата, преди тя да е осъдила тях, за лоши условия в ареста. „Фокус“ припомня , че грабежът е извършен на 21 декември 2015 година. Тогава четирима мъже с огнестрелно оръжие атакуват офиса на пазарджишки бизнесмен, раняват него и брат му и успяват да отмъкнат пари, злато и вещи на обща стойност 56 700 лева. За извършители са сочени пловдивчанинът Васил Атанасов, Джемал Аликов от Пещера и аржентинецът Фернандо Кастро. \r\nАлбена ЖИЛЕКОВА", "date": "2019.03.27", "title": "Елеонора Серафимова, Окръжен съд - Пазарджик: Продължаващият съдебен процес за въоръжения грабеж в Пазарджик от 2015 година струва на Съда близо 25 000 лева"}
{"url": "http://www.focus-news.net/news/2019/03/27/2639468/sofiya-avtokradets-e-zadarzhan-pri-spetsaktsiya-tazi-nosht.html", "text": "Полицията е арестувала автокрадец при спецакция в столицата тази нощ. Това съобщиха за  Агенция „Фокус“  от пресцентъра на  МВР .", "date": "2019.03.27", "title": "София: Aвтокрадец e задържан при спецакция тази нощ"}
{"url": "http://www.focus-news.net/news/2019/03/27/2639467/plovdiv-v-grada-shte-se-provede-25-oto-izdanie-na-mezhdunarodnata-izlozhba-priroda-lov-ribolov.html", "text": "От 13.00 часа министърът на земеделието, храните и горите Румен Порожанов ще открие Международната изложба „Природа, лов, риболов“ в Палата 3 на панаирния град, съобщиха за  Радио „Фокус“ - Пловдив  организаторите. 25-ото издание на „Природа, Лов, Риболов“ отново се организира под егидата на Министерството на земеделието, храните и горите. Партньори са Изпълнителната агенция по горите, държавни горски предприятия и Националното ловно-рибарско сдружение „Съюз на ловците и риболовците в България“. \r\nИ тази година международната изложба следва световните тенденции за сближаване на екологията и бизнеса, за съхраняването на природата и разумното използване на нейните богатства. „Природа, Лов, Риболов“ показва широка гама изделия и услуги от различни браншове, свързани с ловния, риболовния и алтернативния туризъм, като и дейността на държавните горски предприятия. Изложителите представят също интересни туристически дестинации и модерни тенденции в зелената икономика. Тази линия развива и провеждащата се паралелно Изложба на общините.", "date": "2019.03.27", "title": "Пловдив: В града ще се проведе 25-ото издание на Международната изложба „Природа, Лов, Риболов“"}
{"url": "http://www.focus-news.net/news/2019/03/27/2639472/api-do-1800-chasa-se-ogranichava-dvizhenieto-v-aktivnata-lenta-pri-km-114-na-avtomagistrala-trakiya-v-rayona-na-selo-tsalapitsa-v-posoka-sofiya-poradi-remontni-deynosti.html", "text": "До 18.00 часа се ограничава движението в активната лента при км 114 на автомагистрала „Тракия“ в района на село Цалапица в посока София поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Движението се осъществява в изпреварващата лента.", "date": "2019.03.27", "title": "АПИ: До 18.00 часа се ограничава движението в активната лента при км 114 на автомагистрала „Тракия“ в района на село Цалапица в посока София поради ремонтни дейности"}
{"url": "http://www.focus-news.net/news/2019/03/27/2639474/pregled-na-osnovnite-temi-vav-varnenskiya-pechat.html", "text": "„Енергото блокира сметките на Тубдиспансера“, е водещото заглавие на вестник  „Черно море“ . Финансовото състояние на Специализираната болница за активно лечение на пневмо-фтизиатрични заболявания във Варна продължава да е катастрофално. Това съобщи доц. д-р Христо Ганчев, управител на лечебното заведение, в предаването „Утро в нашия град“ на тв „Черно море“ с водещ Иван Барбов. В момента банковите ни сметки са блокирани от Енергото заради неплатени задължения, уточни той. Не можем да ограничим ползването на ток в стационара, особено през студените месеци, призна доц. Ганчев. Той каза също, че лечебното заведение дължи пари и за храненето на болните, което е част от лечебния процес. „Наградиха учениците от МГ – Варна, спечелили конкурс на НАСА“, е друг акцент в броя. Председателят на Народното събрание Цвета Караянчева, в присъствието на кмета на Варна Иван Портних и депутати, награди учениците от Математическата гимназия, спечелили най-престижния конкурс на НАСА и Националното космическо общество на САЩ за проектиране на космически колонии. В състезанието тази година участваха 2691 екипа и 12 899 ученици от над 30 страни.  \r\n„С военни почести отбелязахме Деня на Тракия“, пише още изданието. 106-годишнината от превземането на Одринската крепост бе отбелязана с военни почести в Деня на Тракия във Варна. Церемонията се състоя пред Паметникпортала на Осми приморски полк. Участие в нея взе председателят на Народното събрание Цвета Караянчева. Тя прие и почетния караул под съпровода на духовия оркестър на ВМС. В своето слово тя каза, че 26 март е паметен ден, в който скланяме глави пред подвига на българските воини, превзели Одринската крепост. „Варненче спечели Националния конкурс „Детска мелодия на годината”, съобщава вестника. Гласът на варненската ученичка София Иванова, съчетан с беквокала на Янка Рупкина, грабна журито на Националния конкурс „Детска мелодия на годината” и спечели надпреварата. Конкурсът събра в София над 120 деца, селектирани за участие, и представяне на 14-те песни финалисти. Композиторът Димитър Гетов, текстописецът Живко Колев и едно наистина прекрасно изпълнение на талантливата варненска ученичка София Иванова, с беквокалното участие на великата Янка Рупкина, спечелиха първо място с песента „Искам да полетя”. „Бебе пони се роди на Благовещение“, е друго заглавие във всекидневника. На един от най-светлите християнски празници – Благовещение, зоопаркът получи блага вест – роди се дългоочакваното шотландско пони. 16-годишната мама Виолет и малката госпожица са в добро здраве и вече радват посетителите, каза директорът на варненската зоологическа градина Иванка Стоянова. Таткото Хари е на 18 години и също се радва на новото си поколение. При всеки недъждовен ден тревопасните питомци прекарват на открито и могат да бъдат видени от посетителите.", "date": "2019.03.27", "title": "Преглед на основните теми във варненския печат"}
{"url": "http://www.focus-news.net/news/2019/03/27/2639473/sofiya-v-grada-shte-se-provede-brifing-na-patna-politsiya-vav-vrazka-s-ofitsialnoto-otkrivane-na-motosezona.html", "text": "В града ще се проведе брифинг на „Пътна полиция“ във връзка с официалното откриване на мотосезона. Това съобщиха от пресцентъра на  МВР . Брифингът ще се състои на 28 март от 13.30 часа в киносалона на отдел „Пътна полиция“ към СДВР на ул. „Лъчезар Станчев“ 4. Пътни полицаи и представители на столични мотоклубове ще съобщят подробности по повод официалното откриване на мотосезон 2019. Той започва на 30 март и тази година ще премине под надслов „Бъди разумен на пътя, започни от себе си“.", "date": "2019.03.27", "title": "София: В града ще се проведе брифинг на „Пътна полиция“ във връзка с официалното откриване на мотосезона"}
{"url": "http://www.focus-news.net/news/2019/03/27/2639475/kyustendil-v-obshtinskiya-dramatichen-teatar-shte-bade-predstavena-postanovkata-vecherya-s-priyateli.html", "text": "В Международния ден на театъра в Кюстендил ще бъде представена постановката „Вечеря с приятели”. Това съобщи за  Радио „Фокус” – Кюстендил  Чавдар Ненов, директор на Общински драматичен театър – Кюстендил. Представлението е от 19.00 часа в голямата зала на културния институт. Пред публиката в града ще се представят актьорите Асен Блатечки, Мария Сапунджиева и Ненчо Илчев. В пиесата „Вечеря с приятели“, Доналд Маргулис разказва историята на две приятелски семейства, които са изправени пред екзистенциалния въпрос: “Как да продължим живота си, ако ежедневието е надделяло над чувствата?“, а актьорите ще потърсят отговора сред редица комични и драматични ситуации. Режисьор  на постановката е проф. Ивайло Христов, а сценографията е на Марина Янева. \r\nВенцеслав ИЛЧЕВ", "date": "2019.03.27", "title": "Кюстендил: В Общинския драматичен театър ще бъде представена постановката „Вечеря с приятели”"}
{"url": "http://www.focus-news.net/news/2019/03/27/2639471/pleven-vremenno-e-ogranicheno-dvizhenieto-po-pat-iii-306-lukovit-oryahovo-v-uchastaka-cherven-bryag-chomakovtsi-poradi-demontirane-na-stomanen-most-nad-reka-iskar.html", "text": "Нормално се осъществява движението в областта. Това съобщиха за  Радио ,,Фокус\"  от ОПУ - Плевен. Пътните настилки са сухи. Температурите са над нулата. Временно е ограничено движението по път III-306 Луковит – Оряхово в участъка Червен бряг – Чомаковци от км 9+715 до км 19+207 поради демонтиране на стоманен мост над река Искър преди с. Чомаковци. Обходният маршрут е Кнежа – Искър – Долни Дъбник – Телиш – Луковит. За движещите се МПС по път I-3 Бяла - Ботевград от гр. Луковит транзитно през гр. Червен бряг към с. Чомаковци, началото на обхода е кръстовище с път III-306 в гр. Луковит, км 138+767, оттам отбивният маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срокът е до 04 юли 2019 г. \r\nВиолета КРЪСТЕВА", "date": "2019.03.27", "title": "Плевен: Временно е ограничено движението по път III-306 Луковит – Оряхово в участъка Червен бряг – Чомаковци поради демонтиране на стоманен мост над река Искър"}
{"url": "http://www.focus-news.net/news/2019/03/27/2639479/pregled-na-osnovnite-temi-vav-velikotarnovskiya-pechat.html", "text": "„Спасиха 21-годишно момче с инфаркт“ е заглавие от областния всекидневник  „Янтра Днес” . 21-годишно момче с инфаркт спасиха лекарите от Специализираната болница по кардиология във В. Търново. „Това е рекордно ниска възраст, макар че преди години лекувахме 20-годишно момче също с инфаркт“, обясни д-р Йорданка Томова, директор на СБАЛК. Младият пациент е от Полски Тръмбеш като първоначално е приет в Спешна помощ в града, откъдето е пренасочен към В. Търново. След преглед е изпратен към личния си лекар и към невролог, който се усъмнил, че проблемът е кардиологичен. „Нито един гражданин не присъства на отчета на бюджета на В. Търново” е друго заглавие от ежедневника. С близо 94 000 лв. Са намалели просрочените задължения на Община В. Търново през 2018 година спрямо предходната година. Намалели са и просрочените взимания с 52 824 лв. И са в размер на 311 205 лв. Това стана ясно по време на публично обсъждане на отчета за касовото изпълнение на бюджета към 31 декември 2018 г. На срещата, която се проведе в понеделник в късния следобед, не присъства нито един гражданин, въпреки че бе в извънработно време. „Велико Търново е лидер в надпреварата за най-добра туристическа община“ е заглавие от страница три на ежедневника. Бум на детски глисти отчитат от здравната инспекция“ четем още на страници четири. На страница пет е публикуван материал със заглавие „Инжектиране на алкохол във вените е най-новата мода сред младежите“. На спортната страница на вестник „Янтра Днес“ четем „Томбола с безплатни билети за мача на „Етър“ срещу „Локо“ (Пд) за купата“. \r\n„Проектират паркинги за над 500 автомобила в старата столица“  е заглавие от първа страница на другия областен ежедневник  „Борба“ . Община Велико Търново е възложила проектиране на паркинги из целия град, като още тази година ще бъдат направени места за над 500 автомобила, информира специално за „Борба“ зам.-кметът по строителството и селищното устройство проф. Георги Камарашев. До броени дни ще бъде възложено изграждането на първия от тях, който ще се намира в Старото военно училище и ще бъде на разположение на Териториалната дирекция на НАП, обслужваща 7 области, Университета, Административния съд, областна управа и останалите институции в района. „Съдът развали сделка от затвора на Петко Стрелеца, продал имотите си за… 6000 лв. на роднина пожарникар“ е друга тема от ежедневника. Съдът в Горна Оряховица обяви за недействителна покупко-продажба на няколко имота на осъдения до живот Петко Стрелеца от Лясковец. Делото е било заведено от Ваня Рибчева, Милена Шаркова и Теодора Шаркова – майка, съпруга и дъщеря на убития командос Емил Шарков, по време на кървавата баня в Лясковец на 14 март 2014 г. Тримата искат да се обяви за нищожна сделката с имоти на Петко Петков – Стрелеца, продадени за 6000 лева на пожарникаря Пламен Профиров. Майката на убиеца баба Стефанка е леля на служителя от МВР. Делото по закона за задълженията и договорите е заведено срещу Петко Петков и Пламен Профиров. „Великотърновци нехаят как се харчат парите им“, „Предлагат нови апартаменти в областния град по 380-430 евро за квадрат“, „Сложиха асфалт на прекия път към пет големи села и община Елена“ са други заглавия от страниците на всекидневника. „Етър ВТ“ пуска билетите за мачовете с „Локо“ (Пловдив) и „Ботев“ (Враца) в мрежата на Eventim.bg“, „Бивш капитан на „виолетовите“ продава екипа си на благотворителен търг“, „Велико Търново посрещна над петстотин ориентировъчни през уикенда“ са заглавията от спортната страница на изданието.", "date": "2019.03.27", "title": "Преглед на основните теми във великотърновския печат"}
{"url": "http://www.focus-news.net/news/2019/03/27/2639476/pleven-44-godishen-mazh-bez-knizhka-e-udaril-politseyski-avtomobil-na-krastovishteto-na-ul-aleksandar-stamboliyski-i-ul-gen-vladimir-vazov.html", "text": "44-годишен мъж без книжка е ударил полицейски автомобил на кръстовището на ул. „Александър Стамболийски“ и ул. „Ген. Владимир Вазов“, съобщават от  ОД МВР - Плевен . Инцидентът е станал на 26 март на кръстовището на ул. „Александър Стамболийски“ и ул. „Ген. Владимир Вазов“. 44-годишен водач на „Опел Вектра\" при маневра на заден ход е ударил лек автомобил „Ситроен Ксара Пикасо\" собственост на ОДМВР - Плевен. Вследствие на произшествието са нанесени материални щети по двата автомобила. Алкотестът на полицейския служител, управлявал  „Ситроен“-а е отрицателен. При проверка е изяснено, че 44-годишният е неправоспособен. Той е отказал проба за алкохол и му е издаден талон за медицинско изследване. Съставен му е акт по Закона за движение по пътищата.", "date": "2019.03.27", "title": "Плевен: 44-годишен мъж без книжка е ударил полицейски автомобил на кръстовището на ул. „Александър Стамболийски“ и ул. „Ген. Владимир Вазов“"}
{"url": "http://www.focus-news.net/news/2019/03/27/2639455/evrodeputatat-angel-dzhambazki-za-paket-mobilnost-petar-kurumbashev-izbarzva-tova-mozhe-da-ima-po-losh-efekt-ot-provala-na-trimata-tenori-koito-ne-doydoha-na-rabota-i-provaliha-edin-ot-nay-serioznite-ni-shansove.html", "text": "Петър Курумбашев избързва, а това може да има по-лош ефект от провала на тримата тенори, които не дойдоха на работа и провалиха един от най-сериозните ни шансове. Това каза за сутрешния блок  „Добро утро, България“  на  Радио „Фокус“  евродепутатът Ангел Джамбазки по повод информацията, че председателят на ЕП Антонио Таяни е изтеглил пакета „Мобилност“ и гласуване няма да има. „За пореден път правим наивни, глупави, политически грешки. Как да го кажа, може би го отдавам на изборното време, хората искат да си виждат имената. Аз имам информация, че предстоят гласувания и правим всичко възможно с колегите да свършим тази работа разумно и без спънки. Сега като започнем да тръбим навсякъде, че сме победили и че сме махнали пакета, нашите противници ще натиснат Таяни, остават 2 часа до гласуването. Сега ще се мобилизират, а те са по-добре организирани от нас, повече тежат. Германия и Франция тежат повече от България и Полша. И в момента ще им дадем повод и за пореден път правим наивни, детински, глупави политически грешки. По този начин разказана историята може да провали всичко, а това е една от последните ни възможности“, коментира Джамбазки. „Призовавам от вашия ефир всички колеги да си мерят приказките, особено този единият, който е най-гласен, защото вчера водихме този разговор свързан с приказките преди да е станало нещо факт. Чакаме шофьорите да дойдат. Аз преди малко и на тях им се скарах, това е точната дума, защото и те избързват да започват с хорцата и дудуците, и вувузелите. И накрая ще получим един дудук“, каза още евродепутатът. Според Джамбазки евентуално изтегляне на пакета „Мобилност“ не означава, че битката е спечелена. \r\nЙоланда ПЕЛОВА", "date": "2019.03.27", "title": "Евродепутатът Ангел Джамбазки за пакет „Мобилност“: Петър Курумбашев избързва - това може да има по-лош ефект от провала на „тримата тенори“, които не дойдоха на работа и провалиха един от най-сериозните ни шансове"}
{"url": "http://www.focus-news.net/news/2019/03/27/2639481/ministerstvoto-na-kulturata-organizira-shiroka-obshtestvena-diskusiya-za-izrabotvaneto-na-okonchatelen-proekt-na-strategiya-za-razvitie-na-kulturata-2019-2029-g.html", "text": "Министерството на културата организира широка обществена дискусия за изработването на окончателен проект на Стратегия за развитие на културата 2019 - 2029 г. Това съобщиха от пресцентъра на  Министерството . Обсъждането ще протече в няколко срещи, посветени на различните секторни политики. Първото от поредицата събития ще се проведе на 17 април 2019 г. в Зала 3 на НДК.   \r\nПодробности за срещите, както и за регламента за участие, ще бъдат публикувани в следващите дни.", "date": "2019.03.27", "title": "Министерството на културата организира широка обществена дискусия за изработването на окончателен проект на Стратегия за развитие на културата 2019 - 2029 г."}
{"url": "http://www.focus-news.net/news/2019/03/27/2639462/s-kvorum-ot-123-narodni-predstaviteli-zapochna-plenarnoto-zasedanie.html", "text": "С кворум от 123 народни представители започна пленарното заседание, предаде репортер на  Агенция „Фокус“ . Необходимите за кворума са 121 депутати. По програма депутатите трябва да започнат работа с промените в Закона за банковата несъстоятелност. По-късно през деня трябва да се занимаят и с промените в Изборното законодателство на второ четене, с които се връща стария праг на преференциите от 7 % за парламентарни и местни избори и 5 % за европейските.  \r\nДеница КИТАНОВА", "date": "2019.03.27", "title": "С кворум от 123 народни представители започна пленарното заседание"}
{"url": "http://www.focus-news.net/news/2019/03/27/2639483/burgas-3-godishno-dete-e-blasnato-ot-lek-avtomobil-v-kvartal-kraymorie.html", "text": "Бургас: 3-годишно дете е блъснато от лек автомобил в квартал „Крайморие“. Това съобщиха от  ОДМВР – Бургас . Инцидентът е станал на 26 март т.г. около 10.28 часа на ул. „Христо Арнаудов“ 17 в бургаския квартал „Крайморие“. Лек автомобил с бургаска регистрация, управляван от 78-годишен мъж от Бургас, поради движение с несъобразена скорост блъска внезапно изскочилото на пътното платно дете на 3 години. То е прегледано и настанено за лечение в УМБАЛ – Бургас с контузия на главата и комоцио, без опасност за живота.", "date": "2019.03.27", "title": "Бургас: 3-годишно дете е блъснато от лек автомобил в квартал „Крайморие“"}
{"url": "http://www.focus-news.net/news/2019/03/27/2639482/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)   към  Българския червен кръст . Температурите варират от минус 3-4 до 0 градуса. В по-високите части и върховете има преминаваща мъгла. През нощта на места е имало слаб снеговалеж.  \r\nПистите в курортите са обработени и лифтовите съоръжения работят навсякъде съобразно метеорологичните условия. Инциденти през изминалото денонощие няма. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.03.27", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/27/2639470/krasimir-parvanov-ne-moga-da-si-pozvolya-nyakoy-da-hvarlya-petno-varhu-men-ministerstvoto-na-energetikata-i-pravitelstvoto-che-sam-izpolzval-oblagi-za-pokupka-na-zhilishte.html", "text": "От 1989 г. се занимавам с електроенергетика. Един ден нямам трудов стаж в друга сфера. Не мога да си позволя, след почти 30-годишен трудов стаж, някой да хвърля петно върху мен, Министерството на енергетиката и правителството, че съм използвал някакви облаги за покупка на жилище. Затова стичам, че този жест, който го направих е абсолютно честен и правилен. Това каза Красимир Първанов, който подаде оставка като зам.-министър на енергетиката заради информация, че е закупил жилище на преференциални цени, в предаването „Здравей България“ по  Нова телевизия . „Зам.-министърът на енергетиката и една строителна фирма нямат допирни точки, в които той можем да окаже някакво съдействие. Аз отговарях за природни ресурси и енергийна сигурност. Обяснете си къде е връзката между природни ресурси и енергийна сигурност в енергетиката и битово строителство?“, попита той, като допълни, „Как един зам.-министър би помогнал на един строител? – отговорът е никак“. Той обясни, че нотариалният ми акт на жилището от „Артекс“ е от септември месец 2018 г. Дори не съм предполагал, че мога да направя някакво нарушение това, в личен мой акт, да направя една такава сдeлка“, отбеляза Първанов. Попитан дали знае за още някой, който да се е сдобил с жилище от фирмата, бившият зам.-министър отговори: „До ден днешен, освен от предаванията, които гледам в последните дни, аз не знам кой е купувал в тази сграда, не си познавам комшиите“. \r\nНа въпрос, с кого е договорил цената за апартамента, той отговори: „Тази цена се уговаря в офиса, има отдел, който показва разположението. Виждал съм се с господин Мирянов, защото го познавам от 2009 г., при първата покупка“. „Смело заявявам, че ние доста спорихме около това как е ситуирано жилището, къде е ситуирано, отдолу минава тръбопровод, от дясната страна от юг има новострояща се сграда, почти нищо не се вижда. Всичко това са аргументи, и аз като купувач ги изложих в тази среща“, изтъкна Красимир Първанов. Попитан, дали има чувството, че попада в група „привилегировани клиенти“, той отговори: „Категорично не съм съгласен с вас. Първият път и вторият път въобще не съм знаел, че съществуват и се оформят такива групи, на които им се дават така наречените преференции,“ поясни той.", "date": "2019.03.27", "title": "Красимир Първанов: Не мога да си позволя някой да хвърля петно върху мен, Министерството на енергетиката и правителството, че съм използвал облаги за покупка на жилище"}
{"url": "http://www.focus-news.net/news/2019/03/27/2639484/sofiya-89-dushi-sa-nastaneni-v-krizisniya-tsentar-za-bezdomni-hora-prez-izminaloto-denonoshtie.html", "text": "89 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите ѝ нощта в Кризисния център е минала спокойно, без инциденти и извънредни ситуации. \r\nИрина ИВАНОВА", "date": "2019.03.27", "title": "София: 89 души са настанени в Кризисния център за бездомни хора през изминалото денонощие"}
{"url": "http://www.focus-news.net/news/2019/03/27/2639485/parlamentat-prie-na-parvo-chetene-promeni-v-zakona-za-bankovata-nesastoyatelnost-svarzani-s-vavezhdane-na-nov-klas-kreditori.html", "text": "Парламентът прие на първо четене промени в Закона за банковата несъстоятелност, свързани с въвеждане на нов клас кредитори, предаде репортер на  Агенция „Фокус“ . На вниманието на депутатите бяха поставени два законопроекта за промени в Закона за банковата несъстоятленост- на Министерски съвет и общ на ГЕРБ, НФСБ и ДПС. Предложенията на управляващите предвиждат транспониране на европейска директива и въвеждане на нов клас кредитори – притежатели на непривилигирован необезпечен първостепенен дълг, който следва да има по-висок ред от притежателите на инструменти на собствения капитал и подчинен дълг и по-нисък ред спрямо притежателите на други инструменти. Предложенията се обуславят от факта, че действащият закон не отразява спецификата на финансовите инструменти с различни нива на подчиненост. Целта на направените предложения е да се гарантира правна сигурност за банките и инвестиционните посредници и за инвеститорите. С общия законопроект се предлага служебно вписване на кредиторите в списъка на приетите от синдика вземания. Според вносителите това ще гарантира правата им. Част от измененията са свързани и с ограничаването на разходите от масата на несъстоятелността. В този законопроект се внася яснота като се уточнява изрично кои са страните в съдебните производства, от които предварително не се събира държавна такса. В производствата по обжалване няма да се събира такса, ако кредиторът е придобил вземането и задължението си преди датата на решение за откриване на производство по несъстоятелност, но към момента на придобиване на вземането или задължението е знаел, че е настъпила неплатежоспособност или че е поискано откриване на производство по несъстоятелност. \r\nДеница КИТАНОВА", "date": "2019.03.27", "title": "Парламентът прие на първо четене промени в Закона за банковата несъстоятелност, свързани с въвеждане на нов клас кредитори"}
{"url": "http://www.focus-news.net/news/2019/03/27/2639487/deputatite-urediha-v-koi-sluchai-magistratite-mogat-da-uchastvat-v-upravlenieto-na-evropeyski-proekti.html", "text": "Парламентът прие промени в Закона за управление на средствата от европейските структурни и инвестиционни фондове на второ четене, предаде репортер на  Агенция „Фокус“ . Законопроектът е внесен от ПГ на ГЕРБ. Съгласно предлагания текст съдии прокурори, следователи и съдебни служители може да участват в дейности по изпълнение или управление на европейски проекти с бенефициент или партньор Висшия съдебен съвет, с които се финансират мерки, свързани с изпълнението на Актуализираната стратегия за провеждане на реформата в съдебната система и Стратегията за въвеждане на електронно управление и електронно правосъдие, при спазване на правилата за избягване на двойно финансиране и за допустимост на разходите. \r\nДеница КИТАНОВА", "date": "2019.03.27", "title": "Депутатите уредиха в кои случаи магистратите могат да участват в управлението на европейски проекти"}
{"url": "http://www.focus-news.net/news/2019/03/27/2639486/redzhep-taiyp-erdogan-sled-izborite-tryabva-da-si-varnem-sveta-sofiya-shte-ya-prevarnem-v-dzhamiya.html", "text": "Президентът на Турция Реджеп Таийп Ердгоан късно във вторник отново заяви, че катедралата „Света София“ в Истанбул, която в момента е музей, трябва да бъде превърната в Джамия, предава  електронното издание на вестник Kathimerini . \r\nВ изказване на митинг в черноморския град Трабзон преди местните избори в Турция на 31 март, турският лидер заяви: „След изборите, ние трябва да си върнем „Света София“. Какво означава това? Трябва да премахнем статута на музей на „Света София“ и да я превърнем в джамия“. \r\nЕрдоган каза същото и по време на телевизионно интервю в неделя, което предизвика остра реакция от Атина, отбелязва изданието. \r\n„Света София“ е построена през VI век от византийския император Юстиниан като седалище на Константинополската патриаршия. След османското завоевание на града през 1453 година тя е превърната в джамия. През 1923 година, когато е създадена модерната светска Турция, „Света София“ става музей. \r\nПревод и редакция:", "date": "2019.03.27", "title": "Реджеп Таийп Ердоган: След изборите трябва да си върнем „Света София“, ще я превърнем в джамия"}
{"url": "http://www.focus-news.net/news/2019/03/27/2639490/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.03.27", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/03/27/2639489/tass-zasedanieto-na-rusko-turskata-grupa-za-strategichesko-planirane-shte-se-sastoi-na-29-mart.html", "text": "Седмото заседание на руско-турската Съвместна група за стратегическо планиране ще се състои на 29 март в Анталия, се казва в разпространено в сряда заявление на Министерството на външните работи на Турция, предава  ТАСС . \r\n„Седмото заседание на Съвместната група за стратегическо планиране, която действа в рамките на Съвета за сътрудничество на високо равнище, ще се състои на 29 март в Анталия. В хода на заседанието, което ще бъде председателствано от министрите на външните работи на двете държави, страните ще проведат всеобхватен обмен на мнения по въпросите на двустранните отношения, включително относно регионалните и международните събития. След края на преговорите ще бъде подписан „План за консултации между министерствата на външните работи на Турската Република и Русия за 2019-2020 гг.“ – се отбелязва в комюникето. \r\nПървоначално бе планирано седмото заседание на тази група да се състои на 12 март, след което то бе отложено за 18 март. \r\nВ понеделник турският външен министър Мевлют Чавушоглу съобщи, че на 28 март ще проведе преговори с руския си колега Сергей Лавров в Анталия. \r\nПревод и редакция:", "date": "2019.03.27", "title": "ТАСС: Заседанието на руско-турската група за стратегическо планиране ще се състои на 29 март"}
{"url": "http://www.focus-news.net/news/2019/03/27/2639492/mvr-15-dushi-sa-postradali-pri-katastrofi-v-stranata-prez-izminaloto-denonoshtie.html", "text": "15 души са пострадали при 13 катастрофи в страната през изминалото денонощие. Това съобщиха от пресцентъра на  МВР . Загинали при пътни инциденти няма. В София са регистрирани 34 леки пътнотранспортни произшествия, без пострадали.", "date": "2019.03.27", "title": "МВР: 15 души са пострадали при катастрофи в страната през изминалото денонощие"}
{"url": "http://www.focus-news.net/news/2019/03/27/2639494/blagoevgrad-obshtina-gotse-delchev-zapochva-obuchitelen-kurs-za-roditeli-na-malki-detsa-rabotilnitsi-za-roditeli-po-programata-da-porasnem-zaedno.html", "text": "С настъпването на пролетта в град Гоце Делчев отново ще стартира обучителен курс за родители на малки деца „Работилници за родители” по програмата на Уницеф „Да пораснем заедно”. Това съобщиха от пресцентъра на  Община Гоце Делчев . С него родителите от Гоце Делчев и общината отново ще имат шанс да подобрят своите родителски умения, да се запознаят със съвременни подходи и научни открития в сферата на ранното детство, да обменят опит и да споделят трудности и радостни моменти едни с други, да получат подкрепа и съвети. \r\nДо момента отзивите за работилниците са изцяло положителни. Над 150 родители от община Гоце Делчев са се включили в тези работилници от 2011 година насам и всички споделят, че от работилниците има голяма полза. Сред тях най-голяма е групата на майките, но също така има татковци и дори съвременно мислещи баби. \r\nОчаква се първата среща с новите участници да се проведе на 6 април 2019 г. от 13.00 часа в залата на Община Гоце Делчев. Всяка от 14-те работилници продължава около 100 мин., провежда се веднъж седмично и включва интересни презентации, филми, дискусии и игри. Участието в работилниците е напълно безплатно и доброволно. Курсът се организира с подкрепата на Уницеф, община Гоце Делчев и Читалище „Просвета – 1865“. \r\nМестата са ограничени до запълване на групата.", "date": "2019.03.27", "title": "Благоевград: Община Гоце Делчев започва обучителен курс за родители на малки деца „Работилници за родители” по програмата „Да пораснем заедно”"}
{"url": "http://www.focus-news.net/news/2019/03/27/2639493/dobrich-predstoi-da-bade-realiziran-proekt-na-stoynost-30-000-shveytsarski-franka-v-tsentara-za-zashtita-na-prirodata-i-zhivotnite.html", "text": "Предстои да бъде реализиран проект на стойност 30 000 швейцарски франка в Центъра за защита на природата и животните. Това съобщи в предаването „Добро утро България“ на  Радио „Фокус”  Християн Христов, директор на Общинското предприятие „Център за защита на природата и животните“ (ОП ЦЗПЖ) в Добрич. Според Християн Христов партньорските взаимоотношения с „Про Зоо Добрич“, Шафхаузен, са възстановени и продължават. „Те доста добре са настроени към нас, но до голяма степен са обезверени на този етап. Техният президент е доста възрастен. Има здравословни проблеми и не смята да има приемственост по-нататък, а вече няма капацитет да поддържа сдружението до колкото разбирам“, посочи директорът на Общинското предприятие. Той добави, че изхранването на мечката Берна е подсигурено. Помощта идва от швейцарския град Берн, от където преди няколко години пристигна мечката Берна, чието име е свързано с нейното родно място. \"Проектът е разработен от ръководството на Общинското предприятие, одобрен и следваща стъпка е да се направи самото дарение\", допълни Християн Христов.  \r\nНадеждите са до края на тази година проектът да бъде изпълнен. През 2007 г. българо-швейцарското партньорство, създало Центъра за защита на природата и животните в Добрич, чества десетгодишен юбилей. В изграждането на Центъра за защита на природата и животните в Добрич са вложени 800 000 лв. Помощта от швейцарските партньори е над 300 000 швейцарски франка. Освен това те осигуряват и някои от най-ценните животни за зоопарка. Дарение от Швейцария са двойката Коне на Пржевалски, лама, двойка малки камили алпака, два пауна и зубри или европейски бизони. От 2008 г. ново дарение от швейцарските партньори от \"Про Зоо Добрич\", Шафхаузен, е увеличило видовото разнообразие на животните в зоопарка с миещи мечки (еноти). Центърът за защита на природата и животните в град Добрич е първата лицензирана зоологическа градина в България. Уникален е както за България, така и за Източна Европа. Създаден по българо-швейцарски проект, зоопаркът е с обща площ 160 декара, с богата 40-годишна дървесна и храстова растителност, с удобни транспортни и пешеходни връзки. \r\nЖулиета НИКОЛОВА", "date": "2019.03.27", "title": "Добрич: Предстои да бъде реализиран проект на стойност 30 000 швейцарски франка в Центъра за защита на природата и животните"}
{"url": "http://www.focus-news.net/news/2019/03/27/2639477/evrodeputatat-andrey-novakov-ochakvame-potvarzhdenie-v-plenarna-zala-che-tochkata-za-paket-mobilnost-e-izteglena-ot-dnevniya-red-na-evropeyskiya-parlament.html", "text": "Очакваме потвърждение тази сутрин в пленарна зала, че точката за пакет „Мобилност“ е изтеглена от дневния ред на Европейския парламент. Това каза за  Агенция „Фокус“  евродепутатът от ГЕРБ/ЕНП Андрей Новаков във връзка с пакет „Мобилност“. \r\n„Късно снощи научихме, че има решение на председателя на ЕП Антонио Таяни да изтегли точката за пакет „Мобилност“ от дневния ред. Едно от нещата, които знам със сигурност, е, че до последния срок не успяха да преведат всички поправки, които внесохме - повече от 1600. Предполагам, че това също е оказало влияние. Към този момент очакваме потвърждение тази сутрин в пленарна зала, че точката е изтеглена от дневния ред и най-после сме решили този проблем“, заяви Новаков. „Тук искам да подчертая ролята на транспортното министерство, отличната координация, която имахме с министъра, личният ангажимент, който премиерът имаше този проблем да бъде решен“, добави той. \r\nПо думите му отпадането на пакета от дневния ред за гласуване на ЕП до голяма степен означава, че той няма да бъде приет от този състав на парламента. „Граничи с научната фантастика да бъде свикано ново заседание на транспортната комисия, там да бъде одобрено нещо, то да се изпрати до пленарна зала и там да се гласува. Наистина много малък шанс има това нещо да се случи“, заяви той. По думите му все пак докато не изтече последния ден на този парламент, нищо не е приключило, но ако днес председателят Таяни потвърди решението, това би било много положително развитие. \r\nНоваков заяви, че ще бъде заедно с българските превозвачи, които заминаха за Страсбург, за да изразят позицията си срещу пакета.", "date": "2019.03.27", "title": "Евродепутатът Андрей Новаков: Очакваме потвърждение в пленарна зала, че точката за пакет „Мобилност“ е изтеглена от дневния ред на Европейския парламент"}
{"url": "http://www.focus-news.net/news/2019/03/27/2639478/ep-brekzit-i-sreshtata-na-varha-na-es-shte-badat-obsadeni-sas-saveta-i-komisiyata-v-sryada-ot-1000-ch-balgarsko-vreme.html", "text": "Парламентът ще обсъди резултатите от срещата на върха на ЕС на 21-22 март, включително Брекзит, с председателя на Европейския съвет Доналд Туск и председателя на Комисията Жан-Клод Юнкер в сряда сутринта, съобщава  пресслужбата на Европейския парламент . \r\nОсвен Брекзит, пролетната среща на върха беше съсредоточена върху икономическия растеж, климатичните промени, отношенията на ЕС с Китай, както и борбата с дезинформацията.  \r\nМожете да следите дебата от 10.00 ч. чрез EP live и EbS+.", "date": "2019.03.27", "title": "ЕП: Брекзит и срещата на върха на ЕС ще бъдат обсъдени със Съвета и Комисията в сряда от 10.00 ч. българско време."}
{"url": "http://www.focus-news.net/news/2019/03/27/2639496/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-mart.html", "text": "„Софийска вода” временно ще прекъсне водоснабдяването в някои части на столицата на 28 март. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Хайдушка гора“ в жк. „Белите брези“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Хайдушка гора“ от ул. „Кюстендил“ до ул. „Дойран“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка гора“ ъгъла с ул. „Кюстендил“. \r\nВъв връзка с изпълнение на строително-монтажни работи на ул. „Елемаг“ в жк. „Изгрев“ се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Елемаг“ от ул. „Незабравка“ до ул. „Жетварка“, ул. „Самоков“ №78 и №80. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елемаг“ ъгъла с ул. „Русаля“. \r\nВъв връзка с изграждане на сградно водопроводно отклонение на ул. „Чумерна“ в Центъра, район „Оборище“, се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Росица“ от бул. „Васил Левски“ до ул. „Дунав“; ул. „Чумерна“ от ул. „Искър“ до ул. „Росица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Росица“ №21. \r\nВъв връзка с изпълнение на строително-монтажни работи на ул. „Ветрен“ в жк. „Люлин 9“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Сливница“ от ул. „Бръшлянска низина“ до ул. „Беравица“ южно платно, ул. „Ветрен“, ул. „Беравица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Беравица“. \r\nВъв връзка с подмяна на пожарен хидрант на ул. „Младен Павлов“ в жк. „Яворов“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: бул. „Цариградсо шосе“ от ул. „Георги Марков“ до ул. „Николай Ракитин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградсо шосе“ №47. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.03.27", "title": "„Софийска вода” временно ще прекъсне водоснабдяването в някои части на столицата на 28 март"}
{"url": "http://www.focus-news.net/news/2019/03/27/2639498/kyustendil-postanovkata-pochti-kato-choveshki-glas-shte-bade-predstavena-v-teatara-v-dupnitsa.html", "text": "Постановката „Почти като човешки глас” ще бъде представена в театъра в Дупница. Това съобщиха за  Радио „Фокус” – Кюстендил  от Общински драматичен театър „Невена Коканова” – Дупница. Представлението, което е дело на дупнишките актьори, ще се играе пред публика от 19.00 часа в залата на културния институт, а по повод Международния ден на театъра цената на билетите е намалена с 60%. Режисьори на постановката са Светослав Пеев и Валентин Балабанов. Музиката е на Юри Ступел. Участват Георги Бояджиев, Петко Каменов, новото попълнение в трупата- Анастасия Левордашка, Ивайло Калоянчев и Виктория Янева. \r\nВенцеслав ИЛЧЕВ", "date": "2019.03.27", "title": "Кюстендил: Постановката „Почти като човешки глас” ще бъде представена в театъра в Дупница"}
{"url": "http://www.focus-news.net/news/2019/03/27/2639497/smolyan-v-grada-shte-se-provede-praznik-na-teatara-s-uchastieto-na-uchenicheski-teatralni-trupi-ot-smolyan-zlatograd-i-smilyan.html", "text": "По повод Международния ден на театъра – 27 март Регионалното управление на образованието в Смолян, организира Празник на театъра. Това съобщиха от  РУО – Смолян . В него участие ще вземат ученически театрални трупи от Смолян, Златоград и Смилян. Мероприятието ще се проведе от 14.00 до 17.00 часа, в Зала 1 на РДТ „Николай Хайтов“ и са под егидата на кмета на Община Смолян Николай Мелемов. \r\nУчастници в Родопски настъргалки, обичаи и традиции са Александър Шкодров  – 2 клас в ОУ „Св. св. Кирил и Методий“ - с. Смилян, „Как се става главен даскал“. Валентина Соколова – 6 клас в ОУ „Св. св. Кирил и Методий“ - с. Смилян, „Муда на чаркалок в София“, „Попрелка“ – ПГИ „Карл Маркс“ – Смолян. Театрални етюди на български, испански, немски и английски език ще представят възпитаници на ЕГ „Иван Вазов“ - Смолян - „Санта Пас“, черна комедия на мексиканската авторка Таня Руис, ЕГ „Иван Вазов“ гр. Смолян – „Утопия“, авторска постановка, „Истината и лъжата“ – ОУ „Васил Левски“ – Златоград, „Класиката е модерна“ – ЕГ „Иван Вазов“ – Смолян, „Търся теб“ – ППМГ „Васил Левски“-  Смолян и  „Доброто и злото“ на СУ „Антим І“  –  Златоград,  рецитал за пътя на младото поколение. \r\nСлед представянето на училищните постановки и по случай Международен ден на театъра от 19.00 часа в зала 2 ще се състои премиерата на спектакъла „Театър, любов моя “. \r\nДатата 27 март е избрана през 1961 г. на IХ конгрес на Международния театрален институт към ЮНЕСКО и е свързана с откриването на сезона на Театъра на нациите в Париж през 1962 г. Автор на първото послание за Деня на театъра през същата година  е големият френски творец Жан Кокто – поет, писател, дизайнер, художник, скулптор, сценарист, актьор и режисьор. Оттогава всяка година на Международния ден на театъра световноизвестна личност поднася на всички почитатели на изкуството размислите си за театъра и живота на сцената и извън нея. Посланието се чете преди представленията в стотици театрални зали по света и се разпространява чрез средствата за масова информация.", "date": "2019.03.27", "title": "Смолян: В града ще се проведе Празник на театъра с участието на ученически театрални трупи от Смолян, Златоград и Смилян"}
{"url": "http://www.focus-news.net/news/2019/03/27/2639499/reuters-tramp-poiska-ot-nasa-amerikantsi-na-lunata-do-5-godini.html", "text": "Американският президент Доналд Тръмп е дал нареждане на НАСА „с всички необходими средства“ да изпрати хора на Луната в близките пет години, заяви вицепрезидентът на САЩ Майк Пенс на заседание на националния космически съвет на САЩ в Хънствил, Алабама, предава  Reuters . \r\nСтремежът да се стигне до Луната отразява желанието на президента Доналд Тръмп да подкрепи една смела нова национална цел, тъй като той кандидатства за преизбиране, като същевременно се стреми да се противопостави на потенциалните  космически оръжия на Русия и Китай, отбелязва британската агенция. \r\n„Ройтерс“ припомня, че преди това целта на НАСА е била да изпрати астронавти на лунната повърхност до 2028 година, след като първо изпрати станция „Портал“ в орбитата около Луната до 2024 година. \r\nКакто се твърди, САЩ, чрез Програмата Аполо, предшественикът на НАСА в усилията да се изпратят хора на естествения спътник на Земята, изпрати шест мисии с хора на Луната между 1969 и 1972 година. \r\nДосега само две други държави са извършили „меки“ кацания на спътника - бившия Съветски съюз и Китай - но те са били с безпилотни апарати. \r\n„Време е за следващия голям скок“, заяви Пенс. „Следващият голям скок е да върнем американски астронавти на луната в рамките на следващите пет години с всички необходими средства и да установим постоянно присъствие на луната, чрез което да подготвим американските астронавти за Марс“. \r\nАдминистраторът на НАСА Джим Брайдънстайн отговори чрез публикация в „Туитър“: „Предизвикателството е прието. Сега да се захванем за работа“. \r\nПревод и редакция:", "date": "2019.03.27", "title": "Reuters: Тръмп поиска от НАСА американци на Луната до 5 години"}
{"url": "http://www.focus-news.net/news/2019/03/27/2639501/dobrich-mitropolit-yoan-shte-vodi-tseremoniyata-po-parva-kopka-na-noviya-pravoslaven-hram-sv-luka-krimski-v-kvartal-dobrotitsa.html", "text": "Негово Високопреосвещенство Варненският и Великопреславски митрополит Йоан ще води церемонията по първа копка на новия православен храм „Св. Лука Кримски“ в квартал „Добротица“. Това съобщиха от пресцентъра на  Община Добрич . Тя ще се състои на 29 март от 13.30 часа на терена, на който ще се изгради храма. В събитието ще вземат участие кметът на Добрич Йордан Йорданов, общинска администрация, цялото духовенство на добричката духовна околия и граждани. Храмът в най-младия квартал на Добрич ще се изгради благодарение на безвъзмездно отстъпения терен от Общината и със спомоществователството на дарители. Проектът на храма е дарение от Арх. Петър Николов и инж. Пенчо Керванов. Сградата ще е висока 16 метра, което определя храма като най-високият в Добрич. Организирана е кампания по набиране на средства и до момента са събрани над 25 000 лв. Пред високото тяло в центъра на града могат да се правят дарения и да се закупят билети за предстоящия благотворителен концерт на 12 април в Спортна зала ‚Добротица“. В грандиозния концерт ще участват звездите, родени в Добрич – Миро, Преслава, Ваня Вълкова, Ивелина Колева, ПФА „Добруджа“ и деца от училище „Св. Климент Охридски“.  \r\nОбщина Добрич кани гражданите да вземат молитвено участие на първата копка и да станат съпричастни с изграждането на новата светиня в Добрич.", "date": "2019.03.27", "title": "Добрич: Митрополит Йоан ще води церемонията по първа копка на новия православен храм „Св. Лука Кримски“ в квартал „Добротица“"}
{"url": "http://www.focus-news.net/news/2019/03/27/2639504/adv-mihail-ekimdzhiev-masov-sport-v-balgarskiya-parlament-e-lobistki-tekstove-da-se-priemat-na-tamno.html", "text": "Масов спорт в българския парламент е лобистки текстове да се приемат на тъмно, без да се представят преди това за обществено обсъждане. Това каза за сутрешния блок „Добро утро, България“  на  Радио „Фокус“  адвокат Михаил Екимджиев на въпрос има ли лобизъм в „Апартаментгейт“. „Ние сме в една премиерска държава, не бих нарекъл република, защото републиката е нещо по-сложно, това е вот на народа. Премиерска държава, в която по почти средновековен начин, решенията се вземат от един човек, от владетел, сходен с абсолютния монарх. Очевидно има корупционна схема. Дали тя ще се окаже точно лобизъм или конфликт на интереси, бъдещето ще покаже. Но има безспорни нередности при купуването на тези апартаменти на значително по-ниски цени. Това означава, че или цените в нотариалните актове не са верни, което означава измама, на фиска на данъчната система, или пък, ако са верни – се поставя въпросът защо точно тези хора са платили толкова малко“, обясни адвокат Михаил Екимджиев. Той допълни, че политиците се възприемат като самодостатъчни. Те забравят, че властта в една демократична държава е власт от народа, на народа и за народа. „Апартаментгейт“ поставя основателни съмнения за злоупотреба с власт, за търговия с влияние или за някакъв нечистоплътен лобизъм, въпреки че според Екимджиев, самото понятие лобизъм, ако е регламентирано, то в него няма нищо лошо.  \r\nЙоланда ПЕЛОВА", "date": "2019.03.27", "title": "Адв. Михаил Екимджиев: Масов спорт в българския парламент е лобистки текстове да се приемат на тъмно"}
{"url": "http://www.focus-news.net/news/2019/03/27/2639488/blagoevgrad-ochakva-se-bade-vneseno-iskane-za-postoyanen-arest-na-rozalina-kyoseva-zadarzhana-sled-spetsializirana-aktsiya-v-grada.html", "text": "Очаква се днес да бъде внесено искане за определяне на постоянна мярка за неотклонение „Задържане под стража“ по отношение на Розалина Кьосева, задържана след специализирана акция в Благоевград, предаде репортер на  Радио „Фокус“ – Пирин . Разследващият полицай в 1-во Районно управление – Благоевград бе арестувана в понеделник, след като в Областна дирекция на МВР – Благоевград Розалина Кьосева бе извършена акция от екипи на Дирекция „Вътрешна сигурност“ и Прокуратурата. Срещу полицай Кьосева са повдигнати обвинения за 4 престъпления. Първото от тях е срещу правосъдието, следващото е документално престъпление, извършено в условията на продължавана престъпна дейност. Има доказателства и за престъпление по служба, което се състои най-общо в споделяне на информация, която представлява служебна тайна с лица, които не би следвало да имат такава информация. Розалина Кьосева е извършила и престъпление по лично укривателство, свързано с лице, за което има издадена Европейска заповед за арест заради влязла 6-годишна присъда в Гърция. Към момента гражданинът излежава присъда в затвора в Бобов дол за участие в организирана престъпна група за наркотици, а Кьосева е направила всичко възможно да прикрие информацията, свързана с европейската заповед за арест, така че лицето да не бъде предадено на гръцките власти. \r\nВ рамките на извършените процесуално-следствени действия в понеделник са иззети множество веществени доказателства, едно от които е телефонът, който е използвала Кьосева. Паралелно с това в затвора в Бобов дол е било извършвано претърсване в килията на изтърпяващия наказанието „Лишаване от свобода“ гражданин, където е намерен телефон, посредством който двамата са комуникирали интензивно. До този момент са разпитани общо 13 свидетели, предстои да бъдат разпитани и други. Според събраните до този момент доказателства, мотивите за извършването на престъпленията от разследващия полицай Розалина Кьосева не са били користни, не е взимала пари за това. Тя е имала опит като полицай от около 4 години, като до този момент няма данни да е имала провинения. Лицето, заради което Кьосева е задържана, е в затвора от миналата година, ще бъде там до септември тази година. Преди това е бил в Централния софийски затвор. Полицай Розалина Кьосева е правила справки, освен за надзирателите в затвора в Бобов дол и в общежитието в Кремиковци, и за магистрати, съдии, прокурори, следователи и за членове на техните семейства. Тази информация предстои да бъде обобщена. Такива справки са открити в служебното ѝ помещение при претърсванията. Предстои те да бъдат анализирани – дали са част от досъдебно производство или са част от справките, които тя е предоставяла на задържаният, изтърпяващ наказание „Лишаване от свобода“. Също така Розалина Кьосева е изтеглила потребителски кредит, в размер на 25 хил. лв., които са били предоставени за ползване от обвиненото лице, излежаващо присъда в затвора в Бобов дол. Следствените действия продължават, а процеса по събиране на доказателства не е приключил. Вероятно не са изчерпани и възможностите за привличане под наказателна отговорност и на други лица. \r\nЛивия НИНОВА", "date": "2019.03.27", "title": "Благоевград: Очаква се бъде внесено искане за постоянен арест на Розалина Кьосева, задържана след специализирана акция в града"}
{"url": "http://www.focus-news.net/news/2019/03/27/2639505/stara-zagora-prepotvarden-e-kreditniyat-reyting-bbb-na-obshtinata.html", "text": "Международната рейтингова агенция „Стандарт енд Пуърс“ препотвърди дългосрочния кредитен рейтинг „ВВВ-“ на Община Стара Загора. Това съобщиха от пресцентъра на  Общината . Перспективата остава стабилна.  \r\nВ началото на 2018 година агенцията повиши дългосрочния кредитен рейтинг на Община Стара Загора от „ВВ+“ със стабилна перспектива, на „ВВВ-“ със стабилна перспектива, вследствие присъждането на същия рейтинг на Република България. По правило община не може да има по-висок кредитен рейтинг от този на държавата. \r\nТой беше потвърден през септември 2018 г., което отрази очакването на Стандарт енд Пуърс, че Общината ще задържи дефицита си, след извършване на капиталовите разходи, над прогнозата до 2020 г., а силният икономически растеж в страната ще доведе до добри данъчни постъпления и продължаващи субсидии от държавата.  \r\nСпоред заключенията тогава, българските местни и регионални власти оперират при все още развиваща се институционална среда, което продължава да ограничава предсказуемостта за техните финанси, предвид важната роля на централната власт в България в отношенията централна-местна власт. Прави се извод, че на управлението на общинските финанси липсва дългосрочно финансово планиране, което в крайна сметка отслабва предсказуемостта и ефикасността на правенето на политики.", "date": "2019.03.27", "title": "Стара Загора: Препотвърден е кредитният рейтинг BBB- на Общината"}
{"url": "http://www.focus-news.net/news/2019/03/27/2639506/montana-samodelen-pistolet-i-boepripasi-sa-izzeti-pri-proverka-v-chasten-imot-v-grad-varshets.html", "text": "Самоделен пистолет и боеприпаси са иззети при проверка в частен имот в град Вършец. Това съобщиха от  ОДМВР - Монтана . На 26 март 2019 г. в хода на специализирана полицейска операция е получена информация за съхранение на наркотици, оръжие и боеприпаси без съответното разрешително в частен дом в град Вършец, обитаван от 37-годишен криминално проявен. Сформирана е дежурна оперативна група, която е извършила претърсване. На първия етаж от къщата полицейските служители са установили и иззели самоделен пистолет, пригоден за стрелба и 15 боеприпаси от различен калибър, за които не е представено надлежно разрешително. На третия етаж от къщата в шкаф върху пластика от сим карта са открити 0,05 грама амфетамини. По случая е образувано досъдебно производство.", "date": "2019.03.27", "title": "Монтана: Самоделен пистолет и боеприпаси са иззети при проверка в частен имот в град Вършец"}
{"url": "http://www.focus-news.net/news/2019/03/27/2639503/ramush-haradinay-stana-mnogo-trudno-da-se-vyarva-na-evropeyskiya-sayuz.html", "text": "Премиерът на Косово Рамуш Харадинай заяви по време на заседание на кабинета си във вторник, че е станало много трудно за Прищина да вярва на Европейския съюз, пишат  косовските медии . \r\n„Днес идвам тук от три различни места на кланета, сред най-трагичните, които народът на Косово е преживял. Стотици хора бяха убити и въпреки това стигнахме до масата на преговорите. Сега имаме ситуация, в която казват на Косово, че трябва да изпълните определени условия, за да стигне до масата. Това е много изненадващо. Призовавам да се върнем на масата на преговорите и да решим откритите въпроси чрез взаимно признаване с настоящите граници и със свободна търговия… Как можем да се доверим на европейците, които ни казаха първо за диалога, после за митата, а никой не знае какво ще ни кажат впоследствие. Стана трудно да им се вярва. Могерини и другите ни казаха ‚свършете това и ще получите визова либерализация‘“,  заяви той. \r\nПревод и редакция:", "date": "2019.03.27", "title": "Рамуш Харадинай: Стана много трудно да се вярва на Европейския съюз"}
{"url": "http://www.focus-news.net/news/2019/03/27/2639500/pavel-shopov-ataka-predlozhenieto-na-dps-za-izpolzvane-na-chuzhd-ezik-po-vreme-na-predizborna-kampaniya-e-protivokonstitutsionno.html", "text": "Предложението на ДПС за използване на чужд език по време на предизборна кампания е противоконституционно. Това каза народният представител от ПГ на „Обединени патриоти“ и член на ръководството на „Атака“ Павел Шопов по време на дебатите по предложението на ДПС за агитация по време на кампания на чужд език и осигуряването на превод, предаде репортер на  Агенция „Фокус“ . „Не мога да разбера каква е тази политическа демагогия. Какви са тези приказки за този майчин език, за още няколко такива символични понятия. Става въпрос за турски и никакъв друг език“, заяви Шопов и попита защо ДПС не си направят предложенията, за да са наясно хората каква е тази лъжа, измама и демагогия. Той разкритикува и ГЕРБ, че гласуват „въздържали се“ по текстовете на ДПС. Изказването на Шопов бе провокирано освен от предложението на ДПС, и от изказването на депутата Хамид Хамид, който посочи, че не всички знаят български език, а Конституцията гарантира правото да се изучава и използва майчин език. Според Хамид не е демократично и европейско да се забранява на всички европейски приятели да приветстват като гости на събрания. Той посочи,че тя дискриминира европейските ни приятели и огромна част от българките граждани. \r\nДеница КИТАНОВА", "date": "2019.03.27", "title": "Павел Шопов, „Атака“: Предложението на ДПС за използване на чужд език по време на предизборна кампания е противоконституционно"}
{"url": "http://www.focus-news.net/news/2019/03/27/2639507/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "С отварянето на тайните архиви на папа Пий XII на 2 март 2020 година, историците най-накрая ще получат достъп до документите от времената на управлението на най-спорния папа на XX век, пише белградският ежедневник „Политика“. \r\nИ докато световните историци вече подготвят тетрадки за записване на части от папските документи, обясняващи ролята му в Холокоста, Хърватия и региона вероятно ще бъдат по-заинтересовани в ролята му в следвоенното спасяване на военни престъпници, според загребския „Индекс“. \r\nКакто пише изданието, през Ватикана е минавал „тунел“, през който, наред с други неща, са избягали усташките лидери, а това е било организирано от свещеника Крунослав Драганович, който Борис Рашета нарича в своята книга „усташкия Джеймс Бонд“. \r\nИ самият Анте Павелич, благодарение на връзките си с Института Св. Йероним избяга от съда, както и много други злодеи, а порталът „Индекс“ твърди, че папата е знаел всичко за престъпленията на усташкия режим, ако не заради друго, то поне заради това, което е говорил Алойзие Степинац, предава ТАНЮГ. \r\n„Речите на църковните сановници не са били насърчени от Ватикана. Ще бъде интересно да се види какво мисли папата за следвоенните югославски власти, особено в светлината на усилията на Степинац да ги прогласи за светии. И двете канонизации се проведоха на тротоара, и двамата знаеха много за най-голямото престъпление в историята на Европа. Те не бяха твърде разстроени“, пише „Индекс“. \r\nПапа Пий XII е най-известен с конкордата си между Ватикана и нацистката Германия, подписан през 1933 г., с който Светият престол и Райх са уредили отношенията си и който е подписан от него, още докато е бил папски нунций в Германия. \r\nС него се гарантират правата на католическата църква, а в замяна тя се задължава, че повече няма да говори срещу нацистите. \r\n„Политика“ припомня, че когато става папа преди началото на Втората световна война, Пий XII повече напада комунизма, отколкото нацизма и мълчи за Холокоста. \r\nОтговорите на въпросите, които мъчат историците, трябва да се намират в над 150 хиляди документа. Дали папата знаеше за „окончателното решение“, дали знае за изтребването на евреите, знаеше ли той за Холокоста? \r\n„Едва ли не е знаел. Ватиканът има отлична разузнавателна служба от векове и е трудно да й убегне клането на шест милиона души. Има още по-важен въпрос: Защо главата на Католическата църква не реагира?“ – пише „Индекс“. \r\nПапа Пий XII, роден като Евгенио Мария Джузепе Джовани Пачели, на 2 март 1876 г., е избран за папа в същия ден през 1939 г., а в същия ден през 2020 г. неговият архив ще стане достъпен за обществеността. \r\n***  Михалис Костаракос, бивш началник на Генералния щаб на гръцките въоръжени сили и председател на военния комитет на Европейския съюз в периода 2015-2018 гг. нападна яростно правителството на СИРИЗА за начина, по който води външната политика на страната и националните въпроси в дълга публикация във „Фейсбук“, пише електронното издание на големия  гръцки консервативен ежедневник „То Вима“ . \r\nКостаракос (на снимката вляво) е ядосан най-вече от неотдавнашните изявления на външния министър Йоргос Катроугалос и непосредствения му предшественик Никос Коциас, в които те признават предполагаемите права на Турция в Източното Средиземноморие и Егейско море. \r\nВоенният е силно загрижен най-вече от позоваването на „правата на Турция“. \r\n„След последните изявления на господа Катроугалос и Коциас относно„ правата на Турция“, наистина съм загрижен. Отначало бях изненадан, след това бях много ядосан, но сега съм много загрижен като грък и като гражданин на тази страна“, каза бившият началник на гръцките въоръжени сили. \r\nВ поста си, озаглавен „Най-голямата заплаха за националната териториална цялост на Гърция, е правителството на СИРИЗА“, Костаракос отприщва тежка критика към позицията на СИРИЗА по националните въпроси, отбелязва „То Вима“. \r\n„Правителството на СИРИЗА е чисто партийно правителство, на което му липсва националната чувствителност. Липсва му национално убеждение, национални идеали и национални ценности. Националните интереси винаги се разглеждат през призмата на интернационализма и неокомунизма. То чувства необходимостта от изплащане на дългове от [гръцката] гражданска война и от прилагане на интернационалистическите решения на пленума на тогавашната Гръцка комунистическа партия [KKE] и на онези, които преди войната разкъсваха Гърция“, заяви Костаракос. \r\n„Правителството на СИРИЗА не прави нищо за Гърция. Всичко се прави за партията и на олтара на фиксираните идеи, с които са подхранвани, фиксирания, от които обществото отдавна се отказа. Известната традиционна логика на лявото е, че партията е преди всичко. Родината и нацията са понятия, към които те са безразлични. Това е безпрецедентно и невероятно тревожно“, пише още той. \r\n„Досега бяхме съгласни по някои въпроси, а по други не, но не се съмнявахме в националните убеждения на нашите правителства. Сега очакваме най-лошото, което е необратимо и трябва да се справим с него своевременно и да го възпрепятстваме“, призова Костаракос. \r\n„За съжаление, от ден на ден става все по-ясно, че най-голямата заплаха за националната независимост, териториалната цялост и националните интереси на Гърция е нейното правителство“, заключи бившият началник на Генералния щаб на гръцките въоръжени сили. \r\n*** Ако кандидатът за президент на Социалдемократическия съюз на Македония (СДСМ) Стево Пендаровски не спечели предстоящите избори, председателят на партията и премиер на страната Зоран Заев е готов да говори с опозицията за предсрочни парламентарни избори, заяви самият той във вторник вечерта, предава  македонският „Фокус“ . \r\n„Това би дало основания на опозицията да поиска избори. Казвам го ясно и категорично, приемам предсрочни парламентарни избори, ако Пендаровски загуби и позицията ги поиска. По този начин и Мицковски трябва да каже ясно и категорично, дали ще си подаде оставката, ако кандидатът на ВМРО-ДПМНЕ загуби“, заяви Заев. \r\nВ отговор на това Мицковски заяви, че е избран за председател на партията на конгрес и има четиригодишен мандат. \r\n„Мицковски ще ви победи на следващите парламентарни избори, ако удържите на думата си“, добави още той. \r\n***  Хърватите са най-старият съставен народ в Босна и Херцеговина (БиХ) и един от стълбовете на съвременната хърватска държава, заяви президентът на страната Колинда Грабар-Китарович на Деня на отворените врати на хървати от Босна и Херцеговина в нейния кабинет, пише  електронното издание Sarajevo Times . \r\n„Вие не сте гости, новодошли или етническо малцинство в БиХ, а най-старият й съставен народ, който не иска нищо повече от мир и равенство с другите два в общата ви родина БиХ“, каза държавният глава, като добави, че БиХ не е държава на един, а на три съставни народа, което е „факт в БиХ от десетилетия и векове“. \r\nТова „гарантира вашите конституционни права и ние имаме задължението да защитаваме, тълкуваме и насърчаваме този факт“, посочи Грабар-Китарович. „Това е прагът на вашата конституция и равенство и няма отстъпление от този праг. Заедно с вас на този праг стои Хърватия“. \r\nПрезидентът заяви, че хърватите в БиХ имат право да избират политически представители, които „законно да ги представляват на всички нива на управлението“, както и правото на етнически, културни, образователни и медийни институции и правото на равнопоставено използване на хърватски език. Като настояват за тези права, хърватите не искат „нищо повече от другите“ и това е най-добрият начин да се запази БиХ като държава и по този начин европейските ценности се вграждат в тази държава, добави тя. \r\nТя каза още, че босненските хървати, заедно с техните „приятели и патриоти в Хърватия“ и емигрантите, „са един от стълбовете на съвременната хърватска държава и нашата победа във Хърватската война за независимост“. \r\nПрезидентът каза, че срещата й с хървати от БиХ е „израз на континюитета на политиката за изграждане на национално единство“, според завета на първия хърватски президент Франьо Туджман. „Не само вие, хърватите, които живеят в БиХ като своя родина, но и хърватите, които са емигрирали от БиХ, както и емигрирали от Хърватия, са част от неделимото хърватско цяло“. \r\nТя призова за създаването на механизми за свързване на хърватите в Хърватия, Босна и Херцеговина и в чужбина, така че да е възможно всички „национални ресурси да се използват за демографско обновление и оцеляване в нашите родни страни, стимулиране на нашата икономика и политическо и културно признание в света”. \r\nГрабар-Китарович настоя за по-интензивни преговори за присъединяване между ЕС и БиХ, при условие че хърватите са равнопоставен народ. ЕС се нуждае от Босна и Херцеговина и присъединяването й ще бъде от голяма стойност в сферата на политиката, културата и и сигурността, заяви тя. \r\n***  Премиерът на Косово Рамуш Харадинай заяви по време на заседание на кабинета си във вторник, че е станало много трудно за Прищина да вярва на Европейския съюз, пишат  косовските медии . \r\n„Днес идвам тук от три различни места на кланета, сред най-трагичните, които народът на Косово е преживял. Стотици хора бяха убити и въпреки това стигнахме до масата на преговорите. Сега имаме ситуация, в която казват на Косово, че трябва да изпълните определени условия, за да стигне до масата. Това е много изненадващо. Призовавам да се върнем на масата на преговорите и да решим откритите въпроси чрез взаимно признаване с настоящите граници и със свободна търговия… Как можем да се доверим на европейците, които ни казаха първо за диалога, после за митата, а никой не знае какво ще ни кажат впоследствие. Стана трудно да им се вярва. Могерини и другите ни казаха ‚свършете това и ще получите визова либерализация‘“,  заяви той.", "date": "2019.03.27", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/03/27/2639509/tass-indiya-napravi-uspeshni-izpitaniya-na-protivospatnikovo-orazhie.html", "text": "Индия направи успешно изпитание на противоспътниково оръжие, сваляйки апарат на ниска околоземна орбита, съобщи в сряда премиерът на страната Нарендра Моди в обръщение към нацията, предава  ТАСС . \r\n„Индия влезе сред космическите свръхдържави след такива държави, като САЩ, Русия и Китай. Нашето противоспътниково оръжие успешно свали апарат на ниска околоземна орбита“, заяви Моди. По неговите думи, „Индия сега е готова за война в космоса“. \r\nОръжието е създадено от Индийската организация за космически изследвания и разработки (ИОКИР). Министър-председателят поздрави специалистите от ИОКИР с този успех. \r\n„Само три страни в света имат такива възможности – САЩ, Русия и Китай. Това е момент на гордост за Индия“, добави премиерът. \r\nПревод и редакция:", "date": "2019.03.27", "title": "ТАСС: Индия направи успешни изпитания на противоспътниково оръжие"}
{"url": "http://www.focus-news.net/news/2019/03/27/2639508/sdvr-tarsi-sobstvenitsite-na-8-velosipeda-otkriti-pri-spetsializirana-politseyska-operatsiya-v-sofiya.html", "text": "СДВР търси собствениците на 8 велосипеда, открити при специализирана полицейска операция в София. Това съобщиха от пресцентъра на  МВР . За колелата се предполага, че са обект на престъпления, извършени в различни райони на столицата.  \r\nКъм настоящия момент за нито едно от тях не е подаден сигнал в МВР. На съхранение са в СДВР. Ако някой разпознае своя собственост, може да се обади на тел.: 02 9820169 или 0885009885.", "date": "2019.03.27", "title": "СДВР търси собствениците на 8 велосипеда, открити при специализирана полицейска операция в София"}
{"url": "http://www.focus-news.net/news/2019/03/27/2639502/mustafa-karadaya-dps-ako-nyakoy-ima-spetsialni-emotsii-mozhe-da-se-izredyat-konkretnite-ezitsi-koito-da-badat-zabraneni-po-vreme-na-kampaniya-no-vi-prizovavam-da-spazvame-konstitutsiyata.html", "text": "Ако някой има специални емоции, може да се изредят конкретните езици, които да бъдат забранени по време на кампания, но ви призовавам да спазваме Конституцията. Това каза председателят на ДПС Мустафа Карадайъ по време на дебатите по предложението на ДПС за агитация по време на кампания на чужд език и осигуряването на превод, предаде репортер на  Агенция „Фокус“ . „Ако погледнем директивата на ЕС, уважаеми дами и господа народни представители, граждани на държави–членки на ЕС, които не са български граждани, имат правото да избират органи за местна власт и членове на ЕП от Република България при наличие на адрес на пребиваване в Република България. Нещо повече, тези граждани на ЕС, които не са български граждани, дори имат правото и да бъдат кандидати в съответните видове избори“, допълни Карадайъ. По думите му те не владеят добре български език, но имат право да избират и да бъдат избирани. „Един такъв гражданин, ако е кандидат, на какъв език да правят кампания?“, попита още Карадайъ.  \r\nДеница КИТАНОВА", "date": "2019.03.27", "title": "Мустафа Карадайъ, ДПС: Ако някой има специални емоции, може да се изредят конкретните езици, които да бъдат забранени по време на кампания, но ви призовавам да спазваме Конституцията"}
{"url": "http://www.focus-news.net/news/2019/03/27/2639510/zam-ministar-nikolay-nankov-shte-uchastva-v-diskusiya-za-regionalno-razvitie-v-plovdiv.html", "text": "Заместник-министърът на регионалното развитие и благоустройството Николай Нанков ще участва в дискусия на тема регионално развитие в Пловдив. Това съобщиха от пресцентъра на  Министерство на регионалното развитие и благоустройството . Форумът ще се проведе от 16.00 часа днес в зала „Пловдив“ на Гранд хотел „Пловдив“.", "date": "2019.03.27", "title": "Зам.-министър Николай Нанков ще участва в дискусия за регионално развитие в Пловдив"}
{"url": "http://www.focus-news.net/news/2019/03/27/2639512/prezidentat-rumen-radev-i-ministar-predsedatelyat-na-egipet-mostafa-madbuli-privetstvaha-uchastnitsite-v-egipetsko-balgarskiya-biznes-forum-koyto-se-sastoya-v-kayro.html", "text": "Президентът Румен Радев и министър-председателят на Египет Мостафа Мадбули приветстваха участниците в Египетско-българския бизнес форум, който се състоя в Кайро в рамките на втория ден от официалното посещение на българския държавен глава в Египет. Това съобщиха от  Прессекретариата на държавния глава . В Арабската република Румен Радев е придружаван от бизнес делегация. Във форума в Кайро участваха повече от 30 български компании от отбранителната индустрия, земеделието и производството на храни, машиностроенето, високотехнологични компании и в сферата на туризма и представители на много техни партньори от Египет.  \r\nДнес е последният ден от официалното посещение на президента Румен Радев в арабската държава.", "date": "2019.03.27", "title": "Президентът Румен Радев и министър-председателят на Египет Мостафа Мадбули приветстваха участниците в Египетско-българския бизнес форум, който се състоя в Кайро"}
{"url": "http://www.focus-news.net/news/2019/03/27/2639514/zlatko-dimitrov-izpalnitelen-direktor-na-slanchev-bryag-ad-tryabva-da-ima-dalgosrochni-strategii-ot-biznesa-i-darzhavata-s-tsel-privlichane-na-ustoychivi-grupi-turisti.html", "text": "Трябва да има дългосрочни стратегии от страна на бизнеса, а не само на държавата, с цел привличане на устойчиви групи туристи. Това каза за сутрешния блок „Добро утро, България“ на  Радио „Фокус“  Златко Димитров, изпълнителен директор на „Слънчев бряг“ АД. Той обърна внимание, че само след месец се очакват първите туристи, а подготовката за новия летен сезон вече тече с пълна сила. Основна задача пред акционерното дружество е обезпечаването на добрата почивка както на българските, така и на чуждестранните туристи, уточни Димитров. „Предвидени са инвестиции в следните основни направления: озеленяване на зоните на север и на юг, поддръжка и ремонт на осветлението в комплекса, ремонт на тротоарни настилки, канализационни шахти и отводняване на улици. И тази година най-съществено за нас е подсигуряването на сигурността на нашите гости. Предвидили сме подмяна на видеокамери, инфраструктурни съоръжения, подмяна на бариери, за да обезпечим и контролния режим. През миналия туристически сезон на територията на Слънчев бряг внедрихме онлайн приложение, което осигурява бързо и удобно ориентиране на туристите, както и бърза връзка с институциите, бизнеса и развлеченията. Тази година ще надградим това приложение, което бе прието като добра иновация и от други общини“, обясни Златко Димитров. Според него основното предизвикателство пред бранша е да бъде гъвкав, защото обстановката всяка следваща година изисква все по-големи усилия за приспособяване. Задържането на ръста на чужденците, въпреки усложнената международна обстановка, също е сериозна задача, допълни изпълнителният директор на „Слънчев бряг“ АД и изрази надежда курортът да бъде посетен от повече български туристи в сравнение с миналата година.  \r\nЙоланда ПЕЛОВА", "date": "2019.03.27", "title": "Златко Димитров, изпълнителен директор на „Слънчев бряг“ АД: Трябва да има дългосрочни стратегии от бизнеса и държавата, с цел привличане на устойчиви групи туристи"}
{"url": "http://www.focus-news.net/news/2019/03/27/2639515/spetsializiraniyat-nakazatelen-sad-otstrani-ot-dlazhnost-kmeta-na-cherven-bryag-danail-valov.html", "text": "Специализираният наказателен съд отстрани от длъжност кмета на Червен бряг Данаил Вълов по искане на Специализираната прокуратура. Това съобщиха от пресцентъра на  Апелативна специализирана прокуратура . \r\nНа 20 март 2019 г. той бе обвинен за длъжностно престъпление - за това, че през 2017 г., като публичен възложител по Закона за обществените поръчки, е нарушил служебните си задължения и без да са били налице основания в закона, е прекратил обществена поръчка за доставка на топъл обяд за социално слаби в Червен бряг и гр. Койнаре. По този начин той е облагодетелствал две свързани с него фирми. На Вълов бе взета паричната гаранция в размер на 75 000 лева. \r\nСъдът мотивира отстраняването от длъжност с това, че са налице достатъчно основания да се счита, че служебното положение на обвиняемия ще създаде пречки за обективно, всестранно и пълно изясняване на обстоятелствата по делото. Този извод се извежда от отговорното служебно положение на обвиняемия и правомощията му да ръководи дейността на цялата общинска администрация.", "date": "2019.03.27", "title": "Специализираният наказателен съд отстрани от длъжност кмета на Червен бряг Данаил Вълов"}
{"url": "http://www.focus-news.net/news/2019/03/27/2639495/redzhep-taiyp-erdogan-sasht-nyamat-pravo-da-davat-golanite-na-izrael.html", "text": "Съединените щати нямат юрисдикция или право да \"дават\" Голанските възвишения на Израел, заяви турският президент късно във вторник, предава  електронното издание на вестник Yeni Safak . \r\nНа предизборен митинг в Истанбул, Реджеп Таийп Ердоган заяви, че избирателите в Израел ще отидат до урните на 9 април. \r\nПо неговите думи, президентът на САЩ Доналд Тръмп е помолил израелския премиер Бенямин Нетаняху да дойде в САЩ, за да подпишат прокламацията за Голанските възвишения заради изборите в еврейската държава. Турският президент твърди, че това се е случило, за да бъде увеличена електоралната подкрепа за Нетаняху. \r\nТой каза, че Голанските възвишения напълно принадлежат на Сирия според резолюциите на ООН и САЩ се опитват да дадат тази територия на Израел. \r\n\"Нямате юрисдикция или такова право\", подчерта Ердоган. \r\nТурският президент отбеляза, че решението на Вашингтон за Голаните не среща подкрепата на Европейския съюз, Организацията за ислямско сътрудничество, Русия или Китай. \r\n„Да говорим смело истината е наш дълг“, подчерта той. \r\nЕрдоган добави, че Турция, в качеството си на председател на Организацията за ислямско сътрудничество, е отговорила на решението на САЩ за Голанските възвишения и ще продължи да отговаря в бъдеще. \r\nПревод и редакция:", "date": "2019.03.27", "title": "Реджеп Таийп Ердоган: САЩ нямат право да дават Голаните на Израел"}
{"url": "http://www.focus-news.net/news/2019/03/27/2639480/dimitar-dimitrov-kamarata-na-avtomobilnite-prevozvachi-dori-da-glasuvat-dnes-paket-mobilnost-i-da-go-priemat-shte-e-bezsmisleno-vredno-i-byurokratichno-zakonodatelstvo.html", "text": "Дори да гласуват днес пакет „Мобилност“ и да го приемат ще е безсмислено, вредно и бюрократично законодателство. Това каза за сутрешния блок „Добро утро, България“ на  Радио „Фокус“  Димитър Димитров, изпълнителен директор на Камарата на автомобилните превозвачи по повод информацията, че председателят на ЕП Антонио Таяни е изтеглил пакета „Мобилност“ и гласуване няма да има. Той добави още, че имейлът до всички евродепутати не е докрай категоричен. Най-вероятно ще има дебати за пакет „Мобилност“ и шансът е минимален да се стигне до гласуване, но все пак има такъв, каза още той. „Голяма е вероятността да няма гласуване. Разчитаме, че пакетът няма да бъде гласуван днес и това, което говорим ще се случи, но все пак имаме едно наум. Много са неяснотите и нещата за изчистване. Транспортната комисия излезе с решения, че въобще не трябваше да се гледа в ЕП. Досието трябва да бъде максимално изчистено, да има консенсус между страните и политическите групи. В момента самите те са разделени. Алиансът на либералите и демократите за Европа казва, че твърдо подкрепя пакета „Мобилност“ и въпреки това българските евродепутати, които са в АЛДЕ, са против него. Наблюдава се териториален принцип с вредно законодателство. Когато тези неща се изяснят, тогава може да се гласува в ЕП“, обясни Димитър Димитров. Той потвърди, че сборният пункт на демонстрациите е 12 часа на храм „Св. Александър Невски“ – протестът няма да бъде отменен и добави, че началото на февруари се е очаквало окончателното решение на председателския съвет, че пакетът няма да се гласува в настоящия ЕП. Гласуването е отлагано, докато изведнъж не се е появило като точка в дневния ред. Димитров изрази надежда новият европейски парламент да започне преразглеждане на пакет „Мобилност“. Според него най-разумното е новата комисия да започне отначало, като се съобрази с всички искания. Той каза още, че след всяко отлагане на гласуването обаче следват още по-тежки текстове.  \r\nЙоланда ПЕЛОВА", "date": "2019.03.27", "title": "Димитър Димитров, Камарата на автомобилните превозвачи: Дори да гласуват днес пакет „Мобилност“ и да го приемат ще е безсмислено, вредно и бюрократично законодателство"}
{"url": "http://www.focus-news.net/news/2019/03/27/2639518/smolyan-v-grada-shte-bade-otkrita-fotodokumentalna-izlozhba-po-povod-100-godishninata-na-teatar-izgrev.html", "text": "Клубът на дейците на културата и Народно читалище „Орфееви гори 1870” представят днес в Международния ден на театъра фотодокументална изложба посветена на 100-годишнината от основаването на Среднородопския театър „Изгрев” в „Райково\", съобщиха от  Клуба . Откриването ще бъде от 18.00 часа в зала „Петър Стайков” на бул. „България” 43. \r\nИзложбата е част от множеството прояви, които се провеждат през юбилейната година в читалището. Чрез десетките документи, афиши, писма, програми, проекти и др. е показана историята на театър „Изгрев”. \r\nНа IХ конгрес на Международния театрален институт към ЮНЕСКО през 1961 г., 27 март е избран за международен ден на театъра, затова и изложбата ще бъде открита днес.", "date": "2019.03.27", "title": "Смолян: В града ще бъде открита фотодокументална изложба по повод 100-годишнината на театър „Изгрев”"}
{"url": "http://www.focus-news.net/news/2019/03/27/2639491/narodnoto-sabranie-udalzhi-s-3-mesetsa-sroka-na-rabota-na-vremennata-anketna-komisiya-za-pasportite.html", "text": "Народното събрание удължи с 3 месеца работата на  Временната анкетна комисия за получаване на всички данни, факти и обстоятелства по повод изнесените твърдения за скандална подкупна схема при придобиване на българско граждани от чужди граждани,  предаде репортер на  Агенция „Фокус“ . Предложението е направено от нейния председател Йордан Цоне  и се обуславя от необходимостта от допълнително време за запознаване с големия обем от информация и проучването ѝ, както и изслушването на институции и компетентни органи.  Агенция „Фокус“  припомня: На 14 декември 2018 г. парламентът създаде Временна анкетна комисия за проучване на всички данни, факти и обстоятелства по повод изнесените в европейски и български медии твърдения за скандалната подкупна схема при придобиване на българско гражданство от чужди граждани. „За“ проекторешението гласуваха 161 народни представители, „против“ – 1 и „въздържали се“ – 4. Създадената комисия работи разполагаше с 3-месечен срок за работа.  \r\nИнициативата за създаване на комисията бе на ПГ на ДПС. По предложение на „Обединени патриоти“ комисията се състои от 17 членове и е на пропорционален принцип. За председател на комисията бе избран Йордан Цонев от ДПС, за заместник-председател Тома Биков от ГЕРБ. Членове на комисията са още: Маноил Манев, Десислава Костадинова - Гушева, Емилия Милкова, Красен Кръстев, Станислав Иванов и Александър Ненков от ГЕРБ, Иван Иванов, Крум Зарков, Пенчо Милков, Таско Ерменков и Тодор Байчев от БСП, Юлиян Ангелов и Красимир Богданов от \"Обединени патриоти\", Хамид Хамид от ДПС и Андон Дончев от „Воля\"“.  \r\nДеница КИТАНОВА", "date": "2019.03.27", "title": "Народното събрание удължи с 3 месеца срока на работа на Временната анкетна комисия за паспортите"}
{"url": "http://www.focus-news.net/news/2019/03/27/2639519/burgas-ot-1-april-zapochva-elektronnoto-kandidatstvane-za-priem-v-detska-gradina-i-podgotvitelni-grupi-kam-uchilishtata.html", "text": "В 08.00 часа на 1 април бургаската електронна система за прием в детска градина и подготвителни групи към училищата ще бъде активирана в режим за кандидатстване. Дотогава родителите могат да се запознаят с всичката необходима информация (правила, преференции, в коя детска градина или подготвителна група колко обявени места има, регистрационен талон и какво се попълва в него), която предварително е публикувана  . \r\nВажно е родителите да знаят, че тази година има няколко нови момента. Вече се кандидатства с адресната регистрация на детето. Ако досега постоянният адрес носеше повече точки от настоящия, то през 2019 г. тяхната тежест е изравнена. Най-много точки ще получат тези, чието дете е живяло над 2 години на декларирания постоянен или настоящ адрес, попадащ в прилежащия район на предпочитаната детска градина. \r\nЗа да няма злоупотреби, декларираният от родителите адрес на местоживеене на детето ще се проверява по служебен път от дирекция ГРАО.", "date": "2019.03.27", "title": "Бургас: От 1 април започва електронното кандидатстване за прием в детска градина и подготвителни групи към училищата"}
{"url": "http://www.focus-news.net/news/2019/03/27/2639521/stara-zagora-do-kraya-na-april-shte-bade-zatvoreno-krastovishteto-na-ul-hristo-botev-i-ul-odrinska-epopeya-zaradi-izgrazhdaneto-na-kragovo.html", "text": "До 30 април 2019 г. е спряно движението на всички видове транспорт, през кръстовището на ул. „Христо Ботев“ и ул. „Одринска епопея“ в Стара Загора. Това съобщиха от пресцентъра на  Общината . Временната организация на движението е във връзка с осигуряване на безопасното изпълнение на строително-монтажните работи по изграждане на кръстовище с кръгово движение край парк „Артилерийски“ . \r\nРемонтните дейности започнаха на 13 февруари 2019 г. и ще продължат до 30 април 2019 г., предвижда заповед на кмета Живко Тодоров. \r\nДо края на април общественият транспорт ще се движи по обходен маршрут както следва: \r\n- автобусни линии № 3 и № 8: ул. „Капитан Петко Войвода“ – кв. „Казански“ -  ул. „Одринска епопея“ - бул. „Славянски“ и обратно. \r\n- автобусна линия № 22: бул. „Славянски“ - ул. „Одринска епопея“ – Калояновско шосе и обратно. \r\nСпирки „Христо Ботев“ и „Орфей“ няма да обслужват автобусни линии № 3, № 8 и № 22. Автобусите ще спират на бул. „Славянски“ в изградените уширения, на които са монтирани знаци, указващи автобусни спирки. \r\nПравителството осигури от националния бюджет финансов трансфер за община Стара Загора в размер на 3 млн. лв. за разширяване с 40 дка на новия парк „Артилерийски“, който ще заеме площ около 130 дка. Продължението на ул. „Хр. Ботев“ ще бъде с две активни ленти за движение, а в двете странични ще се паркира. То ще бъде разделено от зеленина, а повдигната пешеходна пътека и велоалея ще свързват северната и южната част на парка. На улицата ще може да се паркира, както и на съседната „Одринска епопея“, където се изгражда кръговото кръстовище.", "date": "2019.03.27", "title": "Стара Загора: До края на април ще бъде затворено кръстовището на ул. „Христо Ботев“ и ул. „Одринска епопея“ заради изграждането на кръгово"}
{"url": "http://www.focus-news.net/news/2019/03/27/2639522/atanas-shopov-abv-pazardzhik-nastoyavame-obshtinskiyat-savet-v-pazardzhik-da-nalozhi-zabrana-za-razprostranenie-na-materiali-sadarzhashti-dzhendar-propaganda.html", "text": "Трима общински съветници от Пазарджик внесоха предложение до Общински съвет за забрана за разпространение на материали, анкети и текстове, съдържащи хомосексуална пропаганда, в училищата и в други детско-юношески заведения, върху билбордове и в средства за масова информация. Това съобщи за  Радио „Фокус“ – Пазарджик  Атанас Шопов, общински съветник и областен лидер на АБВ-Пазарджик. Предложението е дело на самият него и двамата му колеги Руди Синапов и Ангел Минков. По думите му в последно време всички сме свидетели на изумителни, безпардонни и цинично-предизвикателни практики, които само преди две десетилетия бяха немислими или биха изглеждали като глупава шега. „Случващото се е индикация на нуждата на обществото от нови ценности или сме свидетели на исторически момент на бърз, насилствен и неестествен процес на смяна на обществения морал и прагматизъм? Така или иначе гей-пропагандата е факт – в училища и в други детско-юношески заведения се разпространяват материали, несъвместими с възрастта, културата, моралните норми и базовите потребности на деца и юноши. Често тези материали имат порнографско съдържание, какъвто е случаят във Видинско, и са наказуеми от закона с лишаване от свобода. Тази пропаганда е ненужна, като се има предвид, че нашата конституция и законови рамки защитават всички без разлика на пол, етнос, раса, политическа принадлежност, сексуална ориентация“, уточни Шопов. Той допълни, че в  тази връзка и на основание чл. 21, ал. 1, т. 23 във връзка с ал. 2 от Закона за местното самоуправление и местната администрация и чл. 22, ал. 1, т. 2 от Правилника за организацията и дейността на общинския съвет, неговите комисии и взаимодействието му с общинска администрация, се предлага  Общинският съвет да обсъди и приеме предложения проект за решение. \r\nАлбена ЖИЛЕКОВА", "date": "2019.03.27", "title": "Атанас Шопов, АБВ - Пазарджик: Настояваме Общинският съвет в Пазарджик да наложи забрана за разпространение на материали, съдържащи джендър пропаганда"}
{"url": "http://www.focus-news.net/news/2019/03/27/2639520/ria-novosti-vav-venetsuela-napadnaha-avtomobila-na-huan-guaydo-video.html", "text": "Неизвестни лица в столицата на Венецуела Каркас нападнаха колата, с която се придвижваше лидерът на опозицията Хуан Гуайдо, предава  РИА Новости . \r\nТелевизионният канал VPI TV публикува видеозапис, на който се вижда как колата на Гуайдо минава по улиците. На един светофар към нея се хвърля човек, който се опитва да отвори вратата и я рита с крак. Колата отново тръгва и събралите се на улицата хора започват да хвърлят по нея различни предмети. \r\n„Когато Гуайдо напуска народното събрание, колата, на която се вози, бе атакувана и замеряна с твърди предмети от страна на въоръжена група“, съобщи каналът. \r\nДържавният секретар на САЩ изрази недоволството си от инцидента. \r\n„Тези действия за сплашване не могат да отложат неизбежното – мирното възстановяване на демокрацията, стабилността и просперитета на народа на Венецуела“, заяви Майк Помпео. \r\nПревод и редакция:", "date": "2019.03.27", "title": "РИА Новости: Във Венецуела нападнаха автомобила на Хуан Гуайдо (Видео)"}
{"url": "http://www.focus-news.net/news/2019/03/27/2639516/deputatite-othvarliha-predlozhenieto-na-dps-za-izpolzvane-na-prevod-na-balgarski-kogato-predizbornata-kampaniya-se-vodi-na-chuzhd-ezik.html", "text": "Депутатите отхвърлиха предложението на ДПС за превод на български, когато предизборната кампания се води на чужд език, предаде репортер на  Агенция „Фокус“ . „За“ текста гласуваха 24 народни представители, „против“ -  62 и „въздържал се“ – 30, с което той бе отхвърлен. Предложението беше направено между двете четения на промените в Изборния кодекс. Депутатите отхвърлиха текста им и за секциите в чужбина. От ДПС настояваха избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС. \r\nДеница КИТАНОВА", "date": "2019.03.27", "title": "Депутатите отхвърлиха предложението на ДПС за използване на превод на български, когато предизборната кампания се води на чужд език"}
{"url": "http://www.focus-news.net/news/2019/03/27/2639513/borislav-kovachki-rayonen-prokuror-na-blagoevgrad-vse-oshte-ne-e-vneseno-iskaneto-za-postoyanen-arest-na-rozalina-kyoseva-prodalzhavat-razpitite-na-svideteli.html", "text": "Все още не е внесено искането за постоянен арест на Розалина Кьосева, задържана след специализирана акция в Благоевград. Това каза за  Радио „Фокус“ – Пирин  районният прокурор на Благоевград Борислав Ковачки. По думите му причината е, че все още продължават разпити на свидетели. Районният прокурор подчерта, че със сигурност мярката ще бъде внесена в рамките на днешния ден. \r\nЛивия НИНОВА", "date": "2019.03.27", "title": "Борислав Ковачки, районен прокурор на Благоевград: Все още не е внесено искането за постоянен арест на Розалина Кьосева, продължават разпитите на свидетели"}
{"url": "http://www.focus-news.net/news/2019/03/27/2639525/burgas-kmetovete-na-kogalim-i-burgas-podpisaha-memorandum-za-satrudnichestvo-na-tseremoniya-v-ruskiya-grad.html", "text": "Кметовете на Когалим и Бургас – Николай Палчиков и Димитър Николов, подписаха меморандум за сътрудничество на церемония в руския град. Това съобщиха от пресцентъра на  Община Бургас . Споразумението цели развитие на двустранните отношения, културен обмен, насърчаване на спорта и реализация на туристическия потенциал на двата града. Ще бъде създадена и съвместна работна група, която да координира бъдещия обмен по темите от меморандума. \r\nСпоред Николов, споразумението за приятелство с Когалим е възможност за увеличаване броя на руските туристи в Бургас и региона. От българското министерство на туризма вече алармираха за намаления брой на предварителни записвания за 2019 г. на туристи от Русия. \r\n„Считам, че чрез подобни споразумения между градовете, ние, кметовете, можем да спомогнем за намаляването на тази обезпокоителна тенденция, като популяризираме възможностите на регионите си за отдих, култура, спорт и забележителности“, каза още кметът на Бургас. \r\nТой присъства на официалното откриване на филиала на Малъй театър в Когалим и отправи покана за представянето на руската култура и бит още тази година в морския град.", "date": "2019.03.27", "title": "Бургас: Кметовете на Когалим и Бургас подписаха меморандум за сътрудничество на церемония в руския град"}
{"url": "http://www.focus-news.net/news/2019/03/27/2639524/nsi-patuvaniyata-na-balgarski-grazhdani-v-chuzhbina-prez-fevruari-2019-g-sa-s-45-nad-registriranite-prez-fevruari-2018-g.html", "text": "Пътуванията на български граждани в чужбина през февруари 2019 г. са 396.6 хил., или с 4.5% над регистрираните през февруари 2018 година. Това сочи  статистика на Националния статистически институт (НСИ) . Увеличение на пътуванията на български граждани в сравнение със същия месец на предходната година е отчетено към: Франция - с 11.1%, Турция - със 7.7%, Австрия - с 6.0%, Гърция - с 5.6%, Сърбия - с 4.9%, Германия - с 4.7%, Румъния - с 3.2%, и други. Същевременно намаляват пътуванията на български граждани към: Испания - с 8.1%, Белгия - с 5.1%, Чешката република - с 3.8%, и други.  \r\nВ сравнение с февруари 2018 г. e регистрирано увеличение по всички наблюдавани цели: „почивка и екскурзия“ - с 5.5%, „други“ - с 4.7%, и „служебна“ - с 3.2%. Най-голям относителен дял от общия брой пътувания на български граждани в чужбина през февруари 2019 г. формират пътуванията с други цели (гостуване, обучение, посещение на културни и спортни мероприятия) - 49.8%, следвани от тези със служебна цел - 27.3%, и с цел почивка и екскурзия - 22.9%,  \r\nПрез февруари 2019 г. най-голям брой пътувания на български граждани са осъществени към: Турция - 82.9 хил., Гърция - 65.0 хил., Румъния - 45.3 хил., Сърбия - 38.1 хил., Република Северна Македония - 29.3 хил., Германия - 22.4 хил., Австрия - 15.2 хил., Франция - 13.2 хил., Испания - 12.4 хил., Италия - 11.9 хиляди. \r\nПрез февруари 2019 г. посещенията на чужденци в България са 483.0 хил. (табл. 2 от приложението), или с 5.6% повече в сравнение с февруари 2018 година. Регистрирано е увеличение по всички наблюдавани цели: „други“ (вкл. гостувания и транзитни преминавания) - с 8.1%, „почивка и екскурзия“ - с 4.6%, и „служебна“ - с 3.1%. Транзитните преминавания през страната са 25.3% (122.3 хил.) от всички посещения на чужденци в България. \r\nОт общия брой чужденци, посетили България през февруари 2019 г., делът на гражданите от Европейския съюз е 46.9%, или с 4.6% повече в сравнение със същия месец на предходната година. Увеличават се посещенията на граждани от Обединеното кралство - с 50.3%, Полша - с 26.3%, Италия - с 11.1%, Германия - с 4.9%, Австрия - с 0.9%, и други. Същевременно намаляват посещенията на граждани от Испания - с 27.0%, Белгия - с 9.0%, Гърция - с 5.4%, Румъния - с 2.6%, и други.  \r\nПосещенията на граждани от групата „Други европейски страни“ се увеличава с 6.0%, като най-голямо е увеличението на посещенията на граждани от Сърбия - с 9.7%. \r\nПрез февруари 2019 г. преобладава делът на посещенията с цел почивка и екскурзия - 41.8%, следвани от посещенията с други цели - 38.5%, и със служебна цел - 19.7%. \r\nНай-много посещения в България през февруари 2019 г. са реализирали гражданите от: Турция - 81.1 хил., Румъния - 64.7 хил., Гърция - 56.3 хил., Сърбия - 52.9 хил., Република Северна Македония - 43.4 хил., Обединеното кралство - 30.8 хил., Израел - 15.7 хил., Германия - 15.0 хил., Украйна - 14.2 хил., Руската федерация - 10.0 хиляди.", "date": "2019.03.27", "title": "НСИ: Пътуванията на български граждани в чужбина през февруари 2019 г. са с 4.5% над регистрираните през февруари 2018 г."}
{"url": "http://www.focus-news.net/news/2019/03/27/2639526/sport-ukrayna-pred-sluzhebni-zagubi-zaradi-moraesh.html", "text": "Бившият играч на ЦСКА и национал на Украйна Жуниор Мораеш може да донесе служебни загуби на новия си национален отбор, обяви португалското издание Mais Futebol. Според медията португалската федерация вече е сезирала ФИФА заради нарушаването на нейния устав по точката, свързана с получаването на гражданство. Според правилника натурализирането е допустимо само, ако даденият футболист е пребивавал 5 години без прекъсване в страната, чийто гражданство приема. Мораеш обаче не отговаря на този критерий, защото между февруари и юни 2017 година игра в китайския Тянжин Куанжиан. Самият той обаче не изглеждаше притеснен и поздрави съотборниците си за победата с послание на украински в социалните мрежи.", "date": "2019.03.27", "title": "Спорт: Украйна пред служебни загуби заради Мораеш"}
{"url": "http://www.focus-news.net/news/2019/03/27/2639528/burgas-tvorcheska-rabotilnitsa-art-i-fakti-otnovo-shte-se-provede-tk-akve-kalide-na-31-mart.html", "text": "С нови интересни занимания ТК „Акве Калиде“ ще зарадва децата в последния мартенски ден. На 31 март в творческите работилници „Арт-И-Факти“ малките посетители ще си изработят съд от съкровище и амулет със зодиакален знак от глина. Това съобщиха от пресцентъра на  Община Бургас . Децата ще моделират от хартия копие на старинен съд, наподобяващ тези от съкровищата на България. Съдът ще декорират със златна или сребърна боя, мъниста и конци. Амулетът ще направят като моделират плочка от бяла глина, върху която ще инкрустират зодиакалния си знак. Него могат да завършат във вид на медальон или ключодържател. \r\nАрт-И-Факти се организира всяка неделя от 11.00 до 13.00 часа. Таксата за участие е 3 лв. за 1 изделие, 4 лв. за двете изделия. Освен изработеното, за спомен от ТК „Акве Калиде“ децата получават безплатно посещение на музея с 3D мапинг филм. \r\nЗа повече информация: +359 882 004 126, akvekalide@gotoburgas.com", "date": "2019.03.27", "title": "Бургас: Творческа работилница „Арт-И-Факти“ отново ще се проведе ТК „Акве Калиде“ на 31 март"}
{"url": "http://www.focus-news.net/news/2019/03/27/2639529/shumen-s-izdigane-na-horugvata-na-dkt-vasil-drumev-v-grada-zapochna-programata-za-svetovniya-den-na-teatara.html", "text": "С издигане на хоругвата на ДКТ „Васил Друмев“ в града започна програмата за Световния ден на театъра, предаде репортер на  Радио „Фокус“ - Шумен . Бяха поднесени цветя пред паметниците на Добри Войников и Васил Друмев. „Като част от голямото театрално семейство, екипът на ДКТ „Васил Друмев“ също празнува на 27 март. Ще бъдем щастливи да виждаме салоните пълни и да живеем с надеждата, че даваме нещо добро“, заяви директорът на театъра Димитър Димитров.  \r\nИвелина ИВАНОВА", "date": "2019.03.27", "title": "Шумен: С издигане на хоругвата на ДКТ „Васил Друмев“ в града започна програмата за Световния ден на театъра"}
{"url": "http://www.focus-news.net/news/2019/03/27/2639511/predsedatelyat-na-ep-antonio-tayani-varna-paket-mobilnost-na-transportnata-komisiya.html", "text": "Председателят на ЕП Антонио Таяни върна пакет „Мобилност“ на транспортната комисия. Това стана по време на редовната пленарна сесия на Европейския парламент в Страсбург, предаде специалният пратеник на  „Фокус“  в Страсбург. Председателят на парламента Антонио Таяни заяви, че връща законодателното досие на транспортната комисия в ЕП, „за да може ясно и ефективно да се гласува в пленарната зала впоследствие“. \r\nТяани обясни, че по пакет „Мобилност“ са представени 1224 предложения за изменения и са отправени многобройни искания за разделно гласуване на отделни части от предложенията. Затова е решил да изпрати обратно на транспортната комисия досието, за да бъдат извършени необходимите действия и да може ефективно, ясно и експедитивно да се гласува в пленарната зала впоследствие. „Имам предвид всички обстоятелства, които са свързани с внасянето на измененията, но във всички случаи искам ясен вот по ясни предложения. Смятам, че не бива да гласуваме часове наред изменения, които не са били добре обсъдени и изяснени. Още повече така е много възможно да се стигне до неволни грешки в гласуването. Призовавам комисията по транспорт да проведе спешно заседание и да представи плодовете на своя труд колкото е възможно по-скоро, за да можем през април на следващата сесия в Брюксел да гласуваме пакета“, заяви Таяни. \r\n„Убеден съм, че транспортната комисия достойно ще приеме това задължение, което ѝ се възлага и ще се справи успешно със своята дейност. Така ще се реши проблемът с внесените изменения“, посочи той. \r\n„Взето е решение съгласувано правилника на Парламента, консултирано е с председателя на транспортната комисия. Проблемът е броят на внесените предложения за изменения и броят на исканията за разделно гласуване. Може някой да смята, че тук има елемент на протакане, но ми се струва, че този брой изменения е много важен фактор и тук не става дума за съзнателно протакане, в никакъв случай. 4000 гласувания трябва да направим, ако в сегашния вид на измененията, го правим и ако не се намери решение, всички предложения ще се гласуват едно по едно“, посочи той. \r\n„Трябва да видим какви са измененията, да бъдат изяснени и ще видим колко могат да бъдат разделните гласувания. Струва ми се, че това е справедливо“ каза още Таяни. \r\nБиляна ИВАНОВА", "date": "2019.03.27", "title": "Председателят на ЕП Антонио Таяни върна пакет „Мобилност“ на транспортната комисия"}
{"url": "http://www.focus-news.net/news/2019/03/27/2639530/burgas-folklorna-formatsiya-trakiyche-e-otlichena-s-6-nagradi-ot-konkursa-orfeevi-talanti.html", "text": "Малките изпълнители на фолклорни песни от формация „Тракийче“ към читалище „Любен Каравелов -1940“ Бургас за пореден път спечелиха много награди от пловдивския Национален музикално-фолклорен конкурс „Орфееви таланти“. Това съобщиха от пресцентъра на  Община Бургас . \r\nСъс златна лира за индивидуалните си изпълнения бе отличена Светлана Христова, четири сребърни лири бяха отредени съответно на Карина Тодорова, Росица Маринова, Александър Герасимов и Георги Колев, а най-малкият изпълнител от групата – Михаил Христов, получи  бронзова лира. \r\nФолклорна формация „Тракийче“ е създадена преди близо 30 години от вокалния педагог Нина Матева. През това време нейните изпълнители са спечелили множество награди от различни конкурси. \r\nКъм настоящия момент развитието на таланта на малките изпълнители, тяхната изява и отлични резултати се дължат на Пенка Петрова – художествен ръководител на формацията.", "date": "2019.03.27", "title": "Бургас: Фолклорна формация „Тракийче“ е отличена с 6 награди от конкурса „Орфееви таланти“"}
{"url": "http://www.focus-news.net/news/2019/03/27/2639532/burgas-novata-initsiativa-na-obshtinata-aktivna-vakantsiya-shte-zapochne-na-1-april.html", "text": "Новата инициатива „Активна ваканция“ на Дирекция „Младежки дейности“ към Община Бургас ще започне на 1 април. Това съобщиха от пресцентъра на  Общината . Всички записани участници трябва да са в двора на ПГСАГ „Кольо Фичето“ в 8.30 часа. Всяко дете  трябва да си носи: шише с вода; несесер с материали за писане, рисуване + тетрадка и екип за преобличане. Обядът е осигурен от организаторите. Всеки родител на участника ще попълни формуляр на място. Заниманията  от „Активна ваканция“ продължават до  17.00 часа, когато участниците могат да се вземат. „Активна ваканция“ включва четене на любима книга, занимания по английски език, баскетбол, волейбол, хип-хоп, театър, готварство и много игри на открито очакват всички деца. Ваканцията е насочена към деца от 6 до 12-годишна възраст, като има за цел да насърчи тяхната активност в занимания с различен характер. Спортните занимания са включени с цел подобряване на двигателните им умения, четенето на любима книга за засилване на концентрацията и развиване на въображението, артистичните часове за разгръщане на творческия потенциал, готварството с цел насърчаване на здравословни навици на хранене. Идеята е чрез интерактивните занимания да се подпомогне всестранното развитие на децата. В програмата на ваканцията е заложено обучението чрез пример. Участниците ще играят различни игри, ще се обучават в спортове и ще се движат активно. Това ще подобри комуникацията помежду им, спазването на правила, отборните цели и задачи. Децата ще са разделени на три групи спрямо възрастта: 6 – 8 години, 9 – 10 години и 11 – 12 години. Със всяка група ще работи специалист и екип доброволци, които са част от програмата „Активни и здрави“. „Активна ваканция“ ще се проведе в ПГСАГ „Кольо Фичето“ от 1 до 5 април. Проявата е част от програмата „Активни и здрави“ на Дирекция „Младежки дейности“ към Община Бургас.", "date": "2019.03.27", "title": "Бургас: Новата инициатива на Общината „Активна ваканция“ ще започне на 1 април"}
{"url": "http://www.focus-news.net/news/2019/03/27/2639517/premierat-boyko-borisov-za-paketa-mobilnost-makar-i-mnogo-trudno-prodalzhavame-da-pechelim-malki-bitki-po-patya-da-zashtitim-spravedlivostta.html", "text": "Макар и много трудно продължаваме да печелим малки битки по пътя да защитим справедливостта, във връзка с пакета „Мобилност“. Това каза министър-председателят Бойко Борисов в началото на редовно правителствено заседание, предаде репортер на  Агенция „Фокус“ . \r\n„Вчера съм разговарял с много мои колеги, шефове на партии. Да не се радваме предварително, а точно обратното, да се надяваме, че при следващото гласуване всички евродепутати от България ще гласуват и ще са там“, обясни той. Засега успяваме, но това не е даром, и е много трудно. Огромни усилия полагаме, всичко това можеше да мине онзи ден, ако още двама депутатите от България бяха отишли да си дадат гласа, но за съжаление не стана“, допълни Борисов.  \r\nДаяна ДЮЛГЕРОВА", "date": "2019.03.27", "title": "Премиерът Бойко Борисов за пакета „Мобилност“: Макар и много трудно продължаваме да печелим малки битки по пътя да защитим справедливостта"}
{"url": "http://www.focus-news.net/news/2019/03/27/2639535/burgas-ot-1-april-zapochva-podavaneto-na-zayavleniya-za-izdavane-na-stikeri-za-zelena-zona.html", "text": "Функционирането на „Зелена зона“ за платено паркиране в Бургас започва от 1 май. И тази година часовият диапазон, в който тя ще работи, е от 11.00 до 20.00 часа. Това съобщиха от пресцентъра на  Общината . Община Бургас припомня, че издаването на стикери за локално паркиране по постоянен адрес в Зелена зона ще започне от 1 април в офиса на ОП „Транспорт“ на ул. „Александровска“ 106.", "date": "2019.03.27", "title": "Бургас: От 1 април започва подаването на заявления за издаване на стикери за „Зелена зона“"}
{"url": "http://www.focus-news.net/news/2019/03/27/2639536/stara-zagora-vremenno-se-ogranichava-dvizhenieto-v-aktivnata-lenta-pri-km-188-na-avtomagistrala-trakiya-v-posoka-burgas-poradi-izteglyane-na-katastrofiral-avtomobil.html", "text": "Временно се ограничава движението в активната лента при км 188 на автомагистрала „Тракия“ в посока Бургас поради изтегляне на катастрофирал автомобил. Това съобщиха от пресцентъра на  Агенция „Пътна инфраструктура“ . Трафикът се осъществява в изпреварващата лента. Шофьорите да се движат с повишено внимание и съобразена скорост.", "date": "2019.03.27", "title": "Стара Загора: Временно се ограничава движението в активната лента при км 188 на автомагистрала „Тракия“ в посока Бургас поради изтегляне на катастрофирал автомобил"}
{"url": "http://www.focus-news.net/news/2019/03/27/2639527/hristian-mitev-nfsb-pragat-na-preferentsiite-za-mestni-izbori-ot-20-e-po-adekvaten-ot-predlozheniya-7-protsentov.html", "text": "Смятаме, че прагът на преференциите за местни избори от 20% е по-адекватен от предложения 7-процентов. Това каза народният представител от НФСБ Христиан Митев по време на дебата за прага на преференциите за местни избори, предаде репортер на  Агенция „Фокус“ . Митев аргументира своето предложение вместо 7% прагът на така наречените предпочитания да бъде 20 % за местния вот. Според него той ще гарантира по-качествен състав на общинските съвети. Митев обърна внимание, че досега в местни избори особено в по-малки общини е било възможно със стотина гласа да се пренареди цялата кандидатска листа. По думите му по този начин се създават възможности за корпоративен, контролиран вот и за купуване на гласове. \r\nДеница КИТАНОВА", "date": "2019.03.27", "title": "Христиан Митев, НФСБ: Прагът на преференциите за местни избори от 20% е по-адекватен от предложения 7-процентов"}
{"url": "http://www.focus-news.net/news/2019/03/27/2639539/varna-umbal-sv-marina-e-otlichena-s-prizovi-pozitsii-v-natsionalnata-klasatsiya-nay-dobrite-bolnitsi.html", "text": "УМБАЛ „Св. Марина“ - Варна е отличена с призови позиции в страната в рамките на Национална класация „Най-добрите болници“, която определи най-добрите лечебни заведения в 7 ключови медицински специалности на регионален и национален принцип. Това съобщиха от пресцентъра на  Медицински университет – Варна . Според проучването, което е проведено сред пациенти, общопрактикуващи лекари и мениджъри на болници, варненската „Св. Марина“ е на първо място в Североизточния регион в направленията педиатрия, УНГ, ортопедия, хирургия и кардиология, а в националната класация е оценена с първо място в направление педиатрия и второ място в направление УНГ. Изследването, което е проведено от независимата агенция IQVIA, е оценило лечебните заведения по редица критерии - технология, специализация, персонал и качество на услугите. „Това проучване и наблюдение ще даде по-голяма прозрачност и яснота за пациентите в кои лечебни заведения се изпълнява качествена медицинска помощ“, заяви зам.-министърът на здравеопазването Жени Начева. Наградите бяха получени на церемония в София от проф. д-р Силва Андонова, директор лечебно-диагностична дейност в УМБАЛ „Св. Марина“. \r\nЗдравната система в България, въпреки предизвикателствата, успява да отговори на нарасналите изисквания на обществото от медицински грижи. Около това мнение се обединиха лекари и мениджъри на болници в страната, по време на обявяване на резултатите от Национална класация „Най-добрите болници“. Според председателя на Българския лекарски съюз д-р Иван Маджаров здравеопазването има нужда от нова рамка на финансиране, която да подсигури някакви критерии за качеството. От своя страна кметът на София Йорданка Фандъкова изтъкна, че всяка година Столична община дофинансира с между 8 – 10 млн. лв. общинските болници. \r\nДопитването показва, че за 90% от пациентите водещ фактор при избора им на лечебно заведение е компетентността на медиците. За 48% най-важното е процедурите и методите на лечение в избраната болница, а за 37% ключово за избора е апаратурата. Изследването сред 2185 респонденти сочи, че 36,4% от жените в България попадат в болница поради акушеро-гинекологични причини. Пациентките с висше образование посещават гинеколог по-често от тези с основно - 21% срещу 16%. 22,9% от жените биват хоспитализирани в отделения по „Ендокринология“, а 9,9% попадат в отделения по „Хирургия“.   \r\nПри мъжете посещението при хирург е основа причина за хоспитализация - 19,7%. 12,6% от мъжете пациенти са приети в отделения по „Ортопедия и Травматология“, докато при жените този дял е 5,9%.", "date": "2019.03.27", "title": "Варна: УМБАЛ „Св. Марина“ е отличена с призови позиции в националната класация „Най-добрите болници“"}
{"url": "http://www.focus-news.net/news/2019/03/27/2639540/loris-manuelyan-zam-kmet-na-burgas-turnirat-po-hudozhestvena-gimnastika-zhulieta-shishmanova-e-stapka-nagore-v-razvitieto-na-tozi-sport-v-grada.html", "text": "Турнирът по художествена гимнастика „Жулиета Шишманова“ е още една стъпка нагоре в развитието на този спорт в Бургас. Това каза пред журналисти д-р зам.-кметът Лорис Мануелян по време на пресконференцията във връзка с провеждането на Международен турнир по художествена гимнастика „Жулиета Шишманова“, предаде репортер на  Радио „Фокус“ – Бургас . „Можем да кажем, че Бургас е меката на този спорт в България, дори вчера разбрах, че първото републиканско първенство е било проведено именно тук в Бургас през далечната 1952 година“, добави Мануелян. По думите му освен че това международно състезание е един много висок етап на художествената гимнастика за Бургас, но е и стъпало към нещо, към което България се стреми, а именно кандидатстване на Бургас като домакин на Европейското първенство по художествена гимнастика, което е през 2021 година. „Това състезание, което предстои да се проведе е една голяма репетиция и доказателствен материал пред комисията, която определя къде да се проведе Европейското първенство през 2021 година. \r\nМария КУРТЕВА", "date": "2019.03.27", "title": "Лорис Мануелян, зам.-кмет на Бургас: Турнирът по художествена гимнастика „Жулиета Шишманова“ е стъпка нагоре в развитието на този спорт в града"}
{"url": "http://www.focus-news.net/news/2019/03/27/2639531/parlamentat-varna-stariya-prag-na-preferentsiite.html", "text": "Парламентът върна стария праг на преференциите, предаде репортер на  Агенция „Фокус“ . 7 % ще бъде прагът на преференциите за местни и парламентарни избори и 5% на евроизборите. Текстовете бяха заложени в Изборния кодекс, внесен от ПГ на ГЕРБ. Връщането на стария праг на преференциите беше обещано от ГЕРБ след заседание на Изпълнителна комисия, свикано от лидера на партията Бойко Борисов. Решението дойде, след като вече бяха приети изменения в изборното законодателство на 14 февруари 2019 г. и след общественото недоволство. Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота. Депутатите отхвърлиха предложението между двете четения на промените в изборното законодателство на Христиан Митев от НФСБ за праг на преференцията на местен вот от 20%. Народното събрание отхвърли предложенията на ДПС да отпадне принципът за уседналост. \r\nДеница КИТАНОВА", "date": "2019.03.27", "title": "Парламентът върна стария праг на преференциите"}
{"url": "http://www.focus-news.net/news/2019/03/27/2639523/afp-donald-tusk-prizova-bryuksel-da-ne-predava-proevropeyskite-izbirateli-vav-velikobritaniya.html", "text": "Председателят на Европейския съвет Доналд Туск призова евродепутатите в сряда да останат отворени за дълго отлагане на Брекзит, докато Лондон преосмисли позицията и ги помоли да не „предават“ проевропейските избиратели в тази страна, предава  AFP . \r\n„Казах, че трябва да останем отворени за дълго удължаване, ако Обединеното кралство иска да премисли стратегията си за Брекзит, което, разбира се, ще означава участието на Великобритания в изборите за Европейски парламент“, обясни Туск. \r\n„И тогава имаше гласове, които казваха, че това ще бъде вредно или неудобно за някои от вас. Нека бъда ясен, такова мислене е неприемливо“, подчерта още председателят на Европейския съвет. \r\nПревод и редакция:", "date": "2019.03.27", "title": "AFP: Доналд Туск призова Брюксел да не „предава“ проевропейските избиратели във Великобритания"}
{"url": "http://www.focus-news.net/news/2019/03/27/2639543/burgas-dni-na-evropeyskata-muzikalna-kultura-se-provezhdat-v-natsionalnoto-uchilishte-za-muzikalno-i-stsenichno-izkustvo-prof-pancho-vladigerov.html", "text": "С майсторски клас на световноизвестния пианист Иван Дончев стартират Дните на Европейската музикална култура в Бургас. Това съобщиха от пресцентъра на  Община Бургас . Домакин на събитието е Националното училище за музикално и сценично изкуство „проф. Панчо Владигеров“. Иван Дончев е роден в Бургас и е възпитаник на училището по изкуства, ученик на Юлия Ненова. Дипломира се в Италия, в Консерваторията „Торре Франка“, Американския университет и в Санта Чечилия – Рим с магистратури по пиано, джаз пиано и импровизация, камерна музика. Носител е на 19 награди от клавирни конкурси, от които 12 първи места.  \r\nДнес програмата продължава с концерт на учениците от музикалното училище, озаглавен „Музикалните съкровища на Европа“. На сцената ще прозвучат произведенията на най- великите класически и съвременни европейски композитори. В рамките на дните на Европейската музикална култура ще бъде представен диска „В ярки багри“ на клавирното дуо Панчо Владигеров-младши – Димо Димов. Дискът включва авторски транскрипции за две пиана на Панчо Владигеров.  \r\nНа 29 март Морското казино ще бъде домакин на Националното състезание за млади инструменталисти „Музиката на Европа“. Дните посветени на Европейската музикална култура ще завършат с XIII международен конкурс за немска и австрийска музика „MAGIC“. Той се организира от Националното училище за музикално и сценично изкуство „проф. Панчо Владигеров“, със съдействието на Министерство на културата, Областна администрация, Община Бургас и Училищно настоятелство „Родни звуци“.  \r\nВ престижния форум тази година ще вземат участие 180 музиканта от България, Полша, Русия, студенти от Консерваторията в Букурещ и Кралската академия в Монс, Белгия и ученици от всички училища по изкуства в България. Изпълненията на пианистите ще бъдат оценявани от жури в състав – проф. Панчо Владигеров- младши, доц. Даниела Дикова и Иван Дончев. Галина Койчева, Кремена Николова – цигулка и Константин Евтимов – виолончело ще наблюдават изпълнителите на струнни инструменти. Участниците, които свирят на духови и ударни инструменти ще се представят пред проф. Ясен Теодосиев – валдхорна, доц. Борислав Йоцов – кларинет и Мирослав Димов – ударни инструменти. Оперните певци ще покажат таланта си пред жури съставено от проф. д-р Маргарита Баснарова, проф. д-р Свилен Райчев и Георги Султанов. Кулминацията се очаква да бъде концертът на членове на журито на XIII Международен конкурс за немска и австрийска музика „MAGIC“, който ще бъде на 29 март от 19.00 часа в залата на Областна администрация. Награждаването, заключителния концерт на лауреатите е официалното закриване на Дните на Европейската музикална култура в Бургас ще бъде на 31 март от 11.00 часа в залата на Областна администрация.", "date": "2019.03.27", "title": "Бургас: Дни на Европейската музикална култура се провеждат в Националното училище за музикално и сценично изкуство „Проф. Панчо Владигеров“"}
{"url": "http://www.focus-news.net/news/2019/03/27/2639542/pazardzhik-masirani-proverki-za-nezakonna-targoviya-s-aktsizni-produkti-se-provezhdat-na-teritoriyata-na-oblastta.html", "text": "На територията на Пазарджишки регион се извършват интензивни проверки за наличие и незаконна търговия с акцизни продукти, съобщиха от  ОДМВР - Пазардижк . Вчера е проведена полицейска операция, в която са взели участие структури от ОДМВР - Пазарджик, подпомогнати от инспектори при Териториална дирекция „Тракийска“ при Агенция „Митници\". В Белово служители от сектор „Противодействие на икономическата престъпност“ са извършили инспекция на къща и прилежащите и стопански постройки, собственост на беловеца Х.П.- 69 г. Вътре органите на реда открили нелегално съоръжение за дестилиране на алкохол и 493 литра алкохолни продукти, съхранявани в различни съдове. Екипите продължили действията си в района на 69-ти километър от АМ „Тракия“. В имот прилежащ към търговски обект в близост до пътен възел „Церово“ икономическите полицаи открили в различни съдове – варел и пластмасови туби, общо 325 литра дизелово гориво без документи за произход.  По същото време полицаи от РУ-Велинград заедно с колегите им от участъка в Ракитово проверили къща, собственост на 53-годишната А.М. от ракитовското село Дорково. Станало ясно, че жената съхранявала в няколко бидона общо 180 литра с алкохол без бандерол. Всички открити алкохолни продукти и горива са иззети. В два от случаите са образувани бързи полицейски производства.", "date": "2019.03.27", "title": "Пазарджик: Масирани проверки за незаконна търговия с акцизни продукти се провеждат на територията на областта"}
{"url": "http://www.focus-news.net/news/2019/03/27/2639534/pazardzhik-prevozvachi-ot-oblastta-izrazyavat-svoyata-saprichastnost-i-podkrepa-v-usiliyata-sreshtu-priemane-na-paketa-mobilnost.html", "text": "Изразяваме своята подкрепа и съпричастност към товарните ни превозвачи срещу приемането на пакета „Мобилност“. Това каза за  Радио „Фокус“ – Пазарджик  Стоянка Стойкова, председател на Сдружението на превозвачите в Пазарджик. Тя отбеляза, че гласуването на мерките, предвидени в пакета ще доведе до сериозни проблеми не само за товарните превози, но и за останалите видове транспорт, защото много хора ще бъдат засегнати от предвижданите промени. „Превозвачите сами изпращат шофьорите си на хотел като оставят камионите на платени паркинги, за да не бъдат ограбени. Грижат се за спазване на задължителните почивки на водачите. За това е ненужно да се въвеждат допълнителни рестриктивни мерки или пакети, които само да препятстват тяхната работа и да утежняват финансовото им положение“, каза също Стойкова. Според нея в конкретния случай става дума не само за защита интереса на един бранш от нашата икономика, но и за отстояване интересите на страната ни като цяло. \r\nВаня НИКОЛОВА", "date": "2019.03.27", "title": "Пазарджик: Превозвачи от областта изразяват своята съпричастност и подкрепа в усилията срещу приемане на пакета „Мобилност“"}
{"url": "http://www.focus-news.net/news/2019/03/27/2639546/noi-sredniyat-osiguritelen-dohod-za-stranata-za-yanuari-2019-g-e-95157-leva.html", "text": "Националният осигурителен институт обявява, че размерът на средния осигурителен доход за страната за месец януари 2019 г. е 951.57 лв. Това съобщиха от пресцентъра на  НОИ . Средномесечният осигурителен доход за страната за периода от 01 февруари 2018 г. до 31 януари 2019 г. е 897.13 лв. \r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец февруари 2019 г., съгласно чл. 70, ал. 2 от Кодекса за социално осигуряване.", "date": "2019.03.27", "title": "НОИ: Средният осигурителен доход за страната за януари 2019 г. е 951.57 лева"}
{"url": "http://www.focus-news.net/news/2019/03/27/2639545/sofiyski-gradski-sad-nalozhi-prisada-ot-7-godini-zatvor-i-globa-ot-10-000-lv-na-zhena-obvinena-za-nezakonni-bankovi-sdelki.html", "text": "На 26 март 2019 г. по внесен от Софийска градска прокуратура (СГП) обвинителен акт, Софийски градски съд осъди Виолета П. на 7 години лишаване от свобода, което да изтърпи при първоначален „строг „режим“ и глоба от 10 000 лв. Това съобщиха от пресцентъра на  Прокуратурата . \r\nВиолета П. е осъдена за това, че в периода от  2005 г. до 2012 г. в град София, без съответното разрешение (изискване по действащия до 01 януари 2007 г. Закона за банките, а впоследствие съгласно Закона за кредитните институции) извършвала банкови сделки, като приемала парични суми със задължение за изплащане на лихва при връщането им.  \r\nВиолета П е обещавала лихви, значително по-високи от предлаганите от банките, набирала суми в левове, евро и щатски долари от различни физически лица, като им е издавала записи на заповед.  \r\nЧаст от сумите тя набирала като физическо лице, а друга част чрез представляваното от нея търговско дружество.  \r\nНито тя, нито дружеството са имали лиценз от БНБ за извършване на банкова дейност, каквато се явява влогонабирането. В резултат на невъзможността да изплати обещаните лихви и да върне първоначално заетите ѝ средства, Виолета П. ощетила различни лица със сума в  общ размер 1 116 973.50 лева.  \r\nПрисъдата не е окончателна.", "date": "2019.03.27", "title": "Софийски градски съд наложи присъда от 7 години затвор и глоба от 10 000 лв. на жена, обвинена за незаконни банкови сделки"}
{"url": "http://www.focus-news.net/news/2019/03/27/2639538/atanas-stoyanov-obedineni-patrioti-antonio-tayani-podhodi-razumno-diplomatichno-i-takticheski-kato-otlozhi-vaprosa-za-paketa-mobilnost-1-otlozhihme-bitkata-voynata-prodalzhava.html", "text": "Радваме се, че председателят на ЕП Антонио Таяни подходи разумно, дипломатично и тактически като отложи въпроса за пакета „Мобилност“ 1 - войната продължава. Това каза за  Агенция „Фокус“  народният представител от ПГ на „Обединени патриоти“ и член на Комисията по транспорт в Парламента. Атанас Стоянов във връзка с отпадането на гласуването на пакет „Мобилност“ 1 от дневния ред на ЕП. Стоянов обясни, че депутатите от „Обединени патриоти“ ще подкрепят протеста на превозвачите, тъй като трябва да дават личен и парламентарен пример. Той определи отпадането на пакета от дневния ред като естествено продължение на сагата. „Както политиците обичат да се изразяват, отложихме битката, войната все още не е спечелена. Предстои април месец отново заседание на Комисията по транспорт. Не дай си Боже и разглеждане в ЕП. Ние сме ясни и категорични – този пакет „Мобилност“ и така нареченият план „Макрон“ е крайъгълният камък ще я бъде ли Европа или няма да я бъде. Дали ще бъде Европа на две скорости, така както желаят големите западноевропейски страни като Германия и Франция, или ще бъде Европа на равнопоставеността, на Отечествата, на суверенните държави. Нашето мнение е, че тя трябва да бъде равнопоставена и политически, и икономически, а планът „Макрон“ и пакета „Мобилност“ са онези икономически лостове, чрез които наистина вървим към това Европа да бъде разделена на две“, допълни Стоянов. По думите му това е против самите принципи на ЕС, които са заложени от Маастрихското споразумение. „Радвам се, че нашите европейски депутати, с изключение на няколко от тях са единомисленици, независимо от коя политическа сила. Надявам се този важен, тежък въпрос да бъде разгледан не в този парламент, а в следващия. Това е абсолютно логично и нормално. Този парламент вече няма своята легитимност, дори и правно основание в 12 без 5 да разглеждат важен и тежък казус“, допълни Стоянов. \r\nДеница КИТАНОВА", "date": "2019.03.27", "title": "Атанас Стоянов, „Обединени патриоти“: Антонио Таяни подходи разумно, дипломатично и тактически като отложи въпроса за пакета „Мобилност“ 1 - отложихме битката, войната продължава"}
{"url": "http://www.focus-news.net/news/2019/03/27/2639537/afp-komunisticheskata-partiya-na-kitay-izklyuchi-bivshiya-shef-na-interpol-meng-hongvey.html", "text": "Китай изключи бившия шеф на Интерпол Менг Хонгвей от Комунистическата партия на страната и го освободи от всички заемани длъжности, предава  AFP , като се позовава на местни източници. \r\nМенг, който беше заместник-министър на обществената сигурност, изчезна миналата година по време на посещение в Китай от Франция и по-късно бе обвинен в приемане на подкупи. \r\n\"Менг Хонгвеи не следва партийните принципи ... не съобщава личните си въпроси в съответствие с разпоредбите ... и отказва да изпълни решенията на ЦК на партията“, се казва в изявление на Централната комисия за дисциплинарна инспекция. \r\nМън е използвал държавните активи, за да подкрепи разточителния си начин на живот на семейството си, докато злоупотребява с позицията си, за да намери работа на жена си, добави наблюдателят. \r\nСлучаят е предаден на държавната прокуратура, а неговите „незаконни доходи“ са конфискувани, се добавя още там. \r\nМиналата седмица съпругата на Менг  - Грейс, която се намира във Франция, проведе активна кампания кампания за него, като призова френския президент Емануел Макрон да обсъди случая на съпруга си със Си Дзинпинг по време на официалното посещение на китайския президент в Париж. \r\nВ писмената си жалба Грейс Менг поиска на съпруга й да бъде позволено да приема посещения от адвокатите си. \r\nПревод и редакция:", "date": "2019.03.27", "title": "AFP: Комунистическата партия на Китай изключи бившия шеф на Интерпол Менг Хонгвей"}
{"url": "http://www.focus-news.net/news/2019/03/27/2639547/new-europe-gruziya-vse-oshte-varvi-kam-nato.html", "text": "В момент, когато отношенията между някои съюзници от НАТО изглеждат обтегнати, генералният секретар на Алианса Йенс Столтенберг беше в Грузия, за да успокои военния щаб в страната, че амбицията на бившата съветска република да се присъедини към западния военен блок остава част от дългосрочните планове на НАТО, пише базираното в Брюксел издание New Europe. \r\nПоводът за посещението му в грузинската столица Тбилиси беше 12-дневно съвместно военно учение, в което участваха 24 от 29-те членки на НАТО, както и грузинските въоръжени сили. По време на посещението си в Националния център за обучение в Крцаниси близо до Тбилиси, Столтенберг похвали приноса на Грузия за мисиите на Алианса по света, въпреки факта, че обеднялото население от 3,5 милиона души не е получило график за тяхното възможно присъединяване към НАТО. \r\n„Ще продължим да работим заедно, за да се подготвим за членството на Грузия в НАТО“, каза Столтенберг и добави, че 29-те други членове на алианса „ясно заявиха, че Грузия ще стане член на НАТО“. \r\nГрузия е и най-големият участник, който не е член на НАТО в мисията за обучение на Алианса в Афганистан и допринася за Силите за бързо реагиране на НАТО. Преди повече от десетилетие, при предишното прозападно правителство на Михаил Саакашвили, Тбилиси изпрати значителен брой войници в Ирак след интервенцията на САЩ в страната. \r\nАнгажиментът на Тбилиси да се присъедини към НАТО се превърна в главен приоритет , с оглед на обтегнатите отношения на страната с Москва. Русия реагира решително на стремежа на Грузия към по-нататъшна западна интеграция, като първо наложи тежка икономическа блокада на ключови селскостопански продукти и струпа на хиляди руски войници в подкрепяните от Кремъл отцепнически райони на Абхазия и Южна Осетия. \r\n\"Ние не приемаме, че Русия или всяка друга сила има право да решава какво да правят членовете ни\", каза Столтенберг, докато коментираше стремежите на Грузия за присъединяване, преди да добави, че НАТО никога няма да признае окупацията нито на Абхазия, нито на Южна Осетия от Русия. \r\n\"Призоваваме Русия да сложи край на признаването на регионите Абхазия и Южна Осетия и да оттегли силите си\", каза Столтенберг. \r\nПо време на посещението си Столтенберг проведе разговори с няколко високопоставени служители, включително спорният президент на Грузия, родената във Франция Саломе Зурабишвили и премиера Мамука Бахтадзе. Зурабишвили, бивш френски дипломат при Жак Ширак, предизвика гнева на прозападната опозиция в страната заради лошите й грузински езикови способности и за това, че непрекъснато повтаря обвиненията на Москва към Грузия за загубата на Южна Осетия и Абхазия. \r\nРазговорите на Столтенберг с двама висши представители на управляващата партия \"Грузинска мечта\" идват в критичен момент за Грузия. Общественото мнение през последните години забележимо се измести от твърдите прозападни настроения, които дойдоха след петдневната война с Русия през август 2008 г., в която войниците на Владимир Путин стигнаха на 60 километра от Тбилиси, към доста по-консервативни и приятелски към Кремъл настроения, за които сериозна роля играе неизбраният национален лидер на Грузия – проруският милиардер и основател на „Грузинска мечта“ Бидзина Иванишвили. \r\nКато се ползва с почти пълен монопол върху законодателната власт, „Грузинска мечта“ на Иванишвили позволи да се утвърди широко разпространената корупция в страната. \r\nКакто НАТО, така и Европейският съюз все повече се тревожат от отстътплението от демократичните реформи, независимостта на съдилищата на страната, върховенството на закона и отслабването на инвестиционния климат - всички от които са ключови изисквания за присъединяване към единия блок - в седемте години откакто управляващата партия е на власт. \r\nВъпреки опасенията, Столтенберг потвърди ангажимента на НАТО към териториалната цялост на Грузия и докато присъства на съвместна пресконференция с Бахтадзе - третият премиер, избран от Иванишвили през декември 2015 г., упрекна съпротивата на Русия срещу плановете за присъединяване на Грузия към НАТО, както и на изгражданите от Москва бойни и стратегически ракетни сили в Черноморския регион след инвазията на войските ръководени от Путин и анексирането на Крим през 2014 г. \r\nВсе още не е определен график за членството на Грузия в НАТО. Малко вероятно е Алиансът да се придвижи бързо към приемането на нов член, тъй като скоро след като тя прие Черна гора в блока през юни 2017 г., се очаква да привлече и Северна Македония, след като наскоро преименуваната страна прекрати 27- годишен спор за името с Гърция в края на миналата година.", "date": "2019.03.27", "title": "New Europe: Грузия все още върви към НАТО"}
{"url": "http://www.focus-news.net/news/2019/03/27/2639548/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Няколко депутати от евроскептичната фракция в Консервативната партия на Великобритания намекнаха, че може да гласуват „за“ плана за Брекзит на премиера Тереза Мей преди гласуването в Камарата на общините в сряда на редица алтернативни планове за излизане на Обединеното кралство от Европейския съюз, пише европейската редакция на Politico. \r\nЛидерът на Европейската изследователска група (ЕИГ) Джейкъб Рийс-Мог публикува извинение за своя обратен завой на първа страница в „Дейли мейл“, потвърждавайки, че ще гласува за сделката на май, ако северноирландската Демократичната юнионитска партия (ДЮП) също се присъедини. \r\nБившият министър на външните работи Борис Джонсън, който напусна правителството, за да гласува срещу сделката през май миналата година, също изглежда готов да смени позицията си. Във вторник той заяви пред „Дейли телеграф“, че „все още не е там“, но призна: „Ако отново го отхвърлим за трети път, мисля, че има значителен риск изобщо да не излезем“. Джонсън намекна, че цената за подкрепата му за сделката на Мей е оставката на премиера. „Ако хората като мен подкрепят тази сделка ... тогава трябва да видим доказателството, че втората фаза на преговорите ще бъде различна от първата“, каза той. \r\n„Телеграф“ съобщи още, че министърът на кабинета Джон Уайтингдейл също е решил да подкрепи сделката и да не рискува Великобритания да остане част от Съюза. Бившият лидер на Консевативната партия Дънкан Смит, който е смятан за ключова фигура в лагера на евроскептиците, се очаква също да подкрепи Тереза Мей при евентуално гласуване, твърди още вестникът, като посочва, че е вероятно той да убеди и други депутати да го последват.  \r\nВ интервю по време на мероприятие на „Таймс“ във вторник вечерта, Дънкан Смит не е пожелал да уточни как точно ще гласува, но е отбелязал: „Има голяма вероятност сделката да мине“. Той е казал още, че „ще бъде от помощ“ за някои колеги от ЕИГ да подкрепят сделката на Мей, ако тя предложи да си подаде оставката. \r\nТвърдите поддръжници на Брекзит без сделка изглежда започват да се примиряват със сделката на премиера, след като депутатите в Уестминстър гласуваха по-рано тази седмица да вземат контрола върху дневния ред на парламента и да инициират редица дебати за алтернативни планове за Брекзит. Успехът на изменението на Консервативния депутат Оливер Летуин разчисти пътя за депутатите да представят своите собствени предложения за Брекзит и индикативните си гласове в сряда. \r\n*** В момент, когато отношенията между някои съюзници от НАТО изглеждат обтегнати, генералният секретар на Алианса Йенс Столтенберг беше в Грузия, за да успокои военния щаб в страната, че амбицията на бившата съветска република да се присъедини към западния военен блок остава част от дългосрочните планове на НАТО, пише базираното в Брюксел издание New Europe. \r\nПоводът за посещението му в грузинската столица Тбилиси беше 12-дневно съвместно военно учение, в което участваха 24 от 29-те членки на НАТО, както и грузинските въоръжени сили. По време на посещението си в Националния център за обучение в Крцаниси близо до Тбилиси, Столтенберг похвали приноса на Грузия за мисиите на Алианса по света, въпреки факта, че обеднялото население от 3,5 милиона души не е получило график за тяхното възможно присъединяване към НАТО. \r\n„Ще продължим да работим заедно, за да се подготвим за членството на Грузия в НАТО“, каза Столтенберг и добави, че 29-те други членове на алианса „ясно заявиха, че Грузия ще стане член на НАТО“. \r\nГрузия е и най-големият участник, който не е член на НАТО в мисията за обучение на Алианса в Афганистан и допринася за Силите за бързо реагиране на НАТО. Преди повече от десетилетие, при предишното прозападно правителство на Михаил Саакашвили, Тбилиси изпрати значителен брой войници в Ирак след интервенцията на САЩ в страната. \r\nАнгажиментът на Тбилиси да се присъедини към НАТО се превърна в главен приоритет , с оглед на обтегнатите отношения на страната с Москва. Русия реагира решително на стремежа на Грузия към по-нататъшна западна интеграция, като първо наложи тежка икономическа блокада на ключови селскостопански продукти и струпа на хиляди руски войници в подкрепяните от Кремъл отцепнически райони на Абхазия и Южна Осетия. \r\n\"Ние не приемаме, че Русия или всяка друга сила има право да решава какво да правят членовете ни\", каза Столтенберг, докато коментираше стремежите на Грузия за присъединяване, преди да добави, че НАТО никога няма да признае окупацията нито на Абхазия, нито на Южна Осетия от Русия. \r\n\"Призоваваме Русия да сложи край на признаването на регионите Абхазия и Южна Осетия и да оттегли силите си\", каза Столтенберг. \r\nПо време на посещението си Столтенберг проведе разговори с няколко високопоставени служители, включително спорният президент на Грузия, родената във Франция Саломе Зурабишвили и премиера Мамука Бахтадзе. Зурабишвили, бивш френски дипломат при Жак Ширак, предизвика гнева на прозападната опозиция в страната заради лошите й грузински езикови способности и за това, че непрекъснато повтаря обвиненията на Москва към Грузия за загубата на Южна Осетия и Абхазия. \r\nРазговорите на Столтенберг с двама висши представители на управляващата партия \"Грузинска мечта\" идват в критичен момент за Грузия. Общественото мнение през последните години забележимо се измести от твърдите прозападни настроения, които дойдоха след петдневната война с Русия през август 2008 г., в която войниците на Владимир Путин стигнаха на 60 километра от Тбилиси, към доста по-консервативни и приятелски към Кремъл настроения, за които сериозна роля играе неизбраният национален лидер на Грузия – проруският милиардер и основател на „Грузинска мечта“ Бидзина Иванишвили. \r\nКато се ползва с почти пълен монопол върху законодателната власт, „Грузинска мечта“ на Иванишвили позволи да се утвърди широко разпространената корупция в страната. \r\nКакто НАТО, така и Европейският съюз все повече се тревожат от отстътплението от демократичните реформи, независимостта на съдилищата на страната, върховенството на закона и отслабването на инвестиционния климат - всички от които са ключови изисквания за присъединяване към единия блок - в седемте години откакто управляващата партия е на власт. \r\nВъпреки опасенията, Столтенберг потвърди ангажимента на НАТО към териториалната цялост на Грузия и докато присъства на съвместна пресконференция с Бахтадзе - третият премиер, избран от Иванишвили през декември 2015 г., упрекна съпротивата на Русия срещу плановете за присъединяване на Грузия към НАТО, както и на изгражданите от Москва бойни и стратегически ракетни сили в Черноморския регион след инвазията на войските ръководени от Путин и анексирането на Крим през 2014 г. \r\nВсе още не е определен график за членството на Грузия в НАТО. Малко вероятно е Алиансът да се придвижи бързо към приемането на нов член, тъй като скоро след като тя прие Черна гора в блока през юни 2017 г., се очаква да привлече и Северна Македония, след като наскоро преименуваната страна прекрати 27- годишен спор за името с Гърция в края на миналата година. \r\n*** Лидерът на Европейската народна партия в Европейския парламент Манфред Вебер заяви, че Турция не може да стане членка на Европейския съюз, „защото няма подкрепата на европейското обществено мнение и се отдалечава от ценностите на Съюза“, а освен това се обяви в подкрепа на идеята на \"българския министър-председател, когато той говори за необходимостта да се изгради стена между страната и Турция\", пише електронното издание на гръцкия вестник Protothema. \r\nВ интервю пред френския ежедневник Le Monde, шпитценкандидатът на ЕНП посочи, че едно от първите неща, които ще направи като председател на Европейската комисия, е да приключи преговорите за присъединяване с Турция. „Ще отида в Анкара, за да предложа тесни икономически отношения, образователен обмен, продължаване на нашата обща борба срещу тероризма и т.н. Но тази страна не може да стане членка на Съюза, защото няма подкрепата на европейското обществено мнение и Турция се отдалечава от ценностите на Съюза“, заяви той. \r\nВебер се обяви за по-строг граничен контрол и призова за солидарност на страните от Източна Европа по въпросите на имиграцията. „Време е да приложим два принципа: Първо, много строг граничен контрол - подкрепям българския министър-председател, когато той говори за необходимостта да се изгради стена между страната и Турция. И второ, „План Маршал“ за Африка“. \r\n*** Сградите на градските управи в редица градове на Германия бяха евакуирани в първия работен ден от седмицата, след като през нощта получиха заплахи за бомба, пише в днешния си борй британския The Daily Mail.  \r\nЗасегнатите градове са Аугсбург, Нойнкирхе, Чемниц, Гьотинген и Кайзерсалутен. След евакуацията на градските управи трафикът беше отклонен, тъй като полицията започна разследване на случая, а в понеделник след обед в него се включиха и кучета-търсачи. Заплахите за бомби са пристигнали по електронната поща.  \r\n'Първата заплаха е пристигнала в кметството на Аугсбург, щом го получихме, опразнихме сградата и започнахме разследване“, съобщи в Туитър полицай.   \r\nПодобни туитове са пуснати и в Нойнкирхе и в Кайзерслаутен, източен Чемниц, централен Гьотинген и северен Рендбург.   \r\nПолицаите ограждат районите около съответните сгради и проучват района им за подозрителни предмети, но нищо не е открито до този момент. Кучета-търсачи дирят експлозиви.  \r\nВ Гьотинген и Аугсбург местният транспорт е отклонен от района на кметството, някои трамвайни и автобусни линии са спрени.    \r\nИзпращачът на съобщенията все още не е открит.   \r\nПовече от 100 заплашителни имейла са изпратени до адвокати, политици, журналисти, дори и до попзвезда.  Някои от имейлите съдържат бомбени, а други – смъртни заплахи, има и предупреждения, че ще се използват пушки или биологично оръжие, германските медии съобщават.   \r\nПолицията разследва всяка заплаха.", "date": "2019.03.27", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/03/27/2639549/sofiya-63-godishna-zhena-e-zaginala-pri-intsident-po-vreme-na-darvodobiv-v-zemlishteto-na-selo-gabra.html", "text": "63-годишна жена е загинала при инцидент по време на дърводобив в землището на село Габра. Това съобщиха от  ОДМВР - София . Сигналът е подаден около 12.06 часа на 26 март в РУ - Елин Пелин от Държавното горско стопанство. Съобщено е за жена в безпомощно състояние в землището на село Габра. При извършения оглед на местопроизшествието е установена смъртта на пострадалата. По първоначални данни 63-годишната жена е била ударена от паднало дърво по време на дърводобив. По случая е образувано следствено дело.  \r\nСлед приключване на действията по разследване, водено от служители на РУ- Самоков, в качеството на обвиняем е привлечен 57-годишен жител на с. Марица, товарил в камион незаконно добит дървен материал. Делото е изпратено в Районната прокуратура с мнение за съд.", "date": "2019.03.27", "title": "София: 63-годишна жена е загинала при инцидент по време на дърводобив в землището на село Габра"}
{"url": "http://www.focus-news.net/news/2019/03/27/2639544/mustafa-karadaya-dps-kogato-narodnoto-sabranie-si-pozvolyava-da-narushava-konstitutsiyata-s-izborniya-kodeks-nyama-kakvo-da-obsazhdame-ostanali-vaprosi-sred-koito-i-apartamentite.html", "text": "Когато Народното събрание си позволява да нарушава Конституцията с Изборния кодекс, всички останали въпроси няма какво да ги коментираме и обсъждаме. Това каза председателят на ДПС Мустафа Карадайъ пред журналисти във връзка с Изборния кодекс и скандала с апартаментите, предаде репортер на  Агенция „Фокус“ . Карадайъ заяви, че в залата една част от колегите му от ГЕРБ гласуват против правата на българските граждани, закрепен в Конституцията. „Това е важният въпрос“, допълни още Карадайъ по отношение на изборните промени.   \r\nДеница КИТАНОВА", "date": "2019.03.27", "title": "Мустафа Карадайъ, ДПС: Когато Народното събрание си позволява да нарушава Конституцията с Изборния кодекс, няма какво да обсъждаме останали въпроси, сред които и апартаментите"}
{"url": "http://www.focus-news.net/news/2019/03/27/2639551/tass-krim-shte-poiska-obezshtetenie-ot-ukrayna-za-nanesenite-shteti-po-vreme-na-upravlenieto-na-kiev.html", "text": "Република Крим, в състава на Руската Федерация, започна да формира работна група, която трябва да изчисли загубите, нанесени на полуострова от Украйна, съобщи в сряда пред журналистите председателят на Държавния съвет на Крим Владимир Константинов, предава  ТАСС . \r\nНа проведеното на 15 март първо съвместно заседание на Съвета на Държавната дума и Държавния съвет на Крим, проведено по повод петата годишнина от присъединяването на полуострова към Русия, председателят на Държавната дума Вячеслав Володин предложи с помощта на европейските парламентарни структури Украйна да бъде задължена да компенсира Крим за икономическите загуби от присъствието в състава й. \r\nПо-късно ръководителят на Крим Сергей Аксьонов съобщи пред журналистите, че съвместната работна група на Държавната дума и Държавния съвет на републиката ще започне да изчислява щетите, нанесени от украинските власти, в течение на най-близкия месец след създаването на механизма за тези пресмятания. \r\n„Ще създадем комисията, работната група ще бъде възглавена от (първия заместник председател на Държавния съвет на Крим Ефим) Фикс", "date": "2019.03.27", "title": "ТАСС: Крим ще поиска обезщетение от Украйна за нанесените щети по време на управлението на Киев"}
{"url": "http://www.focus-news.net/news/2019/03/27/2639552/agentsiya-i-radio-fokus-i-mon-otpravyat-nova-zagadka-v-savmestnata-initsiativa-nezabravimoto-za-balgarskite-literaturni-shedyovri.html", "text": "Агенция и Радио „Фокус“ и Министерство на образованието и науката (МОН) отправят нова загадка в съвместната инициатива „Незабравимото“, посветена на българските литературни шедьоври. \r\nВ седмичното предаване за образование „Всички в час“  бе излъчен откъс, представен от актьора  Христо Бонин: Изгнаници клети, отломка нищожна \r\nот винаги храбър народ мъченик, \r\nдечица на майка робиня тревожна \r\nи жертви на подвиг чутовно велик - \r\nдалеч от родина, в край чужди събрани, \r\nизпити и бледни, в порутен бордей, \r\nте пият, а тънат сърцата им в рани, \r\nи пеят, тъй както през сълзи се пей... \r\nПознайте от кое литературно произведение е откъсът и кой е авторът, а отговорите ви очакваме на адрес: \r\nСофия, ул. „Султан тепе“ 8, \r\nтел. 0882 802 802, както и на телефоните на \"Фокус\" в цялата страна. \r\nИмейл:   и във", "date": "2019.03.27", "title": "Агенция и Радио „Фокус“ и МОН отправят нова загадка в съвместната инициатива „Незабравимото“ – за българските литературни шедьоври"}
{"url": "http://www.focus-news.net/news/2019/03/27/2639533/politico-evroskeptitsite-ot-konservativnata-partiya-obyaviha-che-mozhe-da-glasuvat-za-brekzita-na-tereza-mey.html", "text": "Няколко депутати от евроскептичната фракция в Консервативната партия на Великобритания намекнаха, че може да гласуват „за“ плана за Брекзит на премиера Тереза Мей преди гласуването в Камарата на общините в сряда на редица алтернативни планове за излизане на Обединеното кралство от Европейския съюз, пише европейската редакция на Politico. \r\nЛидерът на Европейската изследователска група (ЕИГ) Джейкъб Рийс-Мог публикува извинение за своя обратен завой на първа страница в „Дейли мейл“, потвърждавайки, че ще гласува за сделката на май, ако северноирландската Демократичната юнионитска партия (ДЮП) също се присъедини. \r\nБившият министър на външните работи Борис Джонсън, който напусна правителството, за да гласува срещу сделката през май миналата година, също изглежда готов да смени позицията си. Във вторник той заяви пред „Дейли телеграф“, че „все още не е там“, но призна: „Ако отново го отхвърлим за трети път, мисля, че има значителен риск изобщо да не излезем“. Джонсън намекна, че цената за подкрепата му за сделката на Мей е оставката на премиера. „Ако хората като мен подкрепят тази сделка ... тогава трябва да видим доказателството, че втората фаза на преговорите ще бъде различна от първата“, каза той. \r\n„Телеграф“ съобщи още, че министърът на кабинета Джон Уайтингдейл също е решил да подкрепи сделката и да не рискува Великобритания да остане част от Съюза. Бившият лидер на Консевативната партия Дънкан Смит, който е смятан за ключова фигура в лагера на евроскептиците, се очаква също да подкрепи Тереза Мей при евентуално гласуване, твърди още вестникът, като посочва, че е вероятно той да убеди и други депутати да го последват.  \r\nВ интервю по време на мероприятие на „Таймс“ във вторник вечерта, Дънкан Смит не е пожелал да уточни как точно ще гласува, но е отбелязал: „Има голяма вероятност сделката да мине“. Той е казал още, че „ще бъде от помощ“ за някои колеги от ЕИГ да подкрепят сделката на Мей, ако тя предложи да си подаде оставката. \r\nТвърдите поддръжници на Брекзит без сделка изглежда започват да се примиряват със сделката на премиера, след като депутатите в Уестминстър гласуваха по-рано тази седмица да вземат контрола върху дневния ред на парламента и да инициират редица дебати за алтернативни планове за Брекзит. Успехът на изменението на Консервативния депутат Оливер Летуин разчисти пътя за депутатите да представят своите собствени предложения за Брекзит и индикативните си гласове в сряда. \r\nПревод и редакция:", "date": "2019.03.27", "title": "Politico: Евроскептиците от Консервативната партия обявиха, че може да гласуват за Брекзита на Тереза Мей"}
{"url": "http://www.focus-news.net/news/2019/03/27/2639553/api-vremenno-se-ogranichava-dvizhenieto-po-pat-i-4-balgarski-izvor-sopot-poradi-pozhar-i-namalena-vidimost-na-patnoto-platno.html", "text": "Временно се ограничава движението по път I-4 Български извор - Сопот поради пожар и намалена видимост на пътното платно. Това съобщиха от пресцентъра на  Агенция „Пътна инфраструктура“ . Шофьорите изчакват на място.", "date": "2019.03.27", "title": "АПИ: Временно се ограничава движението по път I-4 Български извор - Сопот поради пожар и намалена видимост на пътното платно"}
{"url": "http://www.focus-news.net/news/2019/03/27/2639554/pazardzhik-do-1800-chasa-dvizhenieto-po-pat--8003-v-uchastaka-blatnitsa-smilets-se-osashtestvyava-v-edna-lenta-poradi-polagane-na-asfaltova-nastilka.html", "text": "До 18.00 часа движението по път III-8003 в участъка Блатница  – Смилец се осъществява в една лента поради полагане на асфалтова настилка. Това съобщиха от пресцентъра на  Агенция „Пътна инфраструктура“ . Движението се осъществява поетапно в една лента и се регулира с пътни знаци и сигналисти.", "date": "2019.03.27", "title": "Пазарджик: До 18.00 часа движението по път III-8003 в участъка Блатница  – Смилец се осъществява в една лента поради полагане на асфалтова настилка"}
{"url": "http://www.focus-news.net/news/2019/03/27/2639541/evrodeputatat-momchil-nekov-rano-e-da-se-radvame-pobedata-shte-e-istinska-ako-paket-mobilnost-ne-vleze-za-glasuvane-i-na-poslednata-sesiya-v-sredata-na-april.html", "text": "Рано е да се радваме, победата ще е истинска, ако пакетът „Мобилност\" не влезе за гласуване и на последната сесия в средата на април. Това каза в интервю за  Радио „Фокус“  евродепутатът Момчил Неков, след като председателят на ЕП Антонио Таяни върна пакет „Мобилност“ на Транспортна комисия. Той уточни, че процедурата не е приключила с отказа спорният пакет да бъде гласуван на днешното пленарно заседание на ЕП. „Гласуването на пакета „Мобилност“ при условие, че водещата Комисия по транспорт е дала негативни становища по 2 от 3 доклада, е поредният прецедент – затова вчера българските евродепутати поискаха процедура по недопустимост и Антонио Таяни се съгласи“, припомни Неков. Предстоят още две седмици в Брюксел и една в Страсбург, когато пакетът може да бъде подложен на гласуване, допълни той. „Ако се проведе спешно заседание на Комисията по транспорт в понеделник или вторник следващата седмица, една от опциите е на мини-сесия в Брюксел да има гласуване. Ако до тогава не успеят да преведат поправките на всички официални езици в ЕС – това е една от процедурните хватки, която искаме да използваме – то втората възможност е пакетът „Мобилност“ да влезе за разглеждане на последната пленарна сесия в Страсбург в средата на месец април“, обясни евродепутатът. Решението на Антонио Таяни е процедурната стъпка в правилна посока, но в него няма нищо сигурно, обърна внимание Момчил Неков. Той изрази надежда през предстоящите 3 седмици пакетът „Мобилност“ да не влезе за гласуване в пленарна зала и увери, че евродепутатите са обединени около това гласуването му да бъде отложено за следващия мандат на ЕП, където да се постигне по-добър баланс. „Най-добрият вариант за България е въобще да не се гласува в рамките на този мандат – нито на сесията в Брюксел в началото на април, нито в средата – на последната пленарна сесия в Страсбург“, обясни евродепутатът.  \r\nАнна АНГЕЛОВА", "date": "2019.03.27", "title": "Евродепутатът Момчил Неков: Рано е да се радваме, победата ще е истинска, ако пакет „Мобилност\" не влезе за гласуване и на последната сесия в средата на април"}
{"url": "http://www.focus-news.net/news/2019/03/27/2639555/veliko-tarnovo-trudova-borsa-shte-provede-byuroto-po-truda-v-grada-prez-april.html", "text": "Традиционната си трудова борса ще проведе Бюрото по труда във Велико Търново през април. Това съобщи Бойка Ганева, началник отдел „Активна политика на пазара на труда“ в Дирекция „Бюро по труда“, предаде репортер на  Радио „Фокус“ – Велико Търново .  Събитието ще се проведе на 17 април от 10. 30 часа в зала „Преслав“ на „Интерхотел Велико Търново“. Участие в борсата ще вземат работодатели от Велико Търново, Елена и Златарица – общините, които попадат в обхвата на Дирекцията. Предстои да стане ясен броят на работодателите, които ще участват, както и на заявените свободни работни места.  \r\nБойка Ганева посочи, че основно на пазара на труда в момента се търсят лица без квалификация. Многобройни са обявите за оператор шевно производство и за строителни работници. Вече започва и сезонната заетост и съответно и търсенето на кадри за нея. Според Бойка Ганева една от основните причини да има глад за общи работници в региона е закриването на паралелки и училища, които до скоро са произвеждали такива специалисти. \r\nНадежда КРЪСТЕВА", "date": "2019.03.27", "title": "Велико Търново: Трудова борса ще проведе Бюрото по труда в града през април"}
{"url": "http://www.focus-news.net/news/2019/03/27/2639558/georgi-ikonomov-kmet-na-bansko-publichnite-komentari-po-temata-s-otkrivane-na-erotik-barove-v-grada-tryabva-da-bade-prekratena-do-priklyuchvane-na-proverkata-ot-okrazhna-prokuratura.html", "text": "„По повод назначената от Окръжна прокуратура проверка по решението на Общинския съвет Банско, с което се предвижда спирането на бъдещо откриване на еротик барове и нощни заведения, апелирам публичните и медийни коментари да бъдат прекратени до нейното окончателно приключване\". Това се посочва в позиция от кмета на Община Банско Георги Икономов по темата, съобщиха от пресцентъра на  Общината . „Разбирам огромния обществен интерес, както вярвам в безпристрастната работа на Прокуратурата и категорично считам, че ще вземе своите решения въз основа на законовите разпоредби. Аз лично прекратявам всякакви изявления по темата, независимо от настояването на медиите, и призовавам всички да изчакаме приключването на проверката“, казва още кметът Георги Икономов. Според него заглавия от рода „Прокуратурата пожела още еротик барове в Банско“, категорично не съвпадат с неговото мнение и не отговарят на обективната истина.", "date": "2019.03.27", "title": "Георги Икономов, кмет на Банско: Публичните коментари по темата с откриване на еротик барове в града трябва да бъде прекратена до приключване на проверката от Окръжна прокуратура"}
{"url": "http://www.focus-news.net/news/2019/03/27/2639561/ep-evropeyskiyat-parlament-uvelichava-pravata-na-potrebitelite-onlayn-i-oflayn.html", "text": "•\tПо-ясни права при закупуване на цифрово съдържание или трансгранични продажби на стоки  \r\n•\tЗадължение за обезщетение на потребителите в случай на дефекти  \r\n•\tИнтелигентни стоки (например интелигентни хладилници или часовници) са включени в законодателството  \r\nНови правила за по-добра защита на потребителите, когато пазаруват в интернет, в традиционен магазин, както и когато изтелгят музика или игри, бяха одобрени от Парламента във вторник, съобщава  пресслужбата на Европейския парламент . \r\nНовите законодателни актове на ЕС за цифровото съдържание и продажбите на стоки  хармонизират основните договорни права, като средствата за правна защита на потребителите и начините за прилагането им. Те са част от стратегията за единен цифров пазар, която има за цел да осигури по-добър достъп на потребителите и предприятията до онлайн стоки и услуги в Европа.  \r\nПо-добра защита при изтегляне на музика, видеоклипове, приложения  \r\nСпоред новоприетите правила за „цифрово съдържание“ в рамките на ЕС, хората, които купуват или изтеглят музика, приложения, игри, използват облачни услуги или платформи за социални медии, ще бъдат по-добре защитени, когато търговецът не успее да предостави съдържанието или услугата или предостави дефектни такива. Тези права за защита на потребителите ще се прилагат по еднакъв начин по отношение на потребителите, които предоставят свои данни в замяна на получаване на такова съдържание или услуга, както и на потребители, които заплащат за него.  \r\nТекстът предвижда, че ако не е възможно да се определи дефектното цифрово съдържание или услуга в разумен период от време, потребителят има право на намаление на цената или пълно възстановяване на сумата в рамките на 14 дни. Ако се появи дефект в рамките на една година от датата на доставката, се предполага, че той вече е съществувал и не се налага потребителят да го доказва (обръщане на доказателствената тежест). За постоянни редовни доставки, тежестта на доказване се носи от търговеца в рамките на договора.  \r\nГаранционният срок за еднократни доставки не може да бъде по-кратък от две години. За постоянни редовни доставки тя следва да се прилага по време на целия срок на договора.  \r\nЗа повече информация вижте прессъобщението и одобрения текст (598 гласа \"за\" срещу 34 \"против\", с 26 въздържали се).  \r\nПри покупка на продукт онлайн или офлайн  \r\nДирективата относно продажбите на стоки се прилага както за онлайн, така и за офлайн директни продажби, например при покупката на домакински уред, играчка или компютър чрез интернет или в традиционен магазин.  \r\nТърговецът носи отговорност, ако в рамките на две години от момента, в който потребителят е получил продукта, се появи дефект. Държавите членки имат право да въведат или да запазят по-дълъг гаранционен срок в своите национални закони, за да запазят същото ниво на защита на потребителите, вече съществуващо в съответните страни. Срокът за обръщане на тежестта на доказване ще бъде една година в полза на потребителите. Държавите-членки имат право да удължат този срок до две години.  \r\nСтоките с вградени цифрови елементи (например „интелигентни“ хладилници, смартфони и телевизори или смарт часовници) също са обхванати от тази директива. Потребителите, които купуват тези продукти, ще имат право да получат необходимите актуализации на дигиталните елементи по време на „период от време, който потребителят може разумно да очаква“, въз основа на вида и предназначението на стоките и цифровите елементи.  \r\nЗа повече информация вижте прессъобщениeто и  одобрения текст (629 гласа \"за\" срещу 29 \"против\", с 6 въздържали се).  \r\nСледващи стъпки  \r\nДвете директиви ще бъдат представени за официално одобрение от Съвета на министрите на ЕС. Те ще влязат в сила 20 дни след публикуването им в Официален вестник на ЕС и ще трябва да бъдат приложени от държавите-членки най-късно две години и половина след това.", "date": "2019.03.27", "title": "ЕП: Европейският парламент увеличава правата на потребителите онлайн и офлайн"}
{"url": "http://www.focus-news.net/news/2019/03/27/2639562/pleven-zatrudneno-e-dvizhenieto-mezhdu-selo-iskar-i-grad-dolni-dabnik-poradi-katastrofa.html", "text": "Затруднено е движението между село Искър и град Долни Дъбник поради катастрофа, съобщи  слушател на Радио „Фокус“ .", "date": "2019.03.27", "title": "Плевен: Затруднено е движението между село Искър и град Долни Дъбник поради катастрофа"}
{"url": "http://www.focus-news.net/news/2019/03/27/2639560/sofiya-politsiyata-izdirva-izbyagal-arestant.html", "text": "Полицията издирва избягал арестант от УМБАЛСМ „Н. И. Пирогов“. Това потвърдиха за  Агенция „Фокус“  от МВР. Провежда се проверка по сигнал за мароканец избягал от лечебното заведение, след задържането му от органите на реда.", "date": "2019.03.27", "title": "София: Полицията издирва избягал арестант"}
{"url": "http://www.focus-news.net/news/2019/03/27/2639559/mzhg-opredelen-e-razmerat-na-podpomaganeto-na-hektar-po-shemite-za-obvarzana-podkrepa-za-plodove-i-zelenchutsi-za-kampaniya-2018.html", "text": "Издадени са заповеди на министъра на земеделието, храните и горите, с които се определят ставките по схемите за обвързана подкрепа за плодове и зеленчуци за 2018 г. Това съобщиха от пресцентъра на   Министерството на земеделието, храните и горите . Размерът на подпомагането на хектар е в пряка зависимост от общите установени площи по всяка схема, които нарастват по повечето схеми спрямо предходната година. \r\nСтавката по схемата за обвързано подпомагане за плодове (основна група) е 1 759,98 лв./ха за първите 30 ха и 1 173,32 лв./ха за допустимите площи по схемата над 30-ия хектар. По схемата за обвързано подпомагане за плодове (сливи и десертно грозде) ще се изплаща по 1 006,17 лв./ха за първите 30 ха и 670,78 лв./ха за допустимите площи по схемата над 30-ия хектар. \r\nРазмерът на субсидията по схемата за обвързано подпомагане за зеленчуци (основна група) е 1 277,62 лв./ха за първите 30 ха и 851,75 лв./ха за допустимите площи по схемата над 30-ия хектар. В рамките на схемата за обвързано подпомагане за зеленчуци (зеле, дини и пъпеши) субсидията ще бъде 735,49 лв./ха за първите 30 ха и 490,33 лв./ха за допустимите площи по схемата над 30-ия хектар. За схемата за обвързано подпомагане за оранжерийни зеленчуци, земеделските стопани с допустими площи и доказали необходимите добиви ще получат по 17 021,85 лева на хектар. \r\nКопия на заповедите са публикувани на интернет страниците на МЗХГ и Държавен фонд „Земеделие“. Предстои изплащането на субсидията на земеделските стопани, които са кандидатствали по схемите и имат допустими площи и са доказали необходимите добиви.", "date": "2019.03.27", "title": "МЗХГ: Определен е размерът на подпомагането на хектар по схемите за обвързана подкрепа за плодове и зеленчуци за кампания 2018"}
{"url": "http://www.focus-news.net/news/2019/03/27/2639565/sport-uefa-razsledva-cherna-gora-za-rasizam.html", "text": "Расистки прояви на черногорските фенове в мача с Англия може да донесат сериозни главоболия на националния отбор. Група привърженици обиждаха на няколко пъти част от тъмнокожите звезди на Трите лъва. \r\n\"Играчи на Англия станаха жертва на примитивни маймунски звуци\", пишат медиите на Острова. Особено отчетливо обидните скандирания се чуват в края на срещата, когато Дани Роуз получава жълт картон. Британците са подали официално оплакване до УЕФА и от евроцентралата обявиха, че разследват случая.Дисциплинарната комисия ще се произнесе на 16 май. Минималното наказание при доказан расизъм е затваряне на част от сектор, но по всяка вероятност санкциите за Черна гора ще бъдат по-тежки. Освен обидните скандирания фенове на домакините хвърляха и предмети по футболисти на Англия. Запалка за малко да уцели Рахийм Стърлинг в края на мача. Не е изключено да се стигне дори до двубой на празни трибуни или отнемане на точки, за каквото призоваха от Острова. \r\n\"Срамно е. Вече сме 2019 година, а още си говорим за такива работи\", каза Стърлинг след мача. Той дръпна двете си уши, след като вкара петия гол в мача: \"Това е най-добрият начин да смълчиш расистите\", написа крилото в социалните мрежи. \r\n\"Случилото се е много тъжно. Искам да се наслаждаваме на футбола навсякъде, където играем. Не желая моите момчета да си тръгват с емоционални белези от гостувания\", каза селекционерът Гарет Саутгейт. \r\nОт Черна гора отричаха като партизани на разпит за расистки скандирания - селекционерът Тумбакович заяви, че не е чул маймунски звуци, а пресаташето на националния тим отклоняваше въпросите, свързани с темата.", "date": "2019.03.27", "title": "Спорт: УЕФА разследва Черна гора за расизъм"}
{"url": "http://www.focus-news.net/news/2019/03/27/2639550/halil-letifov-dps-otpadaneto-na-paketa-mobilnost-1-ot-dnevniya-red-na-evroparlamenta-e-uspeh-no-buryata-ne-e-otminala.html", "text": "Отпадането на пакета „Мобилност“ 1 от дневния ред на европарламента е успех, но бурята не е отминала. Това каза за  Агенция „Фокус“  народният представител от ПГ на ДПС и председател на Комисията по транспорт към Народното събрание Халил Летифов. Според него натискът пакетът да мине бързо през комисии и през оставащите две сесии до края на този парламент да бъде вкаран още веднъж ще продължи. Това е много притеснително“, заяви още Халил Летифов. Той изрази надежда да се прояви разум и  пакетът да не влезе в изданието на европарламента. „Целта, към момента, която имахме, е да остане този пакет за следващо издание на ЕП. Това, което следва оттук нататък обаче, имайки предвид, че натискът от големите страни - Франция, Германия, Белгия, Холандия, Италия и други ще продължи. Те ще се опитат, връщайки се в Транспортна комисия, отново да минат досиетата и този път може би без грешка, така че да може да бъде гледано в пленарна зала“, каза Летифов. Председателят на Комисията по транспорт посочи, че подкрепя протеста на превозвачите. „На предходния протест в Брюксел лично присъствах, персонално съм участвал в много разговори. Лично съм ходил в Брюксел и съм разговарял с кабинета на комисарката Виолета Бул, и с вносителите на досиетата, за да представим българската позиция. От май месец миналата година има решение на Народното събрание, в което нашият председател г-н Карадайъ е съвносител. С него задължаваме правителството и всички институции да защитят националния интерес, в случая интереса на българските превозвачи. Ние разбираме доброто намерение да се защитят социалните права на шофьорите и заставаме зад това“, каза още Летифов. По думите му зад това добро намерение стои целта за буквално фалиране на транспортния бранш както в България, така и в другите страни по периферията на ЕС. Според Летифов този пакет е в тежък конфликт с ценностите и основите на ЕС. „Категорично са разделени страните- членки на ЕС и категорично ще има масови фалити, ако тези текстове минат в този вид и бъдат приети. Да, ние подкрепяме протеста на превозвачите, той е справедлив и трябва да се намери решение, което да ги постави на равни начала с останалите превозвачи в ЕС, а не да бъдат дискриминирани, както прави пакетът „Мобилност“ 1“, допълни председателят на Транспортна комисия. \r\nДеница КИТАНОВА", "date": "2019.03.27", "title": "Халил Летифов, ДПС: Отпадането на пакета „Мобилност“ 1 от дневния ред на европарламента е успех, но бурята не е отминала"}
{"url": "http://www.focus-news.net/news/2019/03/27/2639567/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани големи колони от автомобили на българо-турската граница, преминаването се осъществява без забавяне. \r\nМария ПОПЧЕВА", "date": "2019.03.27", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2019/03/27/2639566/boyka-ganeva-byuro-po-truda-veliko-tarnovo-190-bezrabotni-litsa-ot-veliko-tarnovo-elena-i-zlataritsa-shte-badat-vklyucheni-v-obucheniya-za-dopalnitelna-kvalifikatsiya.html", "text": "190 безработни лица от Велико Търново, Елена и Златарица ще бъдат включени в обучения за придобиване на допълнителна квалификация. Това съобщи Бойка Ганева, началник отдел „Активна политика на пазара на труда“ в Дирекция „Бюро по труда“, предаде репортер на  Радио „Фокус“ – Велико Търново . Проектът е съвместен между Агенцията по заетостта, КНСБ, КТ „Подкрепа“, Българска стопанска камера, Съюз за стопанска инициатива и Българска търговско-промишлена палата.  \r\nБезработните лица ще придобиват умения за професиите охранител, офис секретар, сътрудник бизнес услуги, продавач консултант, касиер, работник в хранително-вкусовата промишленост, помощник в строителството и работник в озеленяването. Ще бъдат сформирани групи от по 20 лица, а продължителността на обучението ще е 300 учебни часа, или месец и половина. През този период лицата ще получават стипендия. Пътните разходи на тези, които живеят извън населеното място, където се провежда обучението, също ще бъдат покрити.  \r\nБойка Ганева съобщи, че след приключване на курсовете за придобиване на квалификация ще бъде осигурена субсидирана заетост на 20% от лицата и несубсидирана заетост на 30% от тях. В момента се приемат заявления за включване в обученията. На 25 март са стартирали курсове за работник в озеленяването в Елена и Златарица. \r\nНадежда КРЪСТЕВА", "date": "2019.03.27", "title": "Бойка Ганева, „Бюро по труда“ - Велико Търново: 190 безработни лица от Велико Търново, Елена и Златарица ще бъдат включени в обучения за допълнителна квалификация"}
{"url": "http://www.focus-news.net/news/2019/03/27/2639568/stara-zagora-vazstanoveno-e-dvizhenieto-v-aktivnata-lenta-pri-km-188-na-avtomagistrala-trakiya-v-posoka-burgas.html", "text": "Възстановено е движението в активната лента при км 188 на автомагистрала „Тракия“ в посока Бургас. Това съобщиха от пресцентъра на  Агенция „Пътна инфраструктура“ . Трафикът временно се извършваше в една лента за изтегляне на катастрофирал автомобил.", "date": "2019.03.27", "title": "Стара Загора: Възстановено е движението в активната лента при км 188 на автомагистрала „Тракия“ в посока Бургас"}
{"url": "http://www.focus-news.net/news/2019/03/27/2639571/ministar-ekaterina-zaharieva-shte-se-sreshtne-s-ministara-na-vanshnite-raboti-na-livan-dzhebran-basil-na-29-mart.html", "text": "На 29 март 2019 г. министърът на външните работи и емигрантите на Ливан  Джебран Басил ще направи официално посещение в България по покана на вицепремиера и министър на външните работи Екатерина Захариева. Това съобщиха от пресцентъра на  Министерството на външните работи . Джебран Басил ще бъде придружен от държавния министър на външната търговия Хасан Мурад и високопоставени представители на ливанското министерство на външните работи и министерството на земеделието.    \r\nПо време на разговорите ще бъде направен преглед на двустранното сътрудничество, ще бъдат обсъдени възможности за активизирането му в областта на науката и образованието, търговско-икономическата сфера, туризма, земеделието, здравеопазването. Стокообменът между България и Ливан през 2018 г. възлиза на 175.1 млн. долара като е отбелязан ръст от 20% спрямо 2017 г.    \r\nМинистър Захариева ще приеме Джебран Басил в Министерския съвет в 9.30 часа за разговори на четири очи и пленарна среща между двете делегации.   \r\nВ 10.30 часа Екатерина Захариева и Джебран Басил ще направят изявление в Гранитната зала на МС.", "date": "2019.03.27", "title": "Министър Екатерина Захариева ще се срещне с министъра на външните работи на Ливан Джебран Басил на 29 март"}
{"url": "http://www.focus-news.net/news/2019/03/27/2639563/blagoevgrad-rayonniyat-sad-shte-gleda-myarkata-za-neotklonenie-na-rozalina-kyoseva-zadarzhana-sled-spetsializirana-aktsiya-v-grada.html", "text": "Районният съд ще гледа мярката за неотклонение на Розалина Кьосева, задържана след специализирана акция в града, предаде репортер на  Радио „Фокус“ – Пирин . Искането за постоянен арест на Кьосева ще бъде гледано в Районния съд в 15.00 часа.", "date": "2019.03.27", "title": "Благоевград: Районният съд ще гледа мярката за неотклонение на Розалина Кьосева, задържана след специализирана акция в града"}
{"url": "http://www.focus-news.net/news/2019/03/27/2639572/kardzhali-trima-mazhe-i-edna-zhena-sa-zadarzhani-sled-sbivane-na-ul-patya-za-kalinka.html", "text": "Трима мъже и една жена са задържани след сбиване на ул. „Пътя за Калинка“. Това съобщиха от  ОДМВР - Кърджали . Инцидентът станал около 7.30 часа на 26 март. След свада между няколко души спорещите си разменили удари, а 17-годишен потрошил стъклата и огледалото на лек автомобил „Фолксваген“, паркиран на улицата. След подаден сигнал и организирани издирвателни действия са задържани непълнолетният младеж, 39-годишна жена и двама мъже на 27 и 43 години. Дежурна оперативна група от РУ - Кърджали е извършила оглед. Образувано е досъдебно производство и работата продължава разследващ полицай.", "date": "2019.03.27", "title": "Кърджали: Трима мъже и една жена са задържани след сбиване на ул. „Пътя за Калинка“"}
{"url": "http://www.focus-news.net/news/2019/03/27/2639556/zapochna-protestat-na-prevozvachite-sreshtu-paketa-mobilnost-v-strasburg.html", "text": "Започна протестът на превозвачите срещу пакета „Мобилност“ в Страсбург, предаде специалният пратеник на  „Фокус“ . Те са подкрепени от свои колеги от Румъния, Полша, Литва и Словения. Българските превозвачи са над 100. Протестът е мирен, без камиони, не се предвижда затваряне или блокиране на улици във френския град. Разрешителното за протест е от 10.00 до 13.00 часа местно време. \r\nПо-рано стана ясно, че председателят на ЕП Антонио Таяни е оттеглил от дневния ред пакета „Мобилност“. Най-ощетяващи за превозвачите ни са текстовете за задължително връщане на камионите на всеки 4 седмици до държавата на регистрация на фирмата, както и за забраната водачите да прекарват почивката в кабината на камионите. \r\nПоправките в пакета са около 1600, с отпадането от дневния ред текстовете се връщат в ресорната транспортна комисия. Влизането на пакета „Мобилност“ в дневния ред на ЕП се определя като прецедент, тъй като за първи път законодателна инициатива шеще да се гласува от депутатите без да е минала в ресорната комисия. Комисията ще преразгледа поправките отново, но заради големия им брой не е ясно дали пакетът ще се гледа на сесията на ЕП през април.  \r\nНа 10 януари транспортната комисия отхвърли 2 от 3 доклада по пакета. В този ден се проведе и първият протест на българските превозвачи, в Брюксел ги подкрепиха и румънските им колеги. До втори протест се стигна след като с 156 гласа „за“ и 154 „против“ пакетът „Мобилност“ влезе в дневния ред, като трима от евродепутатите ни не се явиха на гласуването. В случай, че спорните текстове се приемат, транспортният министър Росен Желязков обяви готовността на страната да го атакува по всички правила на ЕС.  \r\nБиляна ИВАНОВА", "date": "2019.03.27", "title": "Започна протестът на превозвачите срещу пакета „Мобилност“ в Страсбург"}
{"url": "http://www.focus-news.net/news/2019/03/27/2639573/ministar-biser-petkov-ministerski-savet-prie-paket-ot-normativni-aktove-s-koito-se-reglamentira-zaetostta-na-horata-s-uvrezhdaniya.html", "text": "Министерски съвет прие пакет от нормативни актове, с които се регламентира заетостта на хората с увреждания. Това каза на брифинг министърът на труда и социалната политика Бисер Петков след редовно правителствено заседание, предаде репортер на  Агенция „Фокус“ . „Министерски съвет прие пакет от нормативни актове, свързани с прилагането на Закона за хората с увреждания, по-конкретно правилник за прилагане на Закона за хората с увреждания, методика за извършване на индивидуална оценка в Закона за хората с увреждания и промени в устройствения правилник на Агенция за социално подпомагане, свързани със структуриране на звената, които ще извършват индивидуалната оценка“, обясни Петков. „На първо място ще могат да започнат действията по конструиране на Съвета за наблюдение. Подробно са регламентирани процедурите за избор на правилника на представители на организациите на и за хората с увреждания. 4-ма представители трябва да бъдат избрани, като членове на Съвета за наблюдение. Тези дейности ще се извършват от администрацията на омбудсмана. Първите две години дейността на Съвета ще се извършва от администрацията на омбудсмана, след което ще се поеме на ротационен принцип от Комисията от защита на дискриминацията“, отбеляза той. По думите му с друга част от правилника се регламентира и заетостта на хората с увреждания. „Конкретно се регламентират алтернативните мерки за изпълнение на задълженията за назначаване на хора с увреждания. Работодателите, които имат това задължение, със състав от над 50 човека, в 3-месечен срок от обнародване на правилника да предприемат действия за назначаване на хора с увреждания“, коментира министър Петков. „В изпълнението на това задължение ще бъдат подпомагани от Агенция по заетостта“, уточни той. „С приемането на правилника ще бъде възможно стартирането на двете Национални програми – Национална програма за заетост на хора с увреждания, за която е Министерството са планирани 5 млн. лв. До 31 май, изпълнителният директор на Агенцията за хората с увреждания трябва да определи условията за кандидатстване, защото финансирането ще бъде на проектен принцип. Регламентирани са и условията на другата програма за достъпна жилищна среда и достъпна мобилност“, допълни социалният министър.  \r\nДаяна ДЮЛГЕРОВА", "date": "2019.03.27", "title": "Министър Бисер Петков: Министерски съвет прие пакет от нормативни актове, с които се регламентира заетостта на хората с увреждания"}
{"url": "http://www.focus-news.net/news/2019/03/27/2639574/makfaks-makedoniya-kosovo-zabrani-vsichki-igri-na-kasmeta-i-zatvori-kazinata-za-sledvashtite-10-godini.html", "text": "На заседанието си във вторник вечерта, косовското правителство прие измененията и допълненията към Закона за игрите на късмета, с които се забранява хазарта и се затварят всички игрални домове за следващите десет години, заяви премиерът на страната Рамуш Харадинай, цитиран от  македонската агенция „Макфакс“ . \r\nТози ход на правителството идва след двете убийства, които се случиха в казина миналата седмица. \r\nМинистър-председателят заяви, че неговият кабинет само е приел предложението на парламента за забрана на хазарта и затваряне на игралните домове. \r\n„Ние приехме искането на парламента. Искането беше правителството да забрани хазарта за период от десет години и всички игри на късмета“, заяви той. \r\nПревод и редакция:", "date": "2019.03.27", "title": "„Макфакс“ (Македония): Косово забрани всички игри на късмета и затвори казината за следващите 10 години"}
{"url": "http://www.focus-news.net/news/2019/03/27/2639575/api-vazstanoveno-e-dvizhenieto-po-pat-i-4-balgarski-izvor-sopot.html", "text": "Възстановено е движението по път I-4 Български извор - Сопот.  Това съобщиха от пресцентъра на  Агенция „Пътна инфраструктура“ .", "date": "2019.03.27", "title": "АПИ: Възстановено е движението по път I-4 Български извор - Сопот"}
{"url": "http://www.focus-news.net/news/2019/03/27/2639576/kardzhali-piyan-shofyor-e-predizvikal-katastrofa-v-rayona-na-selo-kirkovo.html", "text": "Пиян шофьор е предизвикал катастрофа в района на село Кирково около 19.00 часа на 26 март. Това съобщиха от  ОДМВР - Кърджали . 32-годишен с „Пежо“ блъснал движещ се пред него автомобил „БМВ“, чийто водач намалявал скоростта поради образувала се колона. Тестът за алкохол на шофьора, причинил катастрофата, отчел 1.74 промила. Издаден е талон за медицинско изследване, но е отказана кръвна проба за анализ. Мъжът е задържан в РУ - Кирково. Образувано е бързо производство за управление на автомобил след употреба на алкохол с над 1.2 промила и работата продължава разследващ полицай.", "date": "2019.03.27", "title": "Кърджали: Пиян шофьор е предизвикал катастрофа в района на село Кирково"}
{"url": "http://www.focus-news.net/news/2019/03/27/2639557/blagoevgrad-ochakva-se-predstaviteli-na-transportniya-bransh-ot-oblastta-da-uchastvat-v-protesta-v-sofiya-sreshtu-paketa-mobilnost.html", "text": "Очаква се представители на транспортния бранш от областта да участват в протеста в София срещу пакета „Мобилност“. Това съобщи за  Радио „Фокус“ – Пирин  Александър Стамболийски, председател на Синдикалната конфедерация „Съюз на българските транспортни работници“ в Благоевград. „Аз съм разпратил съобщение до всички колеги, които имат възможност да се включат в протеста. Надявам се, че ще има такива, защото е по-добре да има шофьори от цялата страна. В София протестът е от 12.00 часа като началната точка е храм-паметника „Александър Невски“. Според мен колкото повече подкрепа има, то толкова по-добре ще бъде за всички. Реално погледнато превозвачите така или иначе имат организации с членове навсякъде в страната. Хубаво е обаче и самите шофьори да подкрепят каквото и където могат. Нека да уточня, че вчера чухме доста изказвания за този пакет, като стана ясно, че той не е единствено в социалната сфера“, каза още Стамболийски. Според него ако се касаеше само за тази сфера, то сигурно превозвачите щяха да са на различни мнение, но в момента са с обща позиция по темата. \r\nЛивия НИНОВА", "date": "2019.03.27", "title": "Благоевград: Очаква се представители на транспортния бранш от областта да участват в протеста в София срещу пакета „Мобилност“"}
{"url": "http://www.focus-news.net/news/2019/03/27/2639578/babh-zapochva-vaksinatsiyata-na-divite-zhivotni-sreshtu-byas.html", "text": "Българска агенция по безопасност на храните (БАБХ) стартира първата за 2019-а година ваксинация по въздух срещу бяс при дивите хищници. Това съобщиха от пресцентъра на  БАБХ . Дванадесет специално оборудвани самолети ще разпръснат над 1 млн. ваксинални примамки. Разпръскването на ваксините ще се извършва в рамките на 15 дни, в зависимост от атмосферните условия.  \r\nКампанията започва от летище \"Приморско\", област Бургас. Ваксини ще бъдат разпръснати на територията на областите Перник, Кюстендил, Смолян, Кърджали, Хасково, Добрич, Силистра, Видин, Монтана, Благоевград, Пазарджик, Ямбол, Бургас, Пловдив, Стара Загора, София, Шумен, Разград, Русе, Велико Търново, Плевен и Враца. Пръскане над населените места и водоемите – няма да се осъществява.  \r\nНа територията на София-град ваксиналните примамки ще бъдат разпространени ръчно от специално обучени лица в близост до кварталите в подножието на Витоша. \r\nВаксиналните примамки са с формата на кубче с размери 2х3х2 сантиметра и имат специфична миризма, която привлича хищниците. На един квадратен километър се изхвърлят по 25 броя примамки, които самолетите пускат от височина 150 метра. \r\nВетеринарните лекари съветват примамките да не бъдат пипани с незащитени ръце, защото при нарушена цялост на външната обвивка, ваксината може да бъде опасна за човешкото здраве. При контакт с примамките е добре да се извърши консултация с лекар. Ваксините не представляват опасност за здравето на останалите диви животни.  \r\nБАБХ препоръчва домашните животни да се държат затворени или на повод (за кучетата), за да не приемат примамките, които са предназначени специално за дивите хищници.  \r\nВаксинацията е част от Програмата за профилактика, надзор, контрол и ликвидиране на заболяването бяс. Тя е разработена и се изпълнява от Българската агенция по безопасност на храните и цели достигането на заложеното от Европейската комисия до 2020 г. да бъде изкоренена болестта по дивите животни в Европа.", "date": "2019.03.27", "title": "БАБХ започва ваксинацията на дивите животни срещу бяс"}
{"url": "http://www.focus-news.net/news/2019/03/27/2639577/glavniyat-arhitekt-na-sofiya-zdravko-zdravkov-razreshitelnoto-za-stroezh-na-zlaten-vek-ne-e-prezaveryavano.html", "text": "За момента не е ясно законно ли е строителството на сградата „Златен век” в столичния квартал „Лозенец”. Това каза главният архитект на София Здравко Здравков, предаде  бТВ . По думите му ДНСК трябва да каже дали това е така и в случай че е незаконно, според правилата незаконната част би трябвало да се премахне. По думите на Здравков разрешителното за строеж на „Златен век” не е презаверявано, а това е можело да се случи до ноември 2018 г. \r\nГлавният архитект на София не можа да отговори на въпроса по какви правила строителството продължава и в момента.  \r\nОсвен това в тази сграда според издадените разрешителни не би трябвало да има жилища. Тя е административна и обектите вътре са описани като ателиета. Ако се продават като апартаменти, хората трябва да знаят, че ще плащат по-високи данъци, допълни главният архитект. \r\nТой потвърди, че е получавал SMS-и за натиск от семейство Мирянови, но отказа да ги покаже. Коментира също, че те не са единствените, които се опитват да му влияят.  \r\nНе стана ясно защо в документацията за строежа на „Златен век” се взема предвид позицията на заместник-регионалния министър Валентин Йовев, че за сградата трябва да важат новите правила и съответно разрешителното за строеж да е 10 години, а не позицията на регионалния министър, която казва, че писмото на нейния подчинен няма правна стойност.", "date": "2019.03.27", "title": "Главният архитект на София Здравко Здравков: Разрешителното за строеж на „Златен век” не е презаверявано"}
{"url": "http://www.focus-news.net/news/2019/03/27/2639579/sofiya-direktorat-na-sdvr-starshi-komisar-georgi-hadzhiev-i-rayonniyat-prokuror-na-sofiya-radoslav-dimov-shte-dadat-brifing-po-povod-zadarzhaniya-v-stolitsata-avtokradets.html", "text": "Директорът на СДВР старши комисар Георги Хаджиев и районният прокурор на София Радослав Димов ще дадат брифинг по повод задържания в столицата автокрадец. Това съобщиха от пресцентъра на  МВР . Брифингът ще се проведе от 16.00 часа в сградата на СДВР. Старши комисар Георги Хаджиев и прокурор Радослав Димов ще дадат подробности по операцията, при която бе задържан автокрадецът.", "date": "2019.03.27", "title": "София: Директорът на СДВР старши комисар Георги Хаджиев и районният прокурор на София Радослав Димов ще дадат брифинг по повод задържания в столицата автокрадец"}
{"url": "http://www.focus-news.net/news/2019/03/27/2639569/tass-generalniyat-prokuror-na-ukrayna-vazbuzhda-nakazatelno-delo-sreshtu-boyko-i-medvedchuk-za-poseshtenieto-im-v-rusiya.html", "text": "Генералният прокурор на Украйна Юрий Луценко обяви, че в сряда ще бъде възбудено наказателно дело срещу кандидата за президент Юрий Бойко и председателя на политическия съвет на партия „Опозиционна платформа – За живот“ Виктор Медведчук за незаконно пресичане на границата, предава  ТАСС . \r\n„Днес ще бъде регистрирано наказателно дело срещу Бойко и Медведчук за незаконно пресичане на границата. Но въпросът не е толкова към авиослужбата, но и към пограничната служба, която е пуснала тези лица“, заяви той на заседание на правителството. \r\nПревод и редакция:", "date": "2019.03.27", "title": "ТАСС: Генералният прокурор на Украйна възбужда наказателно дело срещу Бойко и Медведчук за посещението им в Русия"}
{"url": "http://www.focus-news.net/news/2019/03/27/2639583/blagoevgrad-teatralnata-feeriya-spri-vreme-za-teatar-se-provezhda-v-grada.html", "text": "Театралната феерия „СПРИ! Време за театър” изненада жителите на града, предаде репортер на  Радио „Фокус“ – Пирин . Благоевград отбелязва Международния ден на театъра на ключови места из центъра на града се представят постановки и етюди. Актьорите представят и танц като събитието ще продължи до 14.00 часа и се организира от театрално сдружение “Gestus”, съвместно с Общински куклен театър- Благоевград, ДТ „Никола Вапцрорв” и студентите по театрално изкуство от  ЮЗУ „Неофит Рилски”. Актьорите успяха да съберат многобройна публика и предизвикаха щастливи емоции. \r\nДенис НИКИФОРОВ", "date": "2019.03.27", "title": "Благоевград: Театралната феерия „СПРИ! Време за театър” се провежда в града"}
{"url": "http://www.focus-news.net/news/2019/03/27/2639584/prokurorat-ot-okrazhnata-prokuratura-v-dobrich-rumyana-zheleva-e-osadena-na-probatsiya-za-lazhesvidetelstvane.html", "text": "Пробация за срок от 6 месеца определи Специализираният наказателен съд за прокурора от Окръжна прокуратура в Добрич Румяна Желева за лъжесвидетелстване. Това съобщиха от пресцентъра на  Апелативна специализирана прокуратура . В началото на октомври 2018 г. Специализираната прокуратура внесе в съда обвинителен акт срещу Желева за извършване на две престъпления. Първото бе за това, че на 30 юни 2012 г, като длъжностно лице, тя използвала служебното си положение (представяйки се като прокурор пред служители в Първо РУ \"Полиция\" - Добрич), за да преустанови започнала проверка на съпруга ѝ, спрян от полицаите във видимо нетрезво състояние и без документи за управление на МПС (престъпление по чл. 283 от НК). Желева бе обвинена и за лъжесвидетелстване – за това, че в хода на образуваното досъдебно производство по случая, по свое желание (макар да не е длъжна да свидетелства срещу член от семейството) тя на три пъти дала лъжливи показания като свидетел пред разследващи и съдебни органи в Добрич, Варна и Разград. \r\nПо първото обвинение Специализираният наказателен съд призна Румяна Желева за невиновна и ѝ наложи наказание единствено за лъжесвидетелстване. \r\nСпециализираната прокуратура ще внесе протест срещу решението на първата съдебна инстанция. \r\nСпоред обвинението през 2012 г. съпругът на Желева отказал на служители на МВР проверка за алкохол. След негово обаждане по телефона на мястото пристигнала съпругата му, представила се със служебното си качество и поискала да няма последствия за съпруга й. Носела и документите му. След повторна покана от полицаите за алкохолна проверка с дрегер, мъжът станал агресивен, хванал единия от полицаите за ръката, нанесъл му удар с юмрук в гърдите, отправял заплахи и обиди. Наложило се идването на втори полицейски екип, след което бил задържан и отведен в Районното управление. \r\nДосъдебното производство срещу прокурора от Окръжна прокуратура -Добрич бе образувано през 2015 г. от Софийска градска прокуратура и приключи с обвинителен акт. Желева бе осъдена от Софийски градски съд през 2017 година, но Софийски апелативен съд реши, че присъдата е била произнесена от незаконен състав и делото бе изпратено по компетентност на Специализираната прокуратура.", "date": "2019.03.27", "title": "Прокурорът от Окръжната прокуратура в Добрич Румяна Желева е осъдена на пробация за лъжесвидетелстване"}
{"url": "http://www.focus-news.net/news/2019/03/27/2639586/veliko-tarnovo-s-den-na-otvorenite-vrati-i-dve-izlozhbi-muzikalno-dramatichen-teatar-konstantin-kisimov-otbelyazva-mezhdunarodniya-den-na-teatralnoto-izkustvo.html", "text": "С Ден на отворените врати и две изложби Музикално-драматичен театър „Константин Кисимов“ отбелязва Международния ден на театралното изкуство. Това каза за  Радио „Фокус“ – Велико Търново  директорът на културната институция Васил Вълчев. Той уточни, че организираните прояви в града се случват за седма поредна година. Първата експозиция, която предстои да бъде открита в 17.30 часа днес, е със сценични плакати на студенти от специалност „Графичен дизайн и визуални комуникации“ при Факултета по изобразително изкуство на ВТУ. „В 18.00 часа ще започне и традиционният тур зад кулисите на театъра. За първи път в една специална изложба ще бъде представено ретро театрално оборудване, което е част от фонда на театъра – стари прожектори, озвучителна техника и други. Тази вълнуваща разходка зад кулисите е специален  подарък от екипа на търновския театър към нашата любима публика. В ролята на екскурзоводи ще влязат младите актьори – Силвия Шекилова, Добринка Тосева, Стоян Борисов, Георги Димитрова, заедно със зам.-директора Алфидин Раифов“, каза още Васил Вълчев. Той посочи, че по време на организирания тур почитателите на изкуството ще могат да видят от близо как се случва магията на театъра. След тази проява екипът на търновския театър ще покани всички, включили се в проявите на коктейл във фоайето. \r\nЛуиза ТРАНЧЕВА", "date": "2019.03.27", "title": "Велико Търново: С Ден на отворените врати и две изложби Музикално-драматичен театър „Константин Кисимов“ отбелязва Международния ден на театралното изкуство"}
{"url": "http://www.focus-news.net/news/2019/03/27/2639580/anna-bosheva-klub-chernomorets-predstoyashtoto-ni-sastezanie-po-hudozhestvena-gimnastika-shte-dade-osnova-za-utvarzhdavaneto-ni-kato-domakini-na-evropeysko-sastezanie.html", "text": "Състезанието, което ни предстои, ще ни даде възможност за утвърждаването ни като домакини на европейско състезание. Това каза пред журналисти президентът на клуба по художествена гимнастика „Черноморец“ Анна Бошева по време на пресконференцията във връзка с провеждането на Международен турнир по художествена гимнастика „Жулиета Шишманова“, предаде репортер на  Радио „Фокус“ – Бургас . Според Бошева децата от Бургас са много добре запознати с този спорт. Тя посочи, че се надява за в бъдеще да има много световни състезателки, като Стефани Кирякова, която се готви за предстоящата олимпиада. „Решихме да поканим дъщерята и внучката на Жулиета Шишманова, които са треньори в Италия, като се отзоваха на нашата покана и доведоха националните състезателки на Италия, които са пряка конкуренция на българския отбор и считаме, че това ще вдигне още повече нивото на турнира“, добави Бошева. Тя заяви, че всяка година когато се провежда турнирът „Жулиета Шишманова“ се организира екскурзия до родното място на Жулиета - Несебър. По думите ѝ там може да се види къде е израснала, а от тази година може да се наблюдава и нейния барелеф в центъра на Несебър. \r\nМария КУРТЕВА", "date": "2019.03.27", "title": "Анна Бошева, Клуб „Черноморец“: Предстоящото ни състезание по художествена гимнастика ще даде основа за утвърждаването ни като домакини на европейско състезание"}
{"url": "http://www.focus-news.net/news/2019/03/27/2639588/blagoevgrad-v-grada-shte-se-provede-mashtabnata-kampaniya-chist-i-zelen-blagoevgrad-ot-nas-zavisi-pod-patronazha-na-kmeta-atanas-kambitov.html", "text": "Мащабна кампания за пролетно почистване започва в Благоевград. Тя е под патронажа на кмета на Общината д-р Атанас Камбитов и преминава под мотото „Чист и зелен Благоевград! От нас зависи!“. Това съобщиха от пресцентъра на  Община Благоевград . Началото ще бъде поставено на 6 април от 10.30 часа на площад „Македония“, а чистенето ще продължи и на 7, 13 и 14 април.  \r\nОбщина Благоевград подсигурява всички необходими материали, като ръкавици, бои, разсад и чували за едно по-ефективно и полезно чистене. Те ще бъдат раздавани на шатри, разположени в кварталите,както и в центъра на града. В кв. „Еленово“ шатрата ще бъде позиционирана пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“ ще бъде разположена в двора на бившия  механотехникум. На площад „Македония“ също ще има разположена шатра с всичко необходимо за почистването. В зелената кампания на кмета д-р Атанас Камбитов ще се включат и ученици, възпитаници от ЦЛТРДБ, общински служители, представители на институции.  \r\nЧувалите, които ще бъдат раздавани, ще са в различни цветове, черни - за смесен битов отпадък, зелени  - за събиране за стъклени опаковки, жълти - за събиране на опаковки от хартия и картон и пластмасови и метални опаковки. Рециклирането на отпадък е изключително важно за природата и света на човечеството. \r\nПролетната инициатива ще стартира с официално откриване, което ще допринесе за приятно, пролетно и красиво настроение за жителите и гостите на Благоевград.  \r\nНай-новата кампания на кмета д-р Камбитов - „Чист и зелен Благоевград! От нас зависи!“ има за цел да преобрази Благоевград с общи усилия, да възпита любов към природата и опазването ѝ, както и да се цени труда на хората, които изграждат нови места за отдих и облагородяват вече съществуващи такива. Идеята е Благоевград да стане още по-красиво и приятно място за живеене и да напомни на жителите и гостите на Благоевград, че задълженията и отговорностите за по-чисти места са на всеки един от нас. \r\nКампанията „Чист и зелен Благоевград! От нас зависи!“ ще бъде ежегодна, като ще се провежда всяка година в началото на пролетта.", "date": "2019.03.27", "title": "Благоевград: В града ще се проведе мащабната кампания „Чист и зелен Благоевград! От нас зависи!“ под патронажа на кмета Атанас Камбитов"}
{"url": "http://www.focus-news.net/news/2019/03/27/2639564/stotitsi-prevozvachi-protestirat-v-strasburg-sreshtu-paketa-mobilnost.html", "text": "Стотици превозвачи протестират в Страсбург срещу пакета „Мобилност“, предаде специалният пратеник на  „Фокус“ . Протестът се състои, въпреки решението на председателя на ЕП Антонио Таяни да оттегли от дневния ред гласуването на пакета „Мобилност“. Това е вторият протест, с който българските превозвачи заявяват, че са против приемането на ощетяващите ги промени. По данни на бранша в България има около 17 хил. транспортни фирми, с 66 хил. камиона. Пряко заетите са 120 хил. души.  \r\nНай-многобройни пред ЕП са превозвачите от България и Румъния. Подкрепят ги техни колеги от Литва и Словения. Протестиращите носят жълти жилетки и развяват знамената на страните си. За да подкрепят превозвачите ни на протеста са евродепутатите Андрей Новаков, Сергей Станишев, Асим Адемов, Ангел Джамбазки, Филиз Хюсменова, Андрей Ковачев, Илхан Кючук, Момчил Неков.  \r\nБиляна ИВАНОВА", "date": "2019.03.27", "title": "Стотици превозвачи протестират в Страсбург срещу пакета „Мобилност“"}
{"url": "http://www.focus-news.net/news/2019/03/27/2639589/deputatite-reglamentiraha-premestvaneto-i-osashtestvyavaneto-na-konkursi-za-povishavane-v-dlazhnost-na-magistratite.html", "text": "Парламентът прие промени в Закона за съдебната власт на второ четене, касаещи конкурсите за повишаване в длъжност, както и преместването на магистратите, предаде репортер на  Агенция „Фокус“ . Законопроектът е внесен от група народни представители: Емил Димитров от „Обединени патриоти“, Данаил Кирилов от ГЕРБ, Хамид Хамид от ДПС. Парламентът направи изменения във връзка с конкурсите за повишаване в длъжност и за преместване на съдия, прокурор и следовател в органите на съдебната власт и избор на административни ръководители на органите на съдебната власт. Съгласно сега действащите текстове конкурсът се провежда от петчленни конкурсни комисии, определени според конкурсната материя. Предлага се промяна свързана с членовете на тази комисия. Съгласно текстовете те трябва да включват един хабилитиран учен по правни науки по съответната материя с академична длъжност доцент или професор, както и четирима членове съсс татут на действащ съдия, прокурор или следовател. Започналите до влизането в сила на този закон конкурси за повишаване и преместване в органите на съдебната власт се довършват при досегашните условия и ред. Част от текстовете касаят решенията на колегиите на Висшия съдебен съвет по назначаване, повишаване, освобождаване, атестиране или преместване на магистратите се приемат с мнозинство, не по-малко от осем гласа - за съдийската колегия, и не по-малко от шест гласа - за прокурорската колегия, а останалите решения - с мнозинство, повече от половината от присъстващите членове, с изключение на решението за директора на Националната следствена служба, както е и досега. При липса на необходимото мнозинство за вземане на решение се смята, че е налице решение за отхвърляне, което подлежи на обжалване. \r\nДеница КИТАНОВА", "date": "2019.03.27", "title": "Депутатите регламентираха преместването и осъществяването на конкурси за повишаване в длъжност на магистратите"}
{"url": "http://www.focus-news.net/news/2019/03/27/2639592/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.03.27", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/03/27/2639591/veliko-tarnovo-3-e-nivoto-na-bezrabotitsa-za-mesets-fevruari-v-obshtinata.html", "text": "3.2% е нивото на безработица в община Велико Търново. Това съобщи Бойка Ганева, началник отдел „Активна политика на пазара на труда“ в Дирекция „Бюро по труда“, цитирайки данните за месец февруари, предаде репортер на  Радио „Фокус“ – Велико Търново .  Нивото на безработица в община Елена е 11%, а в община Златарица – 16.7%. Равнището на безработица за региона е 4.2%, като се отчита спад 0.1 пункт в сравнение с месец януари 2019 година и спад с 0.7 пункта в сравнение с месец февруари 2018 година. С 2.0 пункта е под равнището на безработица за страната и с 1.7 пункта е по-ниско от това за Великотърновска област. \r\nРегистрирани безработни лица за месец февруари в Дирекция „Бюро по труда“ – Велико Търново са 1 992 души, в това число за община Велико Търново – 1 396, за община Елена – 392, и за община Златарица – 204. Бойка Ганева отчете спад на безработицата спрямо предходния месец с 80 души, а в сравнение с месец февруари на 2018 година – с 369 души. \r\n„Входящият поток безработни лица за месеца е 344 души, като се отчита спад със 135 лица спрямо месец  януари. От новорегистрираните през месеца лица 195 лица са след приключване на работа, 13 лица са регистрирани след приключване на работа по програми и мерки за заетост, 5 лица – в резултат на масови уволнение, едно лице е с възстановена регистрация, има и такива, регистрирани за ползване услуги на други институции. Най-голям е броят на новорегистрираните лица, освободени от сектор „услуги“ – 159 човека. 121 от тях са освободени от неуточнен отрасъл, 56 – от сектор „индустрия“ и 7 – от аграрен сектор\", посочи тя. По думите ѝ изходящият поток през месец февруари е  424 души. Бойка Ганева посочи, че се наблюдава ръст с 99 души спрямо януари. От постъпилите на работа безработни лица 338 лица са устроени на несубсидирани работни места, в това число с посредничеството на Дирекция „Бюро по труда“  – 178. По програми за заетост са устроени на работа 20 лица, а по проекти от ОП „развитие на човешките ресурси“ – 20 лица. \r\nНадежда КРЪСТЕВА", "date": "2019.03.27", "title": "Велико Търново: 3% е нивото на безработица за месец февруари в общината"}
{"url": "http://www.focus-news.net/news/2019/03/27/2639590/ministar-biser-petkov-90-hil-dushi-imat-pravo-na-polzvane-na-lichna-pomosht.html", "text": "90 хил. души имат право на ползване на лична помощ. Това каза на брифинг министърът на труда и социалната политика Бисер Петков след редовно правителствено заседание, предаде репортер на  Агенция „Фокус“ .   \r\nПо думите му с правилника се променя и правилото за включване в механизма за лична помощ. „Очакваме, че правоимащите са 90 хил. души с увреждане, около 80 хил. души са пълнолетни и 10 хил. лица, които по Закона за лична помощ имат право на лична помощ, ще заявят съответно преминаване през индивидуална оценка на потребностите и да бъде определен съответстващия брой часове на асистентска подкрепа“, отбеляза той.  „По отношение на другите правила - подчертавам до 31 март тази година, месечната подкрепа, служебно или на база заявление се даваше без да е необходимо да бъде извършена индивидуална оценка. След 1 април, за новите случаи за които изтичат съответните срокове или за тези, които имат право, но не са го заявили до 31 март, това ще стане след преминаване на индивидуална оценка“, посочи министър Петков.  \r\nМинистър Петков допълни, че около 1 300 служители ще бъдат ангажирани с извършване на дейности за индивидуална оценка на хората с увреждания. „В бюджета на Министерството на труда и социалната политика за тази година са предвидени 75 млн. за така наречените услуги в домашна среда, личен, социален и домашен помощник“, допълни той.  \r\nДаяна ДЮЛГЕРОВА", "date": "2019.03.27", "title": "Министър Бисер Петков: 90 хил. души имат право на ползване на лична помощ"}
{"url": "http://www.focus-news.net/news/2019/03/27/2639581/krasimir-lalov-prevozvach-shte-prodalzhavame-protestite-sreshtu-paket-mobilnost-dokato-neshtata-ne-stanat-normalni.html", "text": "Ще продължаваме протестите срещу пакет „Мобилност“, докато нещата не станат нормални. Това каза зам.-председателят на Националното сдружение на българските превозвачи Красимир Лалов по време на протеста на българските превозвачи в София срещу пакет „Мобилност“, предаде репортер на  Агенция „Фокус“ . „Това, че пакетът „Мобилност 1” е върнат в транспортна комисия, нищо не означава, поради простата причина, че те имат достатъчно политически хватки за два дни да го оправят и следващата сесия да го приемат и после да кажат, че е прието и още веднъж одобрено от европейските политици и набързо да го приемат”, коментира Лалов. „Дали сега ще го приемат, или след 10 дни или през септември - за нас е едно и също. Това, че един болен ще живее още 2-3 месеца, е без значение”, каза още той.  \r\nИрина ИВАНОВА", "date": "2019.03.27", "title": "Красимир Лалов, превозвач: Ще продължаваме протестите срещу пакет „Мобилност“, докато нещата не станат нормални"}
{"url": "http://www.focus-news.net/news/2019/03/27/2639570/prevozvachi-protestirat-v-sofiya-sreshtu-paketa-mobilnost-1.html", "text": "Превозвачи протестират в София срещу пакета „Мобилност 1“, предаде репортер на  Агенция „Фокус“ . Въпреки че, председателят на ЕП Антонио Таяни върна тази сутрин пакета на транспортната та комисия, протестиращите се събраха пред катедралния храм „Св. Александър Невски“, за да изразят несъгласието си със заложените в законопроекта промени. На място към този момент са около 100-ина протестиращи.  \r\nВ протеста в столицата се включиха таксиметрови шофьори и представители на вносителите на тежкотоварни автомобили.  \r\nТе носят жълти жилетки и плакати с надписи: „Пакетът „Макрон”- началото на краят на ЕС!”, „Права за големите, ограничения за малките!“, „Западът-убива, Изтокът-умира“ \r\nСред основните искания на протестиращите е да отпадне задължението за връщане в страната на всеки 4 седмици и забраната шофьорите да спят в кабината на камиона. Те настояват да бъдат изключени от Общата наредба за командироване на работници в чужбина, тъй като техният труд е различен от този на всички останали командировани работници. Според превозвачите мерките в пакета „Макрон“ засягат най-много страните от периферията на ЕС. Според тях България поради географското си положение е най-потърпевша.  \r\nПротестът преминава мирно под засилено полицейско присъствие. Очаква се в 12.30 часа той да продължи по ул. „Г. С. Раковски“, като протестиращите ще се отправят към сградата на Представителството на ЕК в България. \r\nДемонстрации в момента се провеждат и пред сградата на ЕП в Страсбург, и на още едно място в София - пред сградата на ДСБ (кръстовището на бул. „Витоша“ и ул. „Кърниградска“), където протестът преминава под мотото „Не, на предателството на националния интерес с Мобилен пакет 1. В него ще вземат участие превозвачи от цялата страна, обединени в Конфедерация на автобусните превозвачи (КАП). \r\nИрина ИВАНОВА", "date": "2019.03.27", "title": "Превозвачи протестират в София срещу пакета „Мобилност 1“"}
{"url": "http://www.focus-news.net/news/2019/03/27/2639582/evrodeputatat-angel-dzhambazki-prodalzhavame-bitkata-za-othvarlyane-na-paketa-mobilnost.html", "text": "Продължаваме битката и призовавам всеки - намерете адресите и телефоните на всеки един от евродепутатите. Търсете ги, натискайте ги, притискайте ги и искайте от тях да свършат, каквото трябва - да защитят правилата и справедливостта. Това каза евродепутатът Ангел Джамбазки на протеста на превозвачите в Страсбург, предаде специалният пратеник на  „Фокус“ . „Таяни прие исканията ни и изключи пакета от дневния ред. Това, което се случи, е че този пакет няма да бъде гласуван и тази сесия“, обяви той. „Това не е победа и няма да бъде обявявана като такава. Това е частичен успех, който ни приближава към крайната цел, а именно отхвърлянето на тези вредни поправки и отхвърлянето на този вреден пакет“, заяви Джамбазки. \r\nБиляна ИВАНОВА", "date": "2019.03.27", "title": "Евродепутатът Ангел Джамбазки: Продължаваме битката за отхвърляне на пакета „Мобилност“"}
{"url": "http://www.focus-news.net/news/2019/03/27/2639594/smolyan-1680-lv-sa-sabrani-na-blagotvoritelniya-kontsert-ot-detsa-za-detsa-za-podpomagane-deynostta-na-fondatsiya-iskam-bebe-i-obshtinski-fond-in-vitro.html", "text": "Под егидата на областния управител на област Смолян Недялко Славов и кмета на община Смолян Николай Мелемов се проведе благотворителен концерт-спектакъл „От деца за деца“. Това съобщиха от пресцентъра на  Община Смолян . Събраните средства от концерта в размер на 1 680 лв. ще бъдат дарени за подпомагане дейността на Фондация „Искам бебе“ и Общински фонд „Инвитро“. На концерта присъстваха общинските съветници Мариана Сивкова, Петър Мирчев и зам.-кметът Венера Аръчкова. \r\nСъбитието се превърна в един чудесен празник . На сцената на РДТ се изявиха талантите от подготвителни групи на детските градини в община Смолян, а Трио „Сопрано“ и Клуб по спортни танци „Фен-85“ дариха прекрасни моменти на публиката със специалното си участие. \r\n„Благодаря на фондация „Искам бебе”, с която сме заедно от самото начало. Желая им здраве и сили в благородната кауза. Община Смолян винаги ще ги подкрепяме, защото заедно ще успеем да помогнем на хората с репродуктивни проблеми. Основната задача на нас, възрастните, е да създадем красива, уютна и добра среда, където да растат щастливи, здрави и усмихнати нашите деца. Успех на благородната кауза и ние винаги ще бъдем с вас”, каза след края на концерта кметът Николай Мелемов. \r\n„Благодаря на всички, които организираха този чудесен празник, на фондацията „Искам бебе”, три „Сопрано”, детските градини и община Смолян. Ден след Благовещение подкрепихме не само материално, но и морално хората с репродуктивни проблеми. Ние им дадохме надежда и вдъхнахме увереност, че те ще стигнат успешно до щастливата развръзка за която мечтаят”, посочи и областният управител Славов. \r\nОбластният координатор на фондацията в Смолян Мария Караиванова също благодари на Мелемов, Славов, зам. областния управител Адриан Петров, детските градини и трио „Сопрано” за провеждането на благотворителния концерт. „Тази вечер всички вие подкрепихте нашата кауза и от тази благородна инициатива ще се роди още едно дете”, посочи Караиванова.", "date": "2019.03.27", "title": "Смолян: 1680 лв. са събрани на благотворителния концерт „От деца за деца“ за подпомагане дейността на Фондация „Искам бебе“ и Общински фонд „Ин витро“"}
{"url": "http://www.focus-news.net/news/2019/03/27/2639595/pregled-na-mezhdunarodnite-novini-do-13-chasa-agentsiya-fokus.html", "text": "Британският парламент ще проведе незадължителни \"индикативни гласове\" в сряда, за да провери парламентарната подкрепа за премиера Тереза Мей по редица алтернативи на дълбоко непопулярното споразумение с ЕС, съобщава  германската медийна компания Deutsche Welle . \r\nГласуванията идват, докато Мей се бори да запази властта си при вземането на решенията за Брекзит и в собствената си партия, само седмици преди планираното напускане на Великобритания на Европейския съюз. За какво ще гласуват депутатите?  \r\nВъпреки че списъкът все още не е финализиран, очаква се изборът да включва отмяна на Брекзит; провеждане на друг референдум; подкрепа за сделката за развода на Мей; подкрепа за сделка \"Норвегия плюс\", която ще запази Обединеното кралство на единния пазар на ЕС; както и подкрепа за \"без сделка\" Брекзит. \r\nИма ли подкрепа за един вариант? Окончателен резултат за еднa от предложените алтернативи е малко вероятно. Много депутати се съгласяват, че не харесват сделката на Мей, но не са склонни да приемат други възможности. \r\nЩе засилят ли гласуванията позицията на Мей? Те не са задължителни и Мей каза, че няма да се влияе от резултатите. \r\nЗащо се случват индикативните гласове? Преобладаващото мнозинство от депутатите два пъти отхвърлиха сделката с Мей. Те искат да тестват подкрепата за алтернативите с надеждата, че значителна подкрепа за един вариант може да принуди Мeй да промени курса. \r\nКога идва Брекзит? Миналата седмица ЕС удължи първоначалния срок от 29 Март. Великобритания вече е длъжна да напусне ЕС на 12 Април, ако споразумението на Мей не премине през парламента. Ако депутатите подкрепят споразумението на премиера, срокът ще бъде удължен до 22 май. \r\n***  На заседанието си във вторник вечерта, косовското правителство прие измененията и допълненията към Закона за игрите на късмета, с които се забранява хазарта и се затварят всички игрални домове за следващите десет години, заяви премиерът на страната Рамуш Харадинай, цитиран от  македонската агенция „Макфакс“ . \r\nТози ход на правителството идва след двете убийства, които се случиха в казина миналата седмица. \r\nМинистър-председателят заяви, че неговият кабинет само е приел предложението на парламента за забрана на хазарта и затваряне на игралните домове. \r\n„Ние приехме искането на парламента. Искането беше правителството да забрани хазарта за период от десет години и всички игри на късмета“, заяви той. \r\n*** Република Крим, в състава на Руската Федерация, започна да формира работна група, която трябва да изчисли загубите, нанесени на полуострова от Украйна, съобщи в сряда пред журналистите председателят на Държавния съвет на Крим Владимир Константинов, предава  ТАСС . \r\nНа проведеното на 15 март първо съвместно заседание на Съвета на Държавната дума и Държавния съвет на Крим, проведено по повод петата годишнина от присъединяването на полуострова към Русия, председателят на Държавната дума Вячеслав Володин предложи с помощта на европейските парламентарни структури Украйна да бъде задължена да компенсира Крим за икономическите загуби от присъствието в състава й. \r\nПо-късно ръководителят на Крим Сергей Аксьонов съобщи пред журналистите, че съвместната работна група на Държавната дума и Държавния съвет на републиката ще започне да изчислява щетите, нанесени от украинските власти, в течение на най-близкия месец след създаването на механизма за тези пресмятания. \r\n„Ще създадем комисията, работната група ще бъде възглавена от (първия заместник председател на Държавния съвет на Крим Ефим) Фикс", "date": "2019.03.27", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/03/27/2639585/protestirashtite-sreshtu-paket-mobilnost-prevozvachi-blokiraha-dvizhenieto-po-ul-g-s-rakovski-v-stolitsata.html", "text": "Протестиращите срещу пакет „Мобилност“ превозвачи блокираха движението по ул. „Г. С. Раковски“ в столицата. Те са се насочили към сградата на Представителството на ЕК в България, предаде репортер на  Агенция „Фокус“ . Протестът протича при засилено полицейско присъствие. Полицейски служители регулират движението в едното платно.  \r\nИрина ИВАНОВА", "date": "2019.03.27", "title": "Протестиращите срещу пакет „Мобилност“ превозвачи блокираха движението по ул. „Г. С. Раковски“ в столицата"}
{"url": "http://www.focus-news.net/news/2019/03/27/2639597/st-komisar-yalchan-rasim-odmvr-shumen-8-ot-vsichki-prestapleniya-v-oblastta-sa-izvarsheni-ot-detsa-za-stranata-tozi-protsent-e-155.html", "text": "8% от всички престъпления в област Шумен през миналата година са извършени от деца, за страната този процент е 15.5%. Това заяви на брифинг директорът на ОДМВР - Шумен ст. комисар Ялчън Расим, предаде репортер на  Радио „Фокус“ - Шумен . През 2018  година в региона са регистрирани 163 престъпни деяния, извършени от малолетни и непълнолетни - с три повече спрямо 2017 година. При престъпленията против личността се отчита устойчива тенденция на деянията – 5 броя, колкото и за 2017 година. При престъпленията против собствеността се наблюдава леко увеличение. През 2018 година са регистрирани – 80 кражби, 44 унищожавания на имущество и един грабеж. През 2018 година не са установени непълнолетни и малолетни, които да са извършили кражби на метали от вилни зони и джебчийски кражби.  \r\nС по-висока криминална активност са непълнолетните момчета, като извършители на престъпни деяния са установени – 142 момчета и 17 момичета. „През 2018 година потърпевши от престъпления са 101 деца, а през 2017 година са били 85. Наблюдава се увеличение от 19%. Потърпевши при престъпления са 60 момчета и 41 момичета. По видове противоправни деяния има телесни повреди - 2, грабежи - 1, няма джебчийски кражби, взломните са 6, кражби - 80, квартирни кражби - 5, унищожаване на имущество - 44, престъпления в училища - 14. Няма малолетни и непълнолетни участвали в убийства\", посочи ст. комисар Расим.  \r\nПо думите му се отчита леко завишаване на броя на установените с наркотични вещества и т.нар. чай за пушене. Те са на възраст между 15 и 17 години. През 2018 година са установени 12 малолетни и непълнолетни, по които са заведени съответни проверки, като от тях 3 са момичета. Миналата година са били под 10.  \r\nСт. комисар Ялчън Расим отчете и сериозна превантивна дейност по отношение на детската престъпност, с подкрепата на Регионално управление по образование при Министерство на образованието и науката (РУО при МОН), отделите „Закрила на детето”, ръководствата на училищата в региона. През 2018 година са проведени 47 екипни срещи по Координационния механизъм за взаимодействие при работата в случаи на деца, жертви или в риск от насилие и за взаимодействие при кризисна интервенция. Получени са 46 сигнали, като най-голям е делът на сигналите за физическо насилие и престъпни деяния против личността. Най-уязвимата възрастовата група на децата, жертви или в риск от насилие, е от 8 до 16-годишна възраст. По 24 от случаите са сезирани Районните прокуратури, като в 6 от случаите са образувани досъдебни производства.  \r\nПрез годината служители на ОДМВР - Шумен активно са участвали в екипи по механизма за връщане на деца в училище. През учебната 2018/2019 година са обходени 224 адреса. \r\nИвелина ИВАНОВА", "date": "2019.03.27", "title": "Ст. комисар Ялчън Расим, ОДМВР - Шумен: 8% от всички престъпления в областта са извършени от деца, за страната този процент е 15.5%"}
{"url": "http://www.focus-news.net/news/2019/03/27/2639600/shumen-28-godishen-mazh-e-opital-da-obere-denonoshten-magazin-v-kv-grivitsa.html", "text": "28-годишен мъж е опитал да обере денонощен магазин в кв. „Гривица“ в Шумен. Това съобщиха от  ОДМВР - Шумен . Сигнал за инцидента е получен между 4.00 и 4.30 часа на 26 март. Мъжът отправил закани и заплахи към 50-годишната продавачка и опитал да отнеме оборота. Жената успяла да натисне паник-бутона. На място веднага пристигнали охранители и полицейски служители. Установена е самоличността на лицето, опитало да извърши обира. Това е 28-годишен мъж с инициали Д.Д. Той е родом от Варна, но живее в Шумен. Мъжът е криминално проявен. Задържан е за срок от 24 часа. Образувано е досъдебно производство.", "date": "2019.03.27", "title": "Шумен: 28-годишен мъж е опитал да обере денонощен магазин в кв. „Гривица“"}
{"url": "http://www.focus-news.net/news/2019/03/27/2639593/valeri-simeonov-nfsb-otstranyavane-na-tsvetanov-shte-dovede-do-trus-bez-nego-v-parlamenta-shte-se-raboti-mnogo-po-trudno-ako-vaobshte-institutsiyata-raboti.html", "text": "Отстраняване на Цветанов ще доведе до трус, без него в парламента ще се работи много по-трудно, ако въобще институцията работи. Това каза лидерът на НФСБ Валери Симеонов пред журналисти в Народното събрание във връзка с имотните скандали, предаде репортер на  Агенция Фокус“ . На въпрос дали отстраняване на Цветанов ще доведе до спиране на работата на парламента, Симеонов заяви: „Трус определено да, другото не ми се ще да го мисля. Не е невъзможно“, обясни Симеонов.    \r\nТой посочи, че не може да гадае как ще се развие ситуацията с Цветан Цветанов. Според него ролята на Цветанов е изключително важна, значима и незаменима фигура на посредник между различните групи и крайни полюси в различните законопроекти и решения. „Той е човек, който аз специално с всяка година виждам, че се усъвършенства в ролята си на политически посредник и обединител“, каза Симеонов. На въпрос дали ще има още оставки заради имотните сделки, Симеонов заяви, че това е въпрос на личен морален акт. По думите му когато човек подава оставка, преценява, че не иска името му да се раздухва и петни от хора, които не разбират същността на въпроса. „Става въпрос за утвърдена в България схема за източване на ДДС, за укриване на ДДС, за укриване на данъци и тази схема е масово използвана от строителните фирми и тя е известна на НАП. Това е просто едно статукво незаконно и едни незаконни действия, които се приемат и от институциите за съжаление“, поясни още Симеонов. На въпрос дали малката коалиция ще иска Цветанов да не бъде изваждат от парламента, Симеонов посочи, че всяка партия си решава кадровите въпроси сама. „Няма да позволя да ми казва какво да правим ние в нашата партия, сигурен съм, че никой няма на нас да позволи да се бъркаме във вътрешните организационни въпроси на ГЕРБ“, посочи още Симеонов. \r\nДеница КИТАНОВА", "date": "2019.03.27", "title": "Валери Симеонов, НФСБ: Отстраняване на Цветанов ще доведе до трус, без него в парламента ще се работи много по-трудно, ако въобще институцията работи"}
{"url": "http://www.focus-news.net/news/2019/03/27/2639601/kyustendil-konsultatsii-za-sastava-na-rayonnata-izbiratelna-komisiya-shte-se-provedat-v-grada-na-30-mart.html", "text": "За 30 март са насрочени консултации за състава на Районната избирателна комисия в Кюстендил. Това съобщи за  Радио „Фокус” – Кюстендил  Десислава Айдарова, пресаташе на Областна администрация – Кюстендил. Консултациите са политическите партии ще започнат от 11.00 часа в заседателната зала на Областната администрация. Те са с цел съставяне на Районна избирателна комисия за произвеждане на изборите за членове на Европейския парламент от Република България, насрочени за 26 май тази година. В консултациите могат да участват представители на парламентарно представените партии и коалиции, както и партии и коалиции, които имат членове в Европейския парламент, но не са парламентарно представени. „Фокус” припомня , че през 2014 година съставът на Районната избирателна комисия в Кюстендил беше от 15 души. За председател беше избран Красимир Петров, а Тодорка Илиева и Владислав Лехчански бяха определени за зам.-председатели. Секретар на комисията беше Андрей Благоев. \r\nВенцеслав ИЛЧЕВ", "date": "2019.03.27", "title": "Кюстендил: Консултации за състава на Районната избирателна комисия ще се проведат в града на 30 март"}
{"url": "http://www.focus-news.net/news/2019/03/27/2639587/dw-britanskiyat-parlament-glasuva-za-alternativite-na-brekzit-kakvo-tryabva-da-znaete.html", "text": "Британският парламент ще проведе незадължителни \"индикативни гласове\" в сряда, за да провери парламентарната подкрепа за премиера Тереза Мей по редица алтернативи на дълбоко непопулярното споразумение с ЕС, съобщава  германската медийна компания Deutsche Welle . \r\nГласуванията идват, докато Мей се бори да запази властта си при вземането на решенията за Брекзит и в собствената си партия, само седмици преди планираното напускане на Великобритания на Европейския съюз. За какво ще гласуват депутатите?  \r\nВъпреки че списъкът все още не е финализиран, очаква се изборът да включва отмяна на Брекзит; провеждане на друг референдум; подкрепа за сделката за развода на Мей; подкрепа за сделка \"Норвегия плюс\", която ще запази Обединеното кралство на единния пазар на ЕС; както и подкрепа за \"без сделка\" Брекзит. \r\nИма ли подкрепа за един вариант? Окончателен резултат за еднa от предложените алтернативи е малко вероятно. Много депутати се съгласяват, че не харесват сделката на Мей, но не са склонни да приемат други възможности. \r\nЩе засилят ли гласуванията позицията на Мей? Те не са задължителни и Мей каза, че няма да се влияе от резултатите. \r\nЗащо се случват индикативните гласове? Преобладаващото мнозинство от депутатите два пъти отхвърлиха сделката с Мей. Те искат да тестват подкрепата за алтернативите с надеждата, че значителна подкрепа за един вариант може да принуди Мeй да промени курса. \r\nКога идва Брекзит? Миналата седмица ЕС удължи първоначалния срок от 29 Март. Великобритания вече е длъжна да напусне ЕС на 12 Април, ако споразумението на Мей не премине през парламента. Ако депутатите подкрепят споразумението на премиера, срокът ще бъде удължен до 22 май.", "date": "2019.03.27", "title": "DW: Британският парламент гласува за алтернативите на Брекзит - Какво трябва да знаете"}
{"url": "http://www.focus-news.net/news/2019/03/27/2639599/ivanichka-slavkova-okrazhen-sad-varna-prez-2018-g-nay-mnogo-sa-priklyuchilite-dela-protiv-sobstvenostta-svarzani-s-krazhbi-grabezhi-i-telefonni-izmami.html", "text": "През 2018 година в Окръжния съд във Варна и в трите районни съдилища в региона най-много са били приключените дела против собствеността, свързани с кражби, грабежи, телефонни измами, а също и тежките грабежи, които понякога са придружени с убийства. Това каза на пресконференция за представяне на отчетния доклад на съдебната институция за миналата година, ръководителят на Наказателното отделение Иваничка Славкова, предаде репортер на  Радио „Фокус“ – Варна . Славкова добави, че през периода на второ място са били процесите по общоопасните престъпления – по транспорта или свързани с продажба и разпространение на наркотици. „Тези престъпления традиционно са най-голям дял. С всяка следваща година те не бележат спад“, обясни магистратът. Според нея на трето място са престъпленията против личността, включващи всички видове убийства, включително и тези при неизбежна отбрана, и квалифицираните убийства, най-тежките процеси. „През тази година престъпленията против личността са на четвърто място. В годините назад няма особено намаление в броя им“, добави съдия Иваничка Славкова. Според нея през миналата година във Варненския окръжен съд най-много са били разглежданите дела, свързани с общоопасни престъпления като катастрофи, притежание и разпространение на наркотици, както и престъпления против данъчната и финансовата система, против стопанството и собствеността. \r\nРъководителят на Наказателното отделение отчете, че работата на съдиите е била както винаги тежка. „Често ни се случва да заседаваме в зала в подземието, но пък за сметка на това ние сигурно сме първенци - единствени в страната, заседаващи под земята“, добави тя във връзка с наболелия проблем с липсата на съдебна палата, в която да има достатъчно зали и помещения за безпроблемната работа на съдилищата. На пресконференцията днес стана ясно още, че в Окръжния съд през 2018 година са разгледани рекорден брой граждански и търговски дела. Техният брой е 7 518 дела в трите отделения (Гражданско – 3495 дела, Търговско – 2485 дела, Наказателно – 1583 дела). В най-голямото отделение на съда – Гражданското, са разгледани 2 749 дела на втора инстанция и 746 дела – на първа инстанция. В Търговско отделение са разгледани 1535 дела на първа инстанция и 950 дела на втора инстанция, което потвърждава възходящата тенденция от последни 3 години. За разлика от другите две отделения, неотклонно всяка година делата в Наказателно отделение намаляват. Делата за разглеждане през 2018 г. са били с 91 по-малко. Причините са различни, вкл. и законодателни промени от гледна точка компетентността на Окръжния съд. През 2018 г. наказателните дела за разглеждане са били 1583 дела.  Най-много осъдителни присъди – 188, през миналата година е имало по глава 5 от НПК – престъпленията срещу собствеността. На второ място са общоопасните престъпления (основно транспортни престъпления и наркотици) – 149 осъдителни присъди, а на трето се нареждат престъпленията против личността – 49 акта. \r\nДиана СТОЕВА", "date": "2019.03.27", "title": "Иваничка Славкова, Окръжен съд - Варна: През 2018 г. най-много са приключилите дела против собствеността, свързани с кражби, грабежи и телефонни измами"}
{"url": "http://www.focus-news.net/news/2019/03/27/2639596/evrodeputatat-momchil-nekov-bitkata-protiv-paketa-mobilnost-prodalzhava-da-pokazhem-che-ne-mogat-da-ogranichat-pravata-ni.html", "text": "Битката продължава. Нека да сме заедно и да покажем, че не могат да ни ограничат правата и че има равен достъп на единния европейски пазар. Това каза евродепутатът Момчил Неков на протеста на превозвачите в Страсбург, предаде специалният пратеник на  Агенция „Фокус“ . „Българи, тук сме заедно, за да покажем, че когато сме обединени можем да постигаме резултати“, заяви той на протестиращите. „Това е частичен успех, че на тази сесия Таяни каза, че пакет „Мобилност“ няма да влезе в пленарна зала“, коментира той. \r\n„Битката продължава, защото следващата седмица този пакет ще трябва да се гледа отново в Транспортна комисия. И амбициите на нашите опоненти са този пакет да се гледа следващата седмица на мини-пленарна сесия в Брюксел. Разбира се, ние отново ще покажем единството на българските евродепутати и ще направим всичко това, което направихме тази седмица, а и много повече отново да се борим с този позорен пакет, който разделя по недопустим начин Европа да не влиза в ЕП в рамките на този мандат“, добави той.  \r\n„Нека да се видим отново следващата седмица в Брюксел. И нека да се бием до последния ден, защото този пакет може да бъде разглеждан до края на работата на този парламент, а това е средата на април. Така че дотогава нека да звучи: „Вятър ечи, Балкан стене“ и тук, в Страсбург, и на площад „Люксембург“ в Брюксел“, каза още Неков.  \r\nБиляна ИВАНОВА", "date": "2019.03.27", "title": "Евродепутатът Момчил Неков: Битката против пакета „Мобилност“ продължава - да покажем, че не могат да ограничат правата ни"}
{"url": "http://www.focus-news.net/news/2019/03/27/2639607/ria-novosti-amerikanskiyat-supersamoletonosach-dzherald-ford-se-povredi-pri-izpitaniya.html", "text": "та Най-новият суперсамолетоносач на Военноморските сили (ВМС) на САЩ от клас „Форд“ се е повредил по време на ходовите изпитания, предава РИА Новости. \r\nСпоред информацията на руската агенция, неизправностите са били намерени в парните турбини на кораба, затова се е наложило той да бъде върнат в корабостроителницата.  \r\nОтбелязва се, че двата ядрени реактора не се нуждаят от ремонт. \r\nТака, корабът ще бъде предаден на американския флот не по-рано от октомври тази година - три месеца по-късно от предвидената дата. \r\nИзвестно е също, че корабът има проблеми със асаньорната система за повдигане на снаряди към самолетите на палубата, което притеснява военноморските служители. \r\nПо-специално, устройствата нямат надежден софтуер. Досега само два от единадесетте планирани асаньора отговарят на флотските стандарти. \r\nНай-новият самолетоносач CVN-78 Джералд Р. Форд започна да се строи през 2009 г. и бе предаден на флота през 2017 г. Корабът струва на САЩ рекордните 12,9 милиарда долара. \r\nОбщо Пентагонът планира да построи от десет до дванадесет кораба от клас „Форд“.", "date": "2019.03.27", "title": "РИА Новости: Американският суперсамолетоносач „Джералд Форд“ се повреди при изпитания"}
{"url": "http://www.focus-news.net/news/2019/03/27/2639606/nkiz-i-vlastite-za-industrialno-razvitie-na-egipet-podpisaha-memorandum-za-razbiratelstvo.html", "text": "Изпълнителният директор на „Национална компания индустриални зони“ Антоанета Барес и инж. Магди Гази, председател на Властите за индустриално развитие на Египет, подписаха Меморандум за разбирателство в областта на промишлеността в Кайро. Това съобщиха от пресцентъра на  НКИЗ . Това стана по време на двустранен бизнес форум, на който присъстваха над 100 компании от двете страни. Той беше част от официалното посещение на президента на Република България Румен Радев в Арабска Република Египет. \r\nНа бизнес форума присъстваха президентът на България и министър-председателят на Египет Мостафа Камал Мадбуди. По време на събитието стана ясно, че двете страни  ще си партнират с обмяна на опит и насочване на инвеститори към индустриалните зони, в които оперират. \r\nНаблюдава се положителна тенденция в търговските ни отношения с Египет, като статистиката показва десетократно увеличение на българския износ от 2007 г. до 2017 г., стана ясно още от дискусиите на форума. Двустранният стокооборот между България и Египет, който достига 1 млрд. щатски долара годишно, е отлична основа за преминаване към нов етап в отношенията между двете страни – не само търговски обмен, а и засилено инвестиционно сътрудничество между бизнеса, създаването на смесени предприятия и съвместен износ на трети пазари. По време на форума като особено перспективни сфери бяха определени информационните технологии, производството на автомобилни части и компоненти, на домакински уреди и на мебели. Бяха набелязани и сфери, в които български и египетски компании могат да си партнират както в обмяната на опит, така и при реализиране на проекти в трети страни. Нашата страна може да предложи висококачествени продукти на конкурентни цени в областта на машиностроенето, фармацевтичните и медицински уреди, козметика, хранителни продукти и още много други.  \r\nВ рамките на форума стартираха срещи между компании от двете страни и бяха набелязани редица проекти, които ще започнат в следващите месеци. Вече има и първи подписан договор по силата, на който ще се създаде българо-египетски обучителен център в сферата на информационните и комуникационните технологии, машиностроенето и строителството.", "date": "2019.03.27", "title": "НКИЗ и Властите за индустриално развитие на Египет подписаха меморандум за разбирателство"}
{"url": "http://www.focus-news.net/news/2019/03/27/2639603/toni-kroos-otiva-v-yunayted-spored-angliyskite-bukmeykari.html", "text": "Манчестър Юнайтед изглежда, че ще бъде новият отбор на германския национал Тони Кроос от идното лято. Поне така твърдят заложните компании в Англия, които сринаха главоломно коефициентите си за преминаване на халфа на Реал Мадрид на Острова. Кроос бе свързван силно с преминаване при червените дяволи, докато мениджър на отбора бе Дейвид Мойс, но тогава той реши да премине от Байерн в Реал. \r\n29-годишният футболист има спечелена една титла в Примера, както и три Шампионски лиги при престоя си на \"Сантяго Бернабеу\". За мадридския клуб пък той има над 220 срещи във всички надпревари. \r\nАнглийски букмейкър пък снижи ставката си за преминаване на Кроос от 6,00 коефициент (5/1) до 3,25 (7/4), като това засили още повече спекулациите, че германецът ще си каже сбогом с Реал през лятото. Контрактът на играча с кралете е до лятото на 2022 година, а през този сезон има един гол и пет асистенции в 36 срещи във всички турнири с екипа на Реал.", "date": "2019.03.27", "title": "Тони Кроос отива в Юнайтед според английските букмейкъри"}
{"url": "http://www.focus-news.net/news/2019/03/27/2639604/marin-marinov-okrazhen-sad-varna-prez-2018-godina-e-prodalzhila-tendentsiyata-za-namalyavane-na-izpolzvaneto-na-spetsialni-razuznavatelni-sredstva.html", "text": "През 2018 година е продължила тенденцията за намаляване на използването на специални разузнавателни средства (СРС) от органите на реда във Варненска област. Това каза на отчетна пресконференция днес председателят на Варненския окръжен съд Марин Маринов, предаде репортер на  Радио „Фокус“ – Варна . Според Маринов това означава, че по-малко хора са били подслушвани, но и трябва да се отчете, че се подобрява работата на органите, изискващи тези средства – полицията и прокуратурата, а в малко случаи и ДАНС. „Тяхната работа става все по-ефективна. Много от знаковите арести са били предхождани от такива средства и затова са подпомогнати органите на полицията“, обясни съдия Маринов. Той припомни, че в качеството си на председател на Окръжния съд е компетентен да издава заповеди за използване на СРС по силата на изрична законова норма. \r\nДиана СТОЕВА", "date": "2019.03.27", "title": "Марин Маринов, Окръжен съд - Варна: През 2018 година е продължила тенденцията за намаляване на използването на специални разузнавателни средства"}
{"url": "http://www.focus-news.net/news/2019/03/27/2639598/evrodeputatat-andrey-novakov-shte-opitame-da-udarzhim-do-kraya-balgarskiya-interes-po-paketa-mobilnost.html", "text": "Ще опитаме да удържим до края българския интерес и да останем заедно. Това каза евродепутатът Андрей Новаков на протеста на превозвачите в Страсбург, предаде специалният пратеник на  „Фокус“ . „Благодаря на превозвачите, че дойдоха чак до тук да ни подкрепят“, заяви той. „На този площад няма евродепутати, няма шофьори, няма превозвачи, защото всички сме заедно и ще останем така до края“, подчерта Новаков. \r\n„Знаете, че тази битка продължава вече повече от една година и в нито един момент не сме се отказали да защитим българския национален интерес, а той е ясен – да, трябва да има добри условия за работа на шофьорите, добри условия за труд и за почивка, достойно заплащане. Но тези благородни намерения не може да се използват, за да се откъсне целият бранш от достъп до пазара, да се убие българската конкурентоспособност. И срещу това ние, българските евродепутати, колегите ни от Румъния, от други страни от ЕС, които са в географската периферия, действаме над партийните различия в името на общи интереси и в името на справедливостта“, посочи той. \r\nВ следващите дни и седмици ще продължим с всички усилия, както правихме досега, с всички правни аргументи, с всички аргументи на справедливостта да спрем този пакет, който разделя Европа и създава основание хората да са недоволни от ЕС. Това не бива да допускаме.  Вярвам, че имаме шансовете да успеем и той да бъде отложен за следващия парламент . Имаме кауза, тя е справедлива и ние ще успеем ,заяви още Новаков.  \r\nБиляна ИВАНОВА", "date": "2019.03.27", "title": "Евродепутатът Андрей Новаков: Ще опитаме да удържим до края българския интерес по пакета „Мобилност“"}
{"url": "http://www.focus-news.net/news/2019/03/27/2639610/stara-zagora-vremenno-se-ogranichava-dvizhenieto-v-izprevarvashtata-lenta-pri-km-154-na-avtomagistrala-trakiya-v-posoka-burgas-poradi-patnotransportno-proizshestvie.html", "text": "Временно се ограничава движението в изпреварващата лента при км 154 на автомагистрала „Тракия“ в посока Бургас поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента и се регулира от „Пътна полиция“. Необходимо е шофьорите да се движат с повишено внимание и съобразена скорост.", "date": "2019.03.27", "title": "Стара Загора: Временно се ограничава движението в изпреварващата лента при км 154 на автомагистрала „Тракия“ в посока Бургас поради пътнотранспортно произшествие"}
{"url": "http://www.focus-news.net/news/2019/03/27/2639602/sofiya-protestirashtite-sreshtu-paket-mobilnost-prevozvachi-blokiraha-dvizhenieto-pred-sgradata-na-predstavitelstvoto-na-ek-v-balgariya.html", "text": "Протестиращите срещу пакет „Мобилност“ превозвачи блокираха движението пред сградата на Представителството на ЕК в България, предаде репортер на  Агенция „Фокус“ . Те скандират, че няма да се откажат и ще се борят до последно. \r\nПротестът протича при засилено полицейско присъствие.  \r\nИрина ИВАНОВА", "date": "2019.03.27", "title": "София: Протестиращите срещу пакет „Мобилност“ превозвачи блокираха движението пред сградата на Представителството на ЕК в България"}
{"url": "http://www.focus-news.net/news/2019/03/27/2639613/rumen-bechev-rdt-nikolay-haytov-smolyan-interesat-kam-teatralnoto-izkustvo-v-smolyan-e-dosta-golyam.html", "text": "Интересът към театралното изкуство в Смолян е доста голям. Това каза в интервю за  Радио „Фокус“ – Смолян  Румен Бечев, директор на Родопски драматичен театър „Николай Хайтов“ в Смолян. По думите му през настоящия месец културният афиш е бил изпъстрен с какви ли не заглавия, но се оказва, че всяко едно от тях има своята публика, което говори много добре са хората, които обичат театъра. „Надявам се тази обич взаимна между актьори и зрители да продължи. Обнадежден съм в този прекрасен ден – Международния ден театъра и се надявам така да е и в бъдещето, което предстои. Това си зависи и от нас и то много и най-вече от това, което ние предлагаме, защото трябва да бъде необходимия принос към културното израстване на нашето общество в Смолян“, коментира Бечев. \r\nТой отбеляза, че засега театралния състав на театъра в Смолян е достатъчен като брой, а ако трябва, се канят гости. „Знае се добре, че едно ново лице в някоя от пиесите привлича допълнителен интерес от страна на публиката. Опитваме се основното ядро от артисти да е от хора, които обичат Родопския драматичен театър и желанието им да са тук в театъра да е по-голямо от паричното изражение на техният труд. Театърът ни не е натрупал такава мощ, за да може да предлага полагащите се заплати на хората, но се стремим да бъдем в средата на получаването на заслужените възнаграждения на нашите творци в Смолян“, поясни Бечев. Той уточни, че тазвечершната премиера на представлението „Театър, любов моя“ си оправдава изцяло името, защото в крайна сметка любовта към театъра е основното нещо за актьора и всеки, който се занимава с театър. \r\nНели ГЕРГЬОВСКА", "date": "2019.03.27", "title": "Румен Бечев, РДТ „Николай Хайтов“ - Смолян: Интересът към театралното изкуство в Смолян е доста голям"}
{"url": "http://www.focus-news.net/news/2019/03/27/2639608/ministar-biser-petkov-v-narodnoto-sabranie-sa-vneseni-promeni-v-kodeksa-na-sotsialno-osiguryavane-svarzani-s-noviya-nachin-za-izchislyavane-na-individualniya-koefitsient-pri-pensiite.html", "text": "Тази сутрин е внесен законопроект за изменение на Кодекса на социално осигуряване в Народното събрание от депутати. Това каза на брифинг министърът на труда и социалната политика Бисер Петков след редовно правителствено заседание, предаде репортер на  Агенция „Фокус“ . „Никой няма да бъде ощетен от прилагането на новия начин за изчисляване на индивидуалния коефициент“, увери той.  \r\nДаяна ДЮЛГЕРОВА", "date": "2019.03.27", "title": "Министър Бисер Петков: В Народното събрание са внесени промени в Кодекса на социално осигуряване, свързани с  новия начин за изчисляване на индивидуалния коефициент при пенсиите"}
{"url": "http://www.focus-news.net/news/2019/03/27/2639615/tsvetan-tsvetanov-gerb-imam-konkretno-reshenie-i-sega-shte-go-spodelya-s-premiera.html", "text": "Имам конкретно решение,  споделил съм го до момента само със съпругата ми и сега ще го споделя с премиера. Това каза  председателят на ПГ на ГЕРБ и зам.-председател на партията Цветан Цветанов, след като кацна на летище София след работно посещение в САЩ, предаде репортер на  Агенция „Фокус“ . „Първо го споделям с човек, с който трябва действително да го обсъдя - премиера Борисов. Имам конкретно решение, споделил съм го до момента само със съпругата ми и сега ще го споделя с премиера. като в общи линии презп оследните няколко дни сме обсъждали какви са възможните варианти“ заяви той. \r\n„ГЕРБ за мен е кауза, оставам лоялен към премиера”, каза още Цветанов. \r\nВесела АЛЕКСАНДРОВА", "date": "2019.03.27", "title": "Цветан Цветанов, ГЕРБ: Имам конкретно решение и сега ще го споделя с премиера"}
{"url": "http://www.focus-news.net/news/2019/03/27/2639617/blagoevgrad-dvizhenieto-na-granichnite-punktove-kulata-i-ilinden-se-osashtestvyava-normalno.html", "text": "Движението на граничните пунктове „Кулата“ и „Илинден“ се осъществява нормално. Това съобщиха за  Радио „Фокус“ – Пирин  от Главна дирекция „Гранична полиция“. На границата със Северна Македония движението също се извършва без забавяния. \r\nДенис НИКИФОРОВ", "date": "2019.03.27", "title": "Благоевград: Движението на граничните пунктове „Кулата“ и „Илинден“ се осъществява нормално"}
{"url": "http://www.focus-news.net/news/2019/03/27/2639614/valeri-simeonov-nfsb-promenite-v-zakona-za-avtorskoto-pravo-i-srodnite-mu-prava-podlezhat-na-kastrirane-za-da-se-prevarnat-v-rabotno-dobiche.html", "text": "Промените в Закона за авторското право и сродните му права подлежат на кастриране, за да се превърнат в работно добиче. Това каза лидерът на НФСБ Валери Симеонов по време на дебатите по Закона за авторското право и сродните му права, предаде репортер на  Агенция „Фокус“ . В началото на своето изказване Валери Симеонов декларира конфликт на интереси от 1992 г. „По принцип ще подкрепим на първо четене този законопроект, но имаме много сериозни забележки по отношение на текстовете. Има огромен риск този законопроект да превърне КРС и Министерство на културата в репресивни органи спрямо всички, които по някакъв начин са нарушили договорите си или не са сключили договори с големите телевизии. Той разкритикува и заложените в текста автоматизираните  средства за контрол, които се използват без да изискват съгласие. „Кажете ми как ще стане това? Взимат апаратчето, не искат съгласието на съответния абонат, разбиват вратата, оставят го на кабела на телевизора“, заяви още Симеонов. \r\nДеница КИТАНОВА", "date": "2019.03.27", "title": "Валери Симеонов, НФСБ:  Промените в Закона за авторското право и сродните му права подлежат на кастриране, за да се превърнат в работно добиче"}
{"url": "http://www.focus-news.net/news/2019/03/27/2639618/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В предаването „Симитли – минало, настояще и бъдеще“ по  Радио „Фокус“ – Пирин  днес продължаваме да говорим за всичко актуално и интересно, което се случва в Община Симитли. За днес сме ви подготвили няколко интересни теми. Първата от тях е свързана с Международния ден на театъра, който отбелязваме днес. Защо именно 27 март е обявен за датата, в която отбелязваме празника на този вид изкуство и как то се развива в Симитли ще чуете в началото на предаването, а наш гост ще бъде директорът на Драматичен театър „Проф. Енчо Халачев“ и ръководител на театралната школа към Общината Бранимир Митов. Веднага след това ще насочим вниманието ви към предстоящото откриване на Рафтинг сезон 2019 година, което ще се проведе на 30 и 31 март. По темата материал ни е подготвил Денис Никифоров.  \r\nНатали Стефанова ще ни разкаже повече за конкурса „Моята църква“, който е част от инициативите по повод 90-ата годишнина от освещаването на храм „Рождество Богородично“ в Симитли. От нея ще научим не само кой има право да участва, но и какви са конкурсните категории. В края на предаването няма да пропуснем и традиционния обзор на всичко по-важно, което се случи в община Симитли през последните дни. \r\nТелефоните в студиото са: 0885 303 373 и 073/ 88-55-81. Имейлът ни е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2019.03.27", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/03/27/2639616/marin-marinov-okrazhen-sad-varna-blizo-39-detsa-sa-bili-razpitani-v-spetsializiranata-sinya-staya-vav-varna.html", "text": "Близо 39 разпита на деца са били проведени от специализирани съдебни състави през последните три години след разкриването на „Синя стая“ във Варна. Това каза на отчетна пресконференция днес председателят на Варненския окръжен съд Марин Маринов, предаде репортер на  Радио „Фокус“ – Варна . Маринов обърна внимание, че няма друг град в България, в който и в Районния, и в Окръжния съд, да има специализирани състави за работа с деца. В „Синята стая“ освен съдии, разпити водят и полицаи и представители на Прокуратурата. Съдия Маринов обясни, че Варненският окръжен съд прави необходимото магистратите да се отнасят подобаващо и квалифицирано към тези тежки, от емоционална страна и от гледна точка на последиците за обществото дела. „Пожелахме си преди три години да се ползва колкото може по-рядко тази стая. Така или иначе, това е част от живота и ние сме длъжни да отговорим на тези нужди“, обясни председателят на Окръжния съд. Той припомни, че през петгодишния мандат на екипа му е създаден вторият в страната Център по медиация. Над 60 съдии са обучени по препращане към медиация. „Няма друг град, който толкова бързо да се развива в това отношение. Опитваме се да създаваме култура в обществото. Хората да се разбират помежду си преди да стигнат до съдебната зала или по-лошо, до юмручното правосъдие“, коментира още съдия Марин Маринов. Той добави, че Съдът работи и по редица проекти с училища и университети. За последните пет години чрез тях е достигната аудитория от над 6000 млади хора, студенти и ученици. „Показахме им същността на дейността ни и отговорността на съдията да взема решения за съдбите на хората“, каза председателят на Варненския окръжен съд. Като несвършена работа обаче, той отчете липсата Съдебна палата за всички съдилища в града. Марин Маринов припомни, че първо темата е поставена през 1915 година, а за пръв път миналата година по повод 140 години от създаването на Варненския окръжен съд, на пленума на Висшия съдебен съвет във Варна, беше определено място за строеж на нова сграда. „В ръцете на държавата е това да се случи в най-бързи темпове.  Вярвам, че ще се преборим и ще решим този десетилетен проблем“, добави съдия Марин Маринов. \r\nДиана СТОЕВА", "date": "2019.03.27", "title": "Марин Маринов, Окръжен съд - Варна: Близо 39 деца са били разпитани в специализираната „Синя стая“ във Варна"}
{"url": "http://www.focus-news.net/news/2019/03/27/2639620/dobrich-partnyori-ot-oblastta-i-rumanskiya-okrag-konstantsa-organizirat-initsiativi-za-ustoychiva-zaetost-i-trudova-mobilnost-v-transgranichniya-region.html", "text": "Партньори от областта и румънския окръг Констанца са обединили усилия за предоставяне на услуги и организиране на инициативи за устойчива заетост и трудова мобилност в трансграничния регион. Информация за дейностите бе представена на пресконференция от Божанка Добрева, представител на водещия партньор – Сдружение с нестопанска цел „Европейски институт по културен туризъм „Еврика“ - Добрич, предаде кореспондент на  Радио „Фокус” – Варна . Основната цел на проекта е подобряване на трудовия пазар в пограничния регион Добрич - Констанца, създаване на условия за трудова мобилност и стимулиране на предприемачеството чрез използване на съществуващи местни ресурси. Останалите партньори са Университетът „Овидий“ и Институтът за развитие на туризъм и приложна икономика в град Констанца, също Търговско-промишлената палата в Добрич. До момента са изготвени три наръчника с обучители материали и три учебни филма, които представят предприемачеството в три направления на туризма – еко и селски туризъм, културен туризъм и спортен и приключенски туризъм. Според изследване на страните партньори по проекта са установени тенденции на туристическия пазар, които показват, че модерният турист не желае просто да посети и види, но и да участва и съпреживее. В този контекст в региона все още липсва предприемаческа инициатива за предлагане подобен род услуги и продукти. Предстои да бъдат организирани три модула на обучения в съответните направления на туризъм, като местата на провеждане са градовете Каварна и Шабла от българска страна и Ефория от румънска. И трите обучения ще се проведат от екипи от български и румънски лектори и експерти. Обученията са 5-дневни и безплатни. \r\nЖулиета НИКОЛОВА", "date": "2019.03.27", "title": "Добрич: Партньори от областта и румънския окръг Констанца организират инициативи за устойчива заетост и трудова мобилност в трансграничния регион"}
{"url": "http://www.focus-news.net/news/2019/03/27/2639619/kyustendil-22-dokladni-zapiski-sa-vklyucheni-v-dnevniya-red-za-predstoyashtoto-zasedanie-na-obshtinski-savet-dupnitsa.html", "text": "22 докладни записки са включени в дневния ред за предстоящото заседание на Общински съвет – Дупница. Това каза пред  Радио „Фокус” – Кюстендил  Емил Гущеров, председател на Общинския съвет в Дупница. Заседанието ще се проведе на 29 март от 10.00 часа в залата на Общината. Съветниците трябва да гласуват предложение за промяна в наредбата за условията, критериите и реда за финансово подпомагане на спортните клубове. Предвидена е промяна в правилника за финансово подпомагане на процедури и дейности по асистирана репродукция на семейства и лица, живеещи на семейни начала с репродуктивни проблеми. Съветниците трябва да приемат средносрочната бюджетна прогноза на Община Дупница за периода 2020 – 2022 година, както и разпределението на средствата за спортните клубове и организации. \r\nВенцеслав ИЛЧЕВ", "date": "2019.03.27", "title": "Кюстендил: 22 докладни записки са включени в дневния ред за предстоящото заседание на Общински съвет – Дупница"}
{"url": "http://www.focus-news.net/news/2019/03/27/2639605/yordan-arabadzhiev-sayuz-na-mezhdunarodnite-prevozvachi-nashite-evrodeputati-pokazaha-na-tseliya-balgarski-narod-che-kogato-polititsite-sa-obedineni-mogat-da-zashtitavat-natsionalna-kauza.html", "text": "Ще водим война. Нашите евродепутати показаха на целия български народ, че когато нашите политици са обединени, могат да защитават национална кауза, каквато национална кауза е българският автомобилен транспорт. Това каза изпълнителният директор на Съюза на международните превозвачи Йордан Арабаджиев протеста на превозвачите в Страсбург, предаде специалният пратеник на  „Фокус“ . \r\n„Благодаря и на колегите от Румъния, защото заедно с тях минаваме по този дълъг път. Заедно с тях не отстъпихме, не се предадохме. Благодарение и на техните усилия  днес сме тук, спечелили малка битка, знаем обаче, че ще се търсят всякакви процедурни хватки този пакет да се пробута“, каза още той. \r\nБиляна ИВАНОВА", "date": "2019.03.27", "title": "Йордан Арабаджиев, Съюз на международните превозвачи: Нашите евродепутати показаха на целия български народ, че когато политиците са обединени, могат да защитават национална кауза"}
{"url": "http://www.focus-news.net/news/2019/03/27/2639622/kyustendil-byust-pametnik-na-ivan-momchilov-shte-bade-postaven-v-selo-sovolyano.html", "text": "Бюст-паметник на Иван Момчилов ще бъде поставен в село Соволяно. Това каза пред  Радио „Фокус” – Кюстендил  Пламен Илиев, кмет на населеното място. Той е подал докладна записка към Общински съвет – Кюстендил, с която предлага поставянето на паметния знак. В подкрепа на предложението е създаден инициативен комитет и са събрани близо 160 подписа. В същото време е направен идеен проект за паметния знак, чието представяне предстои в Министерство на културата. Иван Момчилов е роден в село Соволяно през 1888 година. Той има големи заслуги за спасяването на българските евреи от депортация в лагерите на смъртта през Втората световна война. През 1991 година Иван Момчилов е признат от Израел за „Праведник на народите”. Удостоен е от Република България с орден „Стара планина”. \r\nВенцеслав ИЛЧЕВ", "date": "2019.03.27", "title": "Кюстендил: Бюст-паметник на Иван Момчилов ще бъде поставен в село Соволяно"}
{"url": "http://www.focus-news.net/news/2019/03/27/2639624/veliko-tarnovo-masova-fitnes-trenirovka-shte-se-provede-na-stadion-ivaylo.html", "text": "Масова фитнес тренировка ще се проведе на стадион „Ивайло“ във Велико Търново.  Събитието се организира от групата за здравословен начин на живот „TurnovoRuns“. Тренировката ще започне от 19.00 часа на стадион „Ивайло“, съобщиха за  Радио „Фокус“ – Велико Търново  организаторите. Мероприятието е напълно безплатно за всички, които искат да влязат във форма и да тренират навън. Тренировката включва движение, сила, гъвкавост, оформяне на мускулите на краката, корема и ръцете. Упражненията ще са съобразени спрямо присъстващите. Организаторите препоръчват желаещите да се включат да са с удобно облекло, да носят връхна дреха и бутилка с вода. \r\nНад 400 безплатни тренировки са проведени до момента, чиято основна идея е да се привлече вниманието на хората към един по-здравословен начин на живот. \r\nНадежда КРЪСТЕВА", "date": "2019.03.27", "title": "Велико Търново: Масова фитнес тренировка ще се проведе на стадион „Ивайло“"}
{"url": "http://www.focus-news.net/news/2019/03/27/2639612/sofiya-priklyuchi-protestat-na-prevozvachite-sreshtu-paket-mobilnost-dvizhenieto-po-ul-g-s-rakovski-e-vazstanoveno.html", "text": "Приключи протестът на превозвачите срещу пакет „Мобилност“, движението по ул. „Г. С. Раковски” е възстановено, предаде репортер на  Агенция „Фокус“ .  \r\nИрина ИВАНОВА", "date": "2019.03.27", "title": "София: Приключи протестът на превозвачите срещу пакет „Мобилност“, движението по ул. „Г. С. Раковски” е възстановено"}
{"url": "http://www.focus-news.net/news/2019/03/27/2639626/afp-es-prekratyava-misiya-sofiya-v-sredizemno-more.html", "text": "ЕС спира за неопределено корабните патрули в Средиземно море, които от 2015 г. превозиха десетки хиляди мигранти и ги закотвиха в Италия след дълга съпротива на италианското правителство, предава агенция  AFP . \r\nЕвропейските дипломати се споразумяха операцията да бъде удължена с шест месеца до 31 Март. След тази дата вместо кораби ще се разчита само на въздушни мисии и координация с Либия. \r\nМисията на Европейския съюз \"София\", която ограничаваше контрабандистите на мигранти в Средиземно море, вече няма да поема отговорност патрулирайки с военни кораби като решение за разрешаване на спора с Италия, отбелязва от своя страна германската медийна компания Deutsche Welle.", "date": "2019.03.27", "title": "AFP: EС прекратява мисия „София“ в Средиземно море"}
{"url": "http://www.focus-news.net/news/2019/03/27/2639627/stara-zagora-v-park-m-m-kusev-shte-se-sastoi-demonstratsiya-na-vazhenata-gradina-na-1-may.html", "text": "В парк „М. М. Кусев“ ще се състои демонстрация на въжената градина на 1 май. Това съобщиха от пресцентъра на  Община Стара Загора . От 10.30 часа в парк „М. М. Кусев“ (Аязмото) ще се проведе Ден на зоопарка с организирани различни спортни прояви и детска програма. Той ще протече под формата на общоградски празник, с демонстрации по бадминтон, състезания по кросфит и демонстрация на новоизградената въжена градина. \r\nСъоръжението все още не работи. Предстои да бъде изградена ограда и да бъдат поставени табели с работно време. Идеята е там да има служител на Общината, който да обслужва съоръжението в рамките на работния ден.", "date": "2019.03.27", "title": "Стара Загора:  В парк „М. М. Кусев“ ще се състои демонстрация на въжената градина на 1 май"}
{"url": "http://www.focus-news.net/news/2019/03/27/2639609/aleksandar-stamboliyski-v-paketa-mobilnost-po-nikakav-nachin-ne-se-garantira-sigurnostta-na-shofyorite-s-ogled-na-migranite-chesto-izpolzvashti-kamionite-za-nelegalno-predvizhvane.html", "text": "Дали точната, свързана с пакета „Мобилност“ ще влезе в Европейският парламент като дневен ред е въпрос на разглеждане, но това е най-важният проблем. Това каза за  Радио „Фокус“ – Пирин  Александър Стамболийски, председател на Синдикалната конфедерация „Съюз на българските транспортни работници“ –  Благоевград. Той отбеляза, че проблемната ситуация от тези дни се е стигнало не само заради трима български евродепутати, но и заради силния натиск от страна на няколко големи европейски държави. „Все пак преди време имаше доста ясни изказвания от страна на висши лица от европарламента, че това разглеждане ще остане за следващия мандат, за следващия Европейски парламент, който ще бъде избран през месец май. Натискът обаче дойде от Франция и Германия – две страни от Алианса. За нашите евродепутати мога да кажа единствено, че ме е срам да кажа, че са представители на България“, каза още Стамболийски. Той добави, че материята по темата с пакета „Мобилност“ е много обширна. „Най-важните точки като цяло касаят командироването. Би следвало то да бъде регламентирано така, че да бъде изпълнимо от всички държави. Към момента периферните и по-далечните държави се налага да се съобразяват с чуждо законодателство. В пакета „Мобилност“ не видяхме никакви действия от страна на комисията по социалните дейности в Европейският парламент. По никакъв начин не бяха разгледани точките – как ще се прилага командироването и защо и по какъв начин се обявява, че следва да бъдат командировани шофьорите в определени държави дори престоят им да е бил по-малък от един ден“, подчерта Стамболийски.  \r\nПо думите му другата спорна точка е в намаляването обема на работа, който ще имат и протекциониране на вътрешните дейности на определени държави. „Знаете, че голяма част от индустрията в Европа е съсредоточена в няколко държави – Германия, Франция, Белгия и Холандия. Там ще бъде съсредоточен и най-силният трафик, като би следвало да се осигуряваме в тях, от което следва и друг спорен момент – защо трябва да се изважда правото на шофьора да се осигурява в държавата, в която е по местодомуване, а трябва да се осигурява в друга страна? Начините на регулиране на това нещо по никакъв начин не бяха разтълкувани и представени на хората“, коментира Стамболийски. Според него най-важното нещо е, че по никакъв начин не се е помислило за сигурността, а са наложени регулативни мерки върху дейности, на които по никакъв начин не е било необходимо това. „Нека не забравяме, че сигурността е много важна тема, защото част от мигрантите минават и с камиони. Затова смятам, че би следвало да се гарантира сигурността и здравето на шофьорите по паркингите. В момента се оказва, че аз или който и да е друг шофьор остава колата незащитена, миграните се качват и след това ние носим наказателна отговорност за действия на трети лица“, отбеляза Стамболийски. \r\nЛивия НИНОВА", "date": "2019.03.27", "title": "Александър Стамболийски: В пакета „Мобилност“ по никакъв начин не се гарантира сигурността на шофьорите с оглед на миграните, често използващи камионите за нелегално предвижване"}
{"url": "http://www.focus-news.net/news/2019/03/27/2639625/dimitar-dimitrov-kamara-na-avtomobilnite-prevozvachi-uzh-kompromisnite-predlozheniya-po-paket-mobilnost-1-dosega-stanaha-vse-po-tezhki-za-nas-i-zatova-protestirame.html", "text": "Уж компромисните предложения по пакет „Мобилност 1“ досега станаха все по-тежки за нас и затова протестираме. Това каза пред журналисти изпълнителният директорът на Камарата на автомобилните превозвачи в България Димитър Димитров по време на протеста на българските превозвачи в София, предаде репортер на  Агенция „Фокус“ . „Пакетът „Мобилност 1“ много пъти се е отлагал за гласуване в ЕП и много пъти евродепутатите излизаха с различни финтове. След всяко едно връщане беше стъпка назад. Уж компромисните предложения станаха все по-тежки за нас, за това сме тук“, заяви изпълнителният директорът на Камарата на автомобилните превозвачи в България. \r\n„Това, че пакетът „Мобилност 1“ се отлага за гласуване за 1 април го разбрахме рано днес, но това, за което председателят на ЕП Антонио Таяни настоява е пакетът да се върне в транспортна комисия и тя максимално бързо да разгледа тези 1600 предложения за изменение и настоящият ЕП да го гласува. Ние смятаме, че той е изчерпал мандата си и този ЕП не трябва да го гледа“, коментира още Димитров. \r\nПо думите му трябва да му бъде преработено цялото досие на пакетът „Мобилност 1“. „Толкова много промени и поправки се направиха, че ние в крайна сметка не знаем какво накрая ще бъде гласувано“, каза още той. \r\nИрина ИВАНОВА", "date": "2019.03.27", "title": "Димитър Димитров, Камара на автомобилните превозвачи: Уж компромисните предложения по пакет „Мобилност 1“ досега станаха все по-тежки за нас и затова протестираме"}
{"url": "http://www.focus-news.net/news/2019/03/27/2639611/v-strasburg-priklyuchi-protestat-na-prevozvachite-ni-sreshtu-paketa-mobilnost.html", "text": "Приключи протестът на превозвачите ни срещу пакета „Мобилност“ в Страсбург, предаде специалният пратеник на  „Фокус“ . В протеста се включиха стотици български превозвачи и техни колеги от Румъния, Словения, Полша и Литва. Протестът беше мирен, нямаше затворени улици или затруднения в движението във френския град. Превозвачите ни излязоха на протест в деня, в който ЕП трябваше да гласува текстовете от пакета „Мобилност“. Късно снощи председателят на ЕП Антонио Таяни взе решение да извади пакета от дневния ред на парламента.  \r\nПротестът в Страсбург е вторият, на който превозвачите ни изразяват недоволството си от пакета „Мобилност“. На 10 януари стотици български и румънски превозвачи протестираха пред ЕП с искане за отхвърляне на текстовете. Тогава водещата транспортна комисия отхвърли два от трите доклада по пакета. Сега текстовете отново влизат в ресорната комисия. С оглед на поправките, които са около 1600, не е ясно дали комисията ще успее да ги разгледа и те да влязат в априлската пленарна сесия на ЕП.  \r\nБиляна ИВАНОВА", "date": "2019.03.27", "title": "В Страсбург приключи протестът на превозвачите ни срещу пакета „Мобилност“"}
{"url": "http://www.focus-news.net/news/2019/03/27/2639621/tsvetan-tsvetanov-atakata-sreshtu-men-e-dobre-planirano-meropriyatie-vav-vrazka-s-predstoyashtite-evroizbori-loyalnostta-mi-kam-premiera-i-gerb-shte-prodalzhi-i-zanapred.html", "text": "Атаката срещу мен е добре планирано мероприятие във връзка с предстоящите евроизбори, лоялността ми към премиера и ГЕРБ ще продължи и занапред. Това каза председателят на ПГ на ГЕРБ и зам.-председател на партията Цветан Цветанов, след като кацна на летище София след работно посещение в САЩ, предаде репортер на  Агенция „Фокус“ . \r\n„Много е хубаво, че за този период от време, в който отсъствах от страната, много се наслушах и много се нагледах - имах възможност да се запозная с всичко това“, заяви Цветанов. По думите му атаката срещу него е добре планирано мероприятие във връзка с предстоящите евроизбори и във връзка с много решения и коментари, които е правил през всички тези години. \r\n„От 2001 г. работим, лоялността ми към премиера и към ГЕРБ, която за мен е кауза, ще продължи и занапред“, каза още Цветанов. \r\nВесела АЛЕКСАНДРОВА", "date": "2019.03.27", "title": "Цветан Цветанов: Атаката срещу мен е добре планирано мероприятие във връзка с предстоящите евроизбори, лоялността ми към премиера и ГЕРБ ще продължи и занапред"}
{"url": "http://www.focus-news.net/news/2019/03/27/2639632/sliven-nov-kuvyoz-za-nedonoseni-bebeta-poluchi-otdelenieto-po-neonatologiya-na-mbal-d-r-ivan-seliminski.html", "text": "Нов кувьоз за недоносени бебета получи Отделението по неонатология на МБАЛ „Д-р Иван Селимински“ в Сливен, предаде репортер на  Радио „Фокус“ – Сливен . Дарението бе връчено от Моника Златанова от Фондация „Нашите недоносени деца“ и представители на Върховния съвет на древноприет шотландски ритуал в столицата и Сливен. „Стойността на кувьоза е 13 хиляди лева, а средствата са дарени от членовете на шотландския орден\", уточни Моника Златанова. \r\n„10% от всички родени деца в България са недоносени, а за Сливен този процент е 15. През миналата година близо 200 от родените деца са били родени преждевременно. Именно затова кувьозите са толкова необходими\", посочи д-р Таня Праматарова, началник на неонатологичното отделение в сливенската болница.  \r\nКувьозът осигурява на преждевременно роденото деца условия като в майчината утроба. Влажност, топлина и кислород и позволява на детето да расте и достигне нормално развитие. \r\nТова е третото дарение на фондация „Нашите недоносени деца“ за Югоизточна България. Подобни кузьози са получили болниците в Бургас и Ловеч. \r\nЛюдмила ЙОРГОВА", "date": "2019.03.27", "title": "Сливен: Нов кувьоз за недоносени бебета получи Отделението по неонатология на МБАЛ „Д-р Иван Селимински“"}
{"url": "http://www.focus-news.net/news/2019/03/27/2639629/tsvetan-tsvetanov-gerb-popravkite-v-zakona-za-ustroystvo-na-teritoriyata-nyamat-otnoshenie-kam-stroitelstvoto-na-kooperatsiyata-zlaten-vek.html", "text": "Поправките в Закона за устройство на територията нямат отношение към строителството на кооперацията „Златен век“. Това каза председателят на ПГ на ГЕРБ и зам.-председател на партията Цветан Цветанов, след като кацна на летище София след работно посещение в САЩ, предаде репортер на  Агенция „Фокус“ . „Мисля, че за всички специалисти по ЗУТ се видя, че тази поправка няма никакво отношение към кооперацията „Златен век“. Това беше казано от експерти. Няма нищо общо със сградата“, заяви той. \r\nЦветанов коментира, че оставката е личен акт от всеки един човек. „Аз ще направя своя личен акт, след като запозная и премиера Борисов“, добави той. \r\nПо думите му скандалът с апартаментите няма да попречи на изборите. Аз смятам, че сме сериозни хора и всеки един трябва да си направи извода какво се случи и трябва да излезем действително много по-консолидирани, добави Цветанов. \r\nВесела АЛЕКСАНДРОВА", "date": "2019.03.27", "title": "Цветан Цветанов, ГЕРБ: Поправките в Закона за устройство на територията нямат отношение към строителството на кооперацията „Златен век“"}
{"url": "http://www.focus-news.net/news/2019/03/27/2639631/blagoevgrad-konsultatsii-za-opredelyane-na-sastava-na-rayonnata-izbiratelna-komisiya-za-izborite-za-evropeyskiya-parlament-shte-se-provedat-na-30-mart.html", "text": "Kонсултации за определяне на състава на Районна избирателна комисия (РИК) – Благоевград за изборите за Европейския парламент ще се проведат в Благоевград на 30 март. Това съобщиха от пресцентъра на  Областна администрация – Благоевград . Те се организират във връзка с насрочените с Указ № 53 от 19 март 2019 г. на Президента на Република България избори за членове на Европейския парламент от Република България на 26 май 2019 г. \r\nОбластният управител на област Благоевград, в изпълнение разпоредбата на чл.60, ал.1 от Изборния кодекс, насрочва консултации за избор на членове на Районна избирателна комисия – Благоевград за Първи район – Благоевградски с представители на парламентарно представените партии и коалиции и партиите и коалициите, които имат избрани с техните кандидатски листи членове на Европейския парламент от Република България, но не са парламентарно представени. \r\nКонсултациите ще се проведат от 11.00 часа на 30 март в сградата на Областна администрация на област Благоевград, етаж 1  (Конферентна зала).", "date": "2019.03.27", "title": "Благоевград: Kонсултации за определяне на състава на Районната избирателна комисия за изборите за Европейския парламент ще се проведат на 30 март"}
{"url": "http://www.focus-news.net/news/2019/03/27/2639633/danail-kirilov-gerb-promenite-v-zakona-za-avtorskoto-i-srodnite-mu-prava-davat-po-moderna-optsiya-za-spravyane-s-nedopustimite-praktiki-i-izkrivyavaneto-na-pazara.html", "text": "Промените в Закона за авторското право и сродните му права дават по-модерна опция за справяне с недопустимите практики и изкривяването на пазара. Това каза народният представител от ПГ на ГЕРБ и председател на Правна комисия Данаил Кирилов по време на дебатите по Закона за авторското право и сродните му права, предаде репортер на  Агенция „Фокус“ . Кирилов отбеляза, че законопрокетът идва, за да реши проблемът с авторските и сродните права по отношение на разпространение на радио и телевизионни програми и отношенията между всички участници по веригата - продуценти, автори, разпространители на тази радио и телевизионна програма и т.н.  По думите му  проблемът е в това, че не може да се установи точният брой на потребителите на съответна радио и телевизионна програма. „Затова се твърди, че в този сектор има много сива икономика, че много от разпространителите на програми не обявяват действителния брой на абонатите си. Така възниква терминът ъндъррекординг“, допълни още Кирилов. Според него е възможно да се търсят по-модерни правни решения. „В този момент  Министерство на културата, Министерски съвет ни дава първата опция да вървим към по-модерни способи за решаване на този казус“, каза още Кирилов. \r\nДеница КИТАНОВА", "date": "2019.03.27", "title": "Данаил Кирилов, ГЕРБ: Промените в Закона за авторското и сродните му права дават по-модерна опция за справяне с недопустимите практики и изкривяването на пазара"}
{"url": "http://www.focus-news.net/news/2019/03/27/2639634/blagoevgrad-tseremoniya-po-nagrazhdavane-na-zhurnalisti-v-konkursa-sartse-i-slovo-sreshtu-narkotitsite-shte-se-provede-v-grada-na-28-mart.html", "text": "Церемония по награждаване на журналисти в конкурса в памет на Вероника Герин – „Сърце и слово срещу наркотиците“ ще се проведе в Благоевград на 28 март. Това съобщиха от пресцентъра на  Общински съвет по наркотични вещества – Благоевград . Събитието ще се състои от 11.00 часа в зала „22-ри септември“ на Община Благоевград. Наградите се връчват от посланика на Ирландия в България Н. Пр. Майкъл Форбс и кмета на Благоевград д-р Атанас Камбитов.", "date": "2019.03.27", "title": "Благоевград: Церемония по награждаване на журналисти в конкурса „Сърце и слово срещу наркотиците“ ще се проведе в града на 28 март"}
{"url": "http://www.focus-news.net/news/2019/03/27/2639623/ep-otlagane-na-paketa-za-mobilnost.html", "text": "Предложенията относно Пакета за мобилност ще бъдат върнати обратно в Комисията по транспорт на ЕП за гласуване преди да бъдат гласувани в пленарна зала на 3 или 4 април, съобщава  пресслужбата на Европейския парламент . \r\nПоради големия брой внесени изменения по време на пленарната сесия, в сряда сутринта председателят на ЕП Антонио Таяни се обърна към Комисията по транспорт, съгласно член 175 от Правилника за дейност на ЕП, с искане да филтрира измененията чрез гласуване в комисия, преди да бъдат гласувани в пленарна зала през април.  \r\nТрите предложения за командировани шофьори, времето за почивка на шофьорите и правилата за достъп до професията автомобилен превозвач, и до пазара на международни автомобилни превози на товари са част от „Пакета за мобилност“ предложен от Европейската комисия през май 2017 г.", "date": "2019.03.27", "title": "ЕП: Отлагане на Пакета за мобилност"}
{"url": "http://www.focus-news.net/news/2019/03/27/2639638/plovdiv-27-godishen-nepravosposoben-shofyor-ot-selo-katunitsa-e-zadarzhan-sled-opit-da-izbyaga-ot-politseyski-patrul.html", "text": "Пловдив. Вчера в Районно управление на МВР – Асеновград е започнало бързо производство срещу 27-годишен шофьор от Катуница. Това съобщиха от пресцентъра на  МВР . Вечерта в селото полицейски патрул подал сигнал за спиране на преминаващия лек автомобил „Фолксваген“, но вместо да отбие встрани и да изчака проверката, водачът подал газ и продължил. С включени светлинна и звукова сигнализация на служебния автомобил полицаите последвали колата и не след дълго я забелязали изоставена в близка улица. При предприетите незабавни издирвателни действия минути по-късно в полицейския арест бил отведен 27-годишният мъж, който я управлявал без да притежава шофьорска книжка. За това, че противозаконно е попречил на служителите на реда да изпълнят задълженията си, срещу него е образувано бързо производство по чл. 270, ал. 1 от НК. работата на разследващите продължава.", "date": "2019.03.27", "title": "Пловдив: 27-годишен неправоспособен шофьор от село Катуница е задържан след опит да избяга от полицейски патрул"}
{"url": "http://www.focus-news.net/news/2019/03/27/2639637/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове.", "date": "2019.03.27", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/03/27/2639639/dzhumhuriet-turtsiya-s-400-e-poveche-ot-pokupka-na-orazhie.html", "text": "Ако Турция използва изтребители F-35 заедно със С-400, тогава ще се изясни, дали действително радарите на руските средства за противовъздушна отбрана (ПВО) не виждат тези самолети, и Анкара ще е първата, която ще узнае това. Оттук идва и страхът на Пентагона. В съвременната военна литература има две важни доктрини, които определят задължителните параметри за защита на независимостта и суверенитета на държавите. Защото, съгласно съвременните военни стратегии, преди да бъде осъществено нахлуване в която и да е страна или регион, трябва да се осигури контролът над въздушното пространство на този регион. Войните в Персийския залив са едни от най-ясните примери от съвременната история, пише  турският ежедневник „Джумхуриет“  в материал, представен без редакторска намеса. \r\nЕдна от споменатите доктрини е концепцията за превъзходство във въздуха (airsuperiority), а другата е господство във въздуха (airdominance). Първата доктрина предполага постигане на тактическо превъзходство в своето въздушно пространство при неговото нарушаване от чуждестранни самолети чрез изпращане на собствената бойна авиация, която да прихване и отстрани нежелания самолет от региона с помощта на предупреждение, въздушен бой, или неговото унищожаване. А господството във въздуха подразбира способността на страната да обезвреди всеки нежелателен въздушен обект в границите на собственото въздушно пространство на по-стратегическо ниво. Това може да бъде вражески самолет, безпилотен летателен апарат (БПЛА), ударен БПЛА, или изстреляна от врага ракета клас „въздух-земя“ или „земя – земя“. \r\nТурция все още има потенциала да си осигури въздушно превъзходство в региона, но е най-уязвима от ракетна атака отвън. За да посрещне тази неотложна нужда, през 2017 г. страната се споразумя с Русия за закупуването на най-ефективните системи за противовъздушна отбрана на далечни разстояния и противоракетна отбрана на пазара. Представителите на Секретариата по военна промишленост на Турция съобщават, че С-400 ще бъдат доставени в страната през 2019 година, а първите две системи ще влязат на бойно дежурство през ноември с.г., като на тях ще бъде установено турско програмно осигуряване на системата за разпознаване „свой-чужд“. Тези системи ще дадат на Турция сериозно стратегическо превъзходство в региона. Но има страна, която се обявява решително против този ход на Турция: САЩ. Има ли опасност за НАТО? \r\nСАЩ обясняват своите възражения така: 1) страна-член на НАТО не може да използва оръжие руско производство; 2) С-400 не могат да бъдат интегрирани в системата за ПВО на НАТО. Освен това Пентагонът отбелязва, че ако Турция купи системи С-400, няма да й бъдат предадени изтребителите от пето поколение F-35 и дори заплашва да й наложи оръжейно ембарго. \r\nОчевиден факт е обаче, че от съседните страни, освен Гърция, която използва системи С-300, подобни оръжейни системи използват и България, и Словакия. \r\nПо някакъв начин те успяха да интегрират тези комплекси в системата за въздушно наблюдение на НАТО. САЩ знаят това. Тогава защо те заемат толкова твърда позиция по отношение на Турция? Какво ще се случи и ще се промени, ако Турция получи С-400? Ще се опитаме да отговорим на тези въпроси. \r\nСистемите за ПВО С-400 използват многодиапазонни радарни системи и различни ракети за унищожаването на целите. С-400 могат автоматично да избират ракета за изстрелване, въз основа на характеристиките на целите. Благодарение на тези радарни и ракетни системи, комплексите, разположени например в Хатай, могат да засекат целта на разстояние от 600 километра, тоест да обхванат въздушното пространство на почти цялата Сирии, Източното Средиземноморие и Кипър по едно и също време. \r\nПо същия начин, комплексите, разположени в Измир, могат да контролират въздушното пространство на Западното Средиземноморие, цялата Гърция, включително и Егейския регион. Тези комплекси могат да хванат на прицел въздушен обект на разстояние от 400 километра и да го унищожат на разстояние от 250 километра. Това означава, че тези системи не само дават на Турция способността да неутрализира заплахите, които могат да идват от значителна част от Близкия изток, главно от Иран, Ирак, Сирия и Израел, но в същото време да й дадат абсолютно стратегическо превъзходство, което да й позволи да предотврати всякакви стратегически превъзходства, което позволява да не се допуснат никакви военни операции без съгласието на Турция в Егейско море и Източното Средиземноморие и особено с оглед на всички газови находища около Кипър. Може би, именно това безпокои САЩ. Защото Съединените щати, които предоставиха системите за ПВО „Пейтриът“ (Paitriot) даже на Саудитска Арабия, използват спрямо Турция дългогодишни тактики за отлагане.Ту Пентагонът, ту Конгресът препятстват продажбата на „Пейтриът“ на Анкара. Ще осуетят плана за създаване на терористически коридор \r\nПо-рано Турция, която желаеше да купи от Китай HQ-9, аналог на системата за противовъздушна отбрана S-300, също се сблъска с натиска на САЩ и се отказа от сделката. Но когато президентът Ердоган обяви подписването на споразумение за С-400 и плащането в аванс, протестните гласове от САЩ звучаха още по-силно. Руската страна също така казва, че първата доставка ще се състои в средата на 2019 г., а през ноември тази година системите ще започнат работа. Докато САЩ години наред заблуждаваха Турция, без да им дават „Пейтриът“, използването на системите С-400 от Турция очевидно трябваше да раздразни Вашингтон. В допълнение, американски експерти признават, че C-400 е по-добър от „Пейтриът“ по своите характеристики. \r\nОсвен това доставката на С-400 в Турция и активното им използване от турската армия до голяма степен ще попречи на изпълнението на плана на САЩ за създаване на терористичен коридор, за който те прехвърлиха 23 хиляди камиона с оръжие на изток от Ефрат. Да допуснем, че Турция обяви северната част на Сирия за забранена за полети зона. В момента Турция няма оръжия за това. С разгръщането на системите С-400 Турция ще може да гарантира сигурността не само на сухопътните и морските си граници, но също така и на прочистената от терористите зона  в Сирия. Истинският страх на Пентагона \r\nСега да се занимаем с въпроса за оръжейното ембарго на САЩ и доставката на изтребителите F-35, както и причините за налагането на това ембарго... Да, ако САЩ не предоставят на Турция изтребители F-35, то от 2024 до 2030 година Турция може да се сблъска с проблеми в осигуряването на въздушно превъзходство, докато същевременно САЩ могат да започнат предаването на самолетите F-16 на Гърция през 2023-2024 година. Тези самолети ще превъзхождат по своите характеристики тези, с които в момента разполагат въоръжените сили (ВС) на Турция. Но, когато на въоръжение в Турция започнат да влизат националните бойни самолети от пето поколение (TFX), което, според плана на Организацията за военна промишленост, трябва да се случи не по-късно от 2030 година, този проблем ще бъде преодолян. САЩ и така от дълго време прилагат негласно оръжейно ембарго на Турция. На Анкара не се предоставят, например, пистолети за специалните части. А на терористите дават оръжия, които ВС на Турция нямат. Но историята показва, че от всички наложени ембарго от времената на Операцията за поддържане на мира в Кипър е печелила Турция. Всеки път вътрешното производство с използване на националните възможности получаваше нов импулс. Освен това самолетите F-35 са важен продукт, но не са единственият вариант за Турция. Анкара, като партньор в проекта също има сериозен принос в производството на F-35. Изключването й от проекта ще струва на САЩ и пари, и време. Турция, на свой ред, разбира тревогите на САЩ и обещава да им обърне нужното внимание. \r\nАко Турция използва самолетите F-35 заедно със С-400, тогава ще се изясни действително ли радарите на руските системи за ПВО не виждат тези изтребители, и Турция ще бъде първата, която ще го разбере. Оттук идва и страхът на Пентагона. Чрез системите С-400, разположени в Турция, радиоелектронните следи на самолетите F-35 могат да стигнат до Русия и, което може и да е по-важно – СВАщ мислят за последствията, които ще възникнат за проекта, ако тази информация бъде намерена... Програмата за F-35 бе започната през 1992 година и се очаква тя да действа до 2070 година; предполага се, че за това време общият бюджет за строителството на изтребители заедно със закупените ще бъде 1,6 трилиона долара. Проектът, на който Конгресът на САЩ многократно удължаваше сроковете и увеличаваше бюджета, повече от веднъж беше на път да бъде отменен; според някои прогнози, проектът може да спре много преди 2070 г., защото дори и днес неговото анулиране ще доведе до големи загуби. В тази ситуация, проектът, който и така вече е толкова компрометиран, забавен и скъп, може да бъде спрян напълно, ако получените от Турция С-400 могат да „видят“ F-35 и да „ги ударят“. Ще пропаднат и продажбите на стойност 650 милиарда долара, които трябва да бъдат получени от продажбата на близо пет хиляди F-35 само в страните от Европейския съюз. Ето какво лежи в основата на проблема. \r\nА въпросът за това, че САЩ няма да продадат F-35 на Турция, която има С-400, сам по себе си е предмет на отделно изследване. Може да се каже, че Вашингтон едва ли ще предприеме такива мерки. Ако САЩ не продадат F-35 на Турция, т.е. я изключат от програмата, това ще направи производството на тези самолети по-скъпо и ще забави доставката им за непредвидим период. Ходът на Анкара е от критично значение \r\nТурция казва, че може да намери решение на тези проблеми. Други страни-членки на НАТО, които са въоръжени с С-300, успяха да направят това. \r\nВсичко ще стане ясно в скоро време. Не мисля, че тези, които десетки години след Студената война все още се ръководят от такъв начин на мислене, ще получат кой знае каква голяма изгода. Днес даже и Европейският съюз разработва планове за създаване на своя армия извън НАТО. Това означава, че политическото ръководство в Германия и Франция също е наясно с това. Както преди много години каза Исмет паша (Исмет Иньоню, турски военачалник, вторият президент на Турция – бел. прев.), „ще се създаде нов свят и Турция ще заеме своето място в него“. Оттогава измина близо век и сега този нов свят се създава. В новата структура Турция може да заеме по-силна и важна позиция и да играе по-активна роля. \r\nПокупката на С-400 е най-големият и мъжествен ход, направен през 96-годишната история на Републиката в съответствие с доктрините на Мустафа Кемал Ататюрк, че „бъдещето е на небесата“ и „няма защита на фронтовата линия, има отбрана на територията, която е цялата страна“.  На турския ход със С-400 трябва да се гледа по-широко и да се вникне в общата картина. \r\nПревод и редакция:", "date": "2019.03.27", "title": "„Джумхуриет“ (Турция): С-400 е повече от покупка на оръжие"}
{"url": "http://www.focus-news.net/news/2019/03/27/2639635/parlamentat-reshi-na-parvo-chetene-da-se-osashtestvyava-distantsionen-monitoring-varhu-televizionnite-programi-razprostranyavani-ot-kabelni-i-satelitni-operatori.html", "text": "Народното събрание прие промени на първо четене промени в Закона за авторското право и сродните му права, предаде репортер на  Агенция „Фокус“ . Законопроектът е внесен от Министерски съвет. Основната му цел е създаването на възможност за използване на съвременни технологични решения за осъществяване на дистанционен мониторинг върху телевизионните програми, разпространявани от кабелни, сателитни и други платформени оператори, както и установяване на улеснена процедура по връчване на актовете за установяване на административни нарушения и на наказателните постановления. \r\nЧаст от измененията касаят колективното управление на права от представителни организации на ползвателите. Съгласно предложените текстове преди вписването министърът на културата или оправомощен от него заместник-министър, изисква становище от регистрираните организации за колективно управление на права и от представителните организации на ползвателите. Становището се предоставя в 14-дневен срок от получаването на искането.  \r\nПри данни за нарушение от организация за колективно управление на права или независимо дружество за колективно управление или не бъдат предоставени информацията и документите, министърът може да възложи извършване на проверка.  \r\nДеница КИТАНОВА", "date": "2019.03.27", "title": "Парламентът реши на първо четене да се осъществява дистанционен мониторинг върху телевизионните програми, разпространявани от кабелни и сателитни оператори"}
{"url": "http://www.focus-news.net/news/2019/03/27/2639640/stara-zagora-golyamo-kolichestvo-metamfetamin-i-heroin-e-izzeto-pri-spetsializirana-politseyska-operatsiya-v-oblastniya-grad.html", "text": "Голямо количество метамфетамин и хероин е иззето от служители на Второ Районно управление на МВР – Стара Загора в рамките на специализирана операция за противодействие на престъпленията с наркотични вещества, проведена вчера. Това съобщиха от пресцентъра на  МВР . В село Ракитница полицаи спрели за проверка лек автомобил, управляван от 41-годишен водач, с когото пътувал 40-годишен мъж от областния град. При извършените личен обиск и претърсване на автомобила били намерени 100 г метамфетамин и 100 г хероин. Последвалото претърсване в дома на старозагореца, където били открити още 18 г метамфетамин Видът на иззетите наркотиците е установен с полеви наркотест. В ареста за срок до 24 часа е 40-годишният мъж. Образувано е досъдебно производство за извършено престъпление по чл.354а от НК.", "date": "2019.03.27", "title": "Стара Загора: Голямо количество метамфетамин и хероин е иззето при специализирана полицейска операция в областния град"}
{"url": "http://www.focus-news.net/news/2019/03/27/2639641/blagoevgrad-za-poredna-godina-obshtinata-se-vklyuchva-v-initsiativata-chasat-na-zemyata.html", "text": "Община Благоевград за поредна година ще се включи в инициативата на „Часът на Земята”. Това съобщиха от пресцентъра на  Общината . Сградата на Общината, както и сградите на всички институции ще загасят осветлението на 30 март от 20.30 часа до 21.30 часа в знак на подкрепа на най-мащабната инициатива на природозащитната организация WWF. \r\nБлагоевград ще бъде част от света, който всяка година в рамките на един час символично загасява осветлението на ключови сгради, а хората в своите домове. По време на „Часът на Земята” милиони хора отправят призив за по-устойчиво бъдеще. \r\nТова е най-мащабната акция в света и започва през 2007 г. Инициативата се трансформира в глобално общество, убедено в устойчивото бъдеще на планетата. „Часът на Земята” дава възможност на всеки човек да разбере какво влияние имат малките постъпки върху голямата планета и как може да използва силата си, за да се справи с климатичните промени. \r\nОбщина Благоевград призовава всеки, който има отношение към бъдещето на Земята, да се включи в инициативата на 30 март, като от 20.30 часа загаси осветлението в своя дом за един час.", "date": "2019.03.27", "title": "Благоевград: За поредна година Общината се включва в инициативата „Часът на Земята“"}
{"url": "http://www.focus-news.net/news/2019/03/27/2639642/burgas-politsai-sa-sa-izzeli-200-grama-marihuana-pri-proverka-v-zhilishteto-na-30-godishen-mazh-ot-oblastniya-grad.html", "text": "Полицаи са са иззели съществено количество марихуана. Служители на Първо Районно управление на МВР - Бургас извършили проверка в жилище, обитавано от 30-годишен мъж от областния град. Там намерили около 200 грама марихуана. Мъжът е задържан за срок до 24 часа. По случая е образувано бързо полицейско производство.", "date": "2019.03.27", "title": "Бургас: Полицаи са са иззели 200 грама марихуана при проверка в жилището на 30-годишен мъж от областния град"}
{"url": "http://www.focus-news.net/news/2019/03/27/2639644/lyubomira-gancheva-abv-obyavlenieto-na-bulgargaz-za-diversifikatsiya-v-dostavkite-na-priroden-gaz-protivorechi-na-vsyakakvi-ikonomicheski-printsipi-i-logika.html", "text": "Обявлението на „Булгаргаз за диверсификация в доставките на природен газ противоречи на всякакви икономически принципи и логика. Това каза зам.-председателят на АБВ по време на пресконференция на партията във връзка с публикуваното обявление на „Булгаргаз“ за диверсификация в доставките за природен газ, предаде репортер на  Агенция „Фокус“ . „Получихме покана за разговор от изпълнителния директор на Булгаргаз. По време на срещата проведена в края на миналата седмица, ние представихме нашите основни опасения“, отбеляза тя. „Така направеното обявление противоречи на всякакви икономически принципи и икономическа логика, тъй като не обвързва цената с най-ниската изобщо или с пазарен принцип, а казва „на търга ще спечели всеки, който даде под регулираната цена“, уточни тя. Любомира Ганчева смята, че това означава, че се отваря „ножица“ между доставната цена и регулираната, и ще се води, че има диверсификация на пазара. „Дори и да има някой, който да се яви на това обявление, то чисто технологично е сбъркано, защото са зададени обеми природен газ, които технически и физически няма от къде да дойдат, защото единственото място, откъдето може да се диверсифицира е Гърция, а там са по 1 млн. куб. м на ден, а в обновлението се искат 62 млн. куб. м на месец. Няма как да стане“, посочи тя.  \r\n„На трето място това, което също ни притеснява, е, че единственият начин за диверсификация в доставките на природен газ за момента е LNG, така нареченият втечнен газ, където цените падат. Само, че по начина, който е описан в обявлението, то точно тези доставчици дискриминират, защото им казват искаме постоянни доставки на газ, а всеки който познава материята на LNG газ знае, че това се случва 18 дни в месеца“, отбеляза тя. \r\n„Внесохме нашето писмо с официалните ни притеснения за тази процедура при КЕВР като лицензиращ орган и ги помолихме в рамките на техните правомощия да проверят дали отговаря това обявление на нормативната уредба и икономическата логика“, каза още тя. „Благодарим на председателя на КЕВР. С интерес продължаваме да следим темата, защото тя е изключително важна и може да се окаже, че за едно обявление за диверсификация става въпрос за липса на природен газ. Ние от АБВ продължаваме да питаме дали имаме проблем с доставката на природен газ от основния ни доставчик. Ако има такъв проблем той не е ли резултат от лошото управление на процесите?, попита тя.    \r\n„Отново за това тримесечие с 1 % се повишава регулираната цена на природен газ. АБВ продължаваме и сме единствените, които следим тази тема и се надяваме този път да спрем едно безумие, за да не се налага да го платим след 3 месеца всички ние със сметките си“, допълни Ганчева.  \r\nДаяна ДЮЛГЕРОВА", "date": "2019.03.27", "title": "Любомира Ганчева, АБВ: Обявлението на „Булгаргаз“ за диверсификация в доставките на природен газ противоречи на всякакви икономически принципи и логика"}
{"url": "http://www.focus-news.net/news/2019/03/27/2639628/narodnite-predstaviteli-ot-bsp-dimitar-danchev-i-manol-genov-podkrepiha-protesta-na-balgarskite-transportni-firmi-v-strasburg.html", "text": "\"Българското правителство не се възползва от възможностите си в Съвета на ЕС, както когато България имаше възможност да определя дневния ред на Европа, така и след това при Австрийското председателство\". Това заяви народният представител от ПГ на \"БСП за България\" Манол Генов на протеста на българските транспортни фирми в Страсбург, съобщиха от пресцентъра на  НС на БСП . \"Българското правителство пропиля възможността да постигне компромис, който да не бъде в ущърб на българския транспортен бранш\", допълни той. По неговите думи още от самото начало на разглеждането на пакет „Мобилност“ е трябвало да се търси подкрепата на останалите страни членки от Източна Европа и периферните държави. \"Сега се радваме на малки процедурни победи и прехвърляме цялата отговорност на българските евродепутати. Доволни сме от факта, че председателя на ЕП г-н Таяни се е възползвал от правото си да върне трите пакета към транспортната комисия за ново разглеждане. Това обаче е резултат от усилията на нашите евродепутати, които всячески отстояваха националния интерес пред  председателя на ЕП и неговия кабинет. Не можем да приемем, че в самия край на този мандат на ЕП може да се вземе толкова важно решение за бъдещето на един от основните икономически сектори в ЕС\", подчерта народният представител Димитър Данчев. \r\n\"По време на последното гласуване от понеделник, тази седмица, когато се взе решение за ново разглеждане на пакета „Мобилност“ в пленарната зала на ЕП, стана ясно, че дори представители на много страни от периферията на Съюза вече гледат повече в посока на предстоящите избори за европейски парламент и мислят повече за партийните си интереси, отколкото за националните си. Това още веднъж показа, че този парламент не бива да взима каквото и да е решение по пакет „Мобилност“, каза още Данчев на протеста в Страсбург.", "date": "2019.03.27", "title": "Народните представители от БСП Димитър Данчев и Манол Генов подкрепиха протеста на българските транспортни фирми в Страсбург"}
{"url": "http://www.focus-news.net/news/2019/03/27/2639630/evrodeputatat-petar-kurumbashev-predsedatelyat-tayani-ne-e-na-stranata-nito-na-poddrazhnitsite-nito-na-protivnitsite-na-mobilniya-paket-a-na-varhovenstvoto-na-zakona-na-tozi-parlament.html", "text": "„Председателят Таяни не е на страната нито на поддръжниците, нито на противниците на мобилния пакет, а на върховенството на закона на този парламент и взе единственото възможно решение - гласуването да бъде отложено“. Това каза Петър Курумбашев по време на дебата за пакет „Мобилност“ в пленарна зала в Страсбург, съобщиха от пресофиса на  Петър Курумбашев . \r\n„Няколко пъти сме подлагани на буквално изнудване с изказването, че ако не се приеме този пакет държавите членки щели да приемат едностранни решения. Кажете ми, това Европейски съюз ли е или Европейски съюз на нациите?“, каза още българският евродепутат. Според него корпоративният дъпминг, който наложиха компаниите от Западна Европа предизвика социалният дъмпинг, тъй като започнаха да плащат два пъти по-малко на полските, румънските и българските превозвачи. \r\n„Ние ви предложихме да избегнем тази битка и да не обсъждаме този пакет в края на мандата, а вие си помислихте, че това е слабост. Ние сме готови за тази битка и ще я водим до края на този мандат, както и в следващия“, допълни Курумбашев.", "date": "2019.03.27", "title": "Евродепутатът Петър Курумбашев: Председателят Таяни не е на страната нито на поддръжниците, нито на противниците на мобилния пакет, а на върховенството на закона на този парламент"}
{"url": "http://www.focus-news.net/news/2019/03/27/2639643/ek-predstavyane-na-doklada-za-balgariya-v-ramkite-na-evropeyskiya-semestar-2019.html", "text": "На 28 март (четвъртък) Представителството на Европейската комисия в България организира представяне и дискусия по годишния доклад за България, който се издава в рамките на Европейския семестър, съобщава Представителството на ЕК в България. \r\nДокладът беше публикуван на 27 февруари 2019 г. и покрива теми като  икономическата ситуация, дисбаланси и рискове, финансов сектор, пазар на труда, развитие на социалната сфера и образованието.  \r\nОткриването на събитието е от 09:30ч. в София Хотел Балкан, зала „Сердика“.", "date": "2019.03.27", "title": "ЕК: Представяне на доклада за България в рамките на Европейския семестър 2019"}
{"url": "http://www.focus-news.net/news/2019/03/27/2639645/bsp-sofiya-zdraveto-na-naroda-ni-e-ot-kritichno-znachenie-za-nashata-natsionalna-ikonomika-natsionalna-sigurnost-i-natsionalna-identichnost.html", "text": "Здравето на народа ни е от критично значение за нашата национална икономика, национална сигурност и национална идентичност. Това се посочва в декларация на  Федерация „Обществено Здраве“ към БСП – София  в подкрепа на стачкуващите медицински сестри, акушерки, фелдшери и обявилия гладна стачка акушер-гинеколог от град Казанлък д-р Захари Стойчев. \r\n„В сравнение с други европейски страни българската здравна система постига незадоволителни крайни резултати в редица важни аспекти на общественото здраве: високо ниво на заболеваемост и смъртност, недееспособност и разпространение на рискови за здравето фактори от околната и работната среда. \r\nСпоред Европейския здравен потребителски индекс българското здравеопазване става все по-опасно за пациента. По развитие на здравната система България е на 33-то място от 34 страни\", се посочва в декларацията. \r\n„Затова нашето здравеопазване според международната програма за социални изследвания се ползва с доверието само на 4,8 % от населението, а 75 % са на мнение, че здравната система не работи. \r\nСпецифичният характер на кризата в българската здравна система се обуславя от въздействието на уникални за страната ни негативни фактори, причиняващи значителни последствия за здравето на нацията. В основата на тези въздействия е икономическата криза, като едновременно с това страната ни се изправя пред изключително трудни демографски промени - стареене, емиграция. Понастоящем в Европа няма нито една страна с такъв безконтролен демографски срив, какъвто се наблюдава в България\", пише още в декларацията. \r\n„Налице са дълбоки социални промени - промени в социалните норми и нарастващо неравенство, нездравословно поведение, както и екологични промени - замърсяване на околната среда, природни бедствия и др. Криза има и в начина на живот, в опазването на околната среда, в обществените очаквания за повишаване качеството на здравните услуги. \r\nНалице е структурна и функционална криза на българската здравна система - нереформирани и неефективни структури и функции на системата. Лечебната система е пренатоварена, а ресурсите за профилактика на бременните, майките и децата, на работещите при висок риск, на хората с увреждания, както и за ранна диагностика на болестите са оскъдни\", се посочва в декларацията. \r\nСпоред БСП - София оттук и кризата в общественото доверие. \r\n„В същото време здравният бюджет продължава да съставлява 4 % от БВП. И макар често да се твърди, че „хората са най-важното ни богатство” за мнозина здравни професионалисти реалността в българската здравна система е точно обратната: те не чувстват, че са третирани като най-важното богатство, а знанията и уменията им се оценяват по подходящ начин. Поради тази причина все повече лекари и медицински сестри емигрират и търсят морално и финансово признание на Запад. \r\nОт началото на реформата в здравеопазването повече от 15 000 медицински сестри, акушерки и други специалисти по здравни грижи са напуснали страната, а за нормалното функциониране на здравната система са необходими още близо 35 хиляди специалисти. В същото време 80% от завършилите студенти в направление „Здравни грижи” заявяват, че няма да упражняват професията си в страната поради мизерното заплащане, неблагоприятните условия на труд и прояви на неуважение и насилие при изпълнение на служебния им дълг\", пише още в декларацията. \r\n„Затова гладуващият д-р Захари Стойчев, медицинските сестри, акушерките, фелдшери заявиха на висок глас: „Повече така не може”. Не може специалистите в здравеопазването да бъдат поставени пред дилемата или да работят на 2-3 места, за да оцеляват или да емигрират. В болниците и поликлиниките все повече преобладават пенсионерите лекари и медицински сестри и то на по 60, 70 и дори 80 години. \r\nЗатова ние заставаме твърдо зад исканията на медицинските сестри за: \r\n- увеличаване на стартовите им заплати в размер на две минимални работни заплати; \r\n- диференцирано заплащане на труда, съобразно придобитите квалификации; \r\n- приемане на стандарти с ясен регламент за необходимия брой медицински сестри, акушерки, рехабилитатори, рентгенови лаборанти и др., съобразно броя на пациентите в кабинетите на общопрактикуващите лекари, в женските и детските консултации, детските ясли, домовете за социални грижи и др. \r\n- необходимо е осигуряване на условия за участие в задължителни форми на продължаващо обучение с гарантирани отпуск и финанси. \r\nНие издигаме своя глас в подкрепа на стачкуващите и призоваваме управляващите да не поставят медицинските специалисти пред дилемата: да работят в България или да емигрират. \r\nАко не се вземат спешни мерки, рискът от срив в здравната система нараства с всеки изминал ден\", посочват авторите на декларацията.", "date": "2019.03.27", "title": "БСП - София: Здравето на народа ни е от критично значение за нашата национална икономика, национална сигурност и национална идентичност"}
{"url": "http://www.focus-news.net/news/2019/03/27/2639648/stara-zagora-2-nezakonni-pushki-14-raketi-boepripasi-i-lovni-trofei-sa-izzeti-pri-spetsializirana-politseyska-operatsiya-v-selo-sheynovo-i-grad-shipka.html", "text": "Специализирана полицейска операция за противодействие на престъпления, свързани с незаконно притежаване на огнестрелни оръжия и боеприпаси, е проведена вчера от служители на ОДМВР – Стара Загора и Районно управление на МВР – Казанлък. Това съобщиха от пресцентъра на  МВР . В хода й, при процесуално-следствени действия в село Шейново, от дома на 58-годишен мъж са иззети: незаконно притежавана самоделна пушка с нарезна цев, калибър 7,62; боеприпас, калибър 7,62; ловни трофеи от два благородни елена и сръндак, както и паднали рога от три благородни елена. Същия ден, полицаи извършили проверка и в дома на 53-годишен в град Шипка, където открили незаконно притежавана пушка с нарезна цев и монтиран на нея оптичен прицел, 335 боеприпаса от различен калибър, 14 ракети, ловни трофеи от два благородни елена и 12 сръндака и паднали рога на пет благородни елена и шест сръндака. С цел извършване на изследване и установяване на статута им са иззети и законно притежавани от мъжа оръжия. За откритите ловни трофеи е уведомена Регионална дирекция по горите - Стара Загора, от която на място е изпратен екип от служители на дирекцията. В ОДМВР – Стара Загора са образувани две досъдебни производства за извършени престъпления по чл. 339, ал. 1 от НК. Двамата мъже са задържани за срок до 24 часа.", "date": "2019.03.27", "title": "Стара Загора: 2 незаконни пушки, 14 ракети, боеприпаси и ловни трофеи са иззети при специализирана полицейска операция в село Шейново и град Шипка"}
{"url": "http://www.focus-news.net/news/2019/03/27/2639652/dobrich-do-kraya-na-mart-v-narodno-chitalishte-yordan-yovkov-1870-g-shte-se-igrayat-nyakolko-predstavleniya-na-krivorazbranata-tsivilizatsiya-na-teatralna-studiya-zornitsa.html", "text": "До края на месеца на сцената на Народно читалище (НЧ) „Йордан Йовков – 1870 година“ ще се играят няколко представления на „Криворазбраната цивилизация“ на Театрална студия „Зорница“ към читалището. Това съобщи Димитър Стефанов, експерт „Връзки с обществеността“ в НЧ „Йордан Йовков - 1870 година“, предаде кореспондентът на  Радио „Фокус” – Варна . С успех е преминала премиерата на постановката „Криворазбраната цивилизация“ на Театрална студия „Зорница“ с ръководител Ема Георгиева. На 25 март са се състояли първите три представления в препълнената зала „Зорница“, а старшата група на Театралната студия за пореден път се е представила на ниво. „Криворазбраната цивилизация“ е сатирична пиеса от Добри Войников, създадена и публикувана още в края на 19-ти век в Букурещ. Съдържайки в себе си и фолклорни мотиви, пиесата осмива начина, по който в България се приемат модните вълни, идващи от Запада. Поради актуалността на тематиката „Криворазбраната цивилизация“ продължава да се играе с успех по сцените на театрите в цялата страна вече повече от столетие. Режисурата и сценичната адаптация на спектакъла в НЧ „Йордан Йовков - 1870 година“ са дело на Ема Георгиева, а сценографията и музикалното оформление - на Румяна Стоянова и Николай Иванов. До края на месец март са предвидени още няколко представления специално за учениците от гимназиите и средните училища в Добрич. Очаква се спектакълът да продължи да се играе на сцената на зала „Зорница“ и през април, за да може максимално широк кръг публика да се наслади на постановката. \r\nЖулиета НИКОЛОВА", "date": "2019.03.27", "title": "Добрич: До края на март в Народно читалище „Йордан Йовков – 1870 г.“ ще се играят няколко представления на „Криворазбраната цивилизация“ на Театрална студия „Зорница“"}
{"url": "http://www.focus-news.net/news/2019/03/27/2639651/sport-shapovalov-pobedi-tsitsipas-v-drama-tiafo-na-parvi-mastars-chetvartfinal.html", "text": "Предстои четвъртфинал на новото поколение, след като двама негови представители продължават уверено напред в Маями. \r\nФрансис Тиафо довърши двубоя си с Давид Гофен, след като дъжд го прекъсна при 7:5, 4:4, но в крайна сметка елиминира световния № 20 след два часа и десет минути на корта. Американецът се наложи със 7:5, 7:6(6). \r\nВ следващия кръг той ще срещне Денис Шаповалов, който се справи с друг представител на новото поколение – Стефанос Циципас. Двубоят между двамата бе изключително оспорван и трябваше да бъде решен в тайбрека на третия сет – 4:6, 6:3, 7:6(3).", "date": "2019.03.27", "title": "Спорт: Шаповалов победи Циципас в драма, Тиафо на първи Мастърс четвъртфинал"}
{"url": "http://www.focus-news.net/news/2019/03/27/2639650/ministerskiyat-savet-odobri-natsionalnite-programi-za-razvitie-na-obrazovanieto-za-2019-g.html", "text": "Правителството одобри 17 национални програми за развитие на образованието през 2019 година, които ще осигурят допълнително финансиране на политики и мерки за равен достъп до качествено образование. За изпълнение на програмите в държавния бюджет са осигурени 76 000 000 лева. Това съобщиха от  правителствената информационна служба . \r\nЧетири от програмите са изцяло нови: „Заедно в грижата за ученика“, „Мотивирани учители“, „ИТ бизнесът преподава“, „Иновации в действие“. В други програми модулите са разширени и насочени към финансиране и на нови дейности – НП „Осигуряване на съвременна образователна среда“ и НП „Успяваме заедно“. По нова програма ще се подпомагат общините за реализиране на дейности за образователна десегрегация. \r\nНовата програма „ИТ бизнесът преподава‘, с бюджет от 1 000 000 лева предвижда изграждане на връзка с ИТ бизнеса и включва три модула. Чрез програмата ще се създадат условия за партньорство между ИТ бизнеса и училищата, в рамките на което представители на технологични фирми ще организират семинари за учениците от 1. до 10. клас. Предвижда се в гимназиалната степен представители на бизнеса да преподават \r\nсъвместно с учителите, както и да се даде възможност на учителите да опреснят и надградят знанията си чрез краткосрочни стажове и участие в проекти на ИТ фирми. \r\nПовече средства се предвидени по НП „Ученически олимпиади и състезания“ за подготовка на децата и за провеждане на състезания - 3 200 000 лева. Програмата ще позволи вече и преподаватели от висшите училища и БАН, както и други специалисти да бъдат привличани за подготовка на учениците. Ще се финансира и ново национално състезание по финансова математика. \r\nНационалната програма „Иновации в действие“ с бюджет от 1 572 600 лв. се създава, за да обменят училищата иновативни практики на място. Планира се да се включат до 580 училища. Програмата ще подпомага партньорство между две иновативни училища, както и между иновативно с неиновативно. Ще се финансира и популяризиране на иновациите чрез уебсайт на иновативните училища. \r\nНационална програма „Мотивирани учители“, с бюджет от 1 700 000 лева, е насо¬чена към кадрово осигуряване с педагогически специалисти по математика, физика и астрономия, информатика и информационни технологии на училища в райони със специфични условия. Програмата ще предлага и въвеждащо основно обучение за придобиване на квалификация „учител“ по същите предмети, както и обучение за придобиване на допълнителна квалификация „учител по математика“, „учител по физика и астрономия“, „учител по информатика“, „учител по природни науки в основната степен на образованието“, „учител по информационни технологии“, „учител по чужд език“ и „учител по религия“. \r\nОбучения за учители от направление „Компютърно моделиране“ са планирани и в национална програма „Обучение за ИТ кариера“. Новост е възможността за удостоверяване на професионални знания, умения и компетентности на професия „Приложен програмист“. \r\nУвеличен е бюджетът на НП „ИКТ“, като чрез нея ще продължи осигуряването на съвременни информационни и комуникационни технологии. Училищата ще могат да кандидатстват за закупуване на интерактивно мултимедийно оборудване или иновативен хардуер за институциите от системата на предучилищното образование, за внедряване на образователни електронни ресурси, електронни платформи, електронен дневник, както и за изграждане/доизграждане на Wi Fi мрежи. \r\nПрограмата „Заедно в грижата за ученика“ е свързана със системно проследяване на личните постижения на учениците, чрез успеха им по всички предмети. \r\nПо програмата за десегрегация ще се съфинансират общински проекти за подобряване на условията за достъп до качествено образование на деца и ученици - транспортни разходи, работа с родители и други дейности, предложени от общините. Ще се финансира и осигуряването на учебни пособия и материали и включването на образователни медиатори. \r\nУвеличен е обхватът и бюджетът на модул „Културните институции като образователна среда“ по програма „Осигуряване на съвременна образователна среда“ - от 100 000 лева на 250 000 лева. Освен в музеи, училищата ще могат да провеждат уроци в художествени галерии. Учениците ще могат да посещават театрални и музикални постановки. \r\nЗа Центровете за специална образователна подкрепа са предвидени 1 600 000 лева за закупуване на специализирани уреди, дидактически средства, за терапевтична и рехабилитационна дейност на децата. \r\nДетските градини ще имат възможност да кандидатстват по програма „Успяваме заедно“ за изграждане на подкрепяща, интерактивна среда, за работа със семейната общност и др. \r\nПо програма „Заедно за всяко дете“ са предвидени средства за проекти, свързани с обмяна на добри практики в работата с родители по Механизма за обхват на деца и ученици. \r\nЩе продължи финансирането по останалите национални програми, действали предишни години - „Система за национално стандартизирано външно оценяване“, „Роден език и култура зад граница“, „Без свободен час“, „Създаване на достъпна архитектурна среда“, „Квалификация“ и „Оптимизация на вътрешната структура на персонала“.", "date": "2019.03.27", "title": "Министерският съвет одобри националните програми за развитие на образованието за 2019 г."}
{"url": "http://www.focus-news.net/news/2019/03/27/2639647/burgas-obshtinata-otnovo-osiguryava-bezplatno-5-litra-visokokachestven-kompost-za-vseki-grazhdanin-zaplatil-do-30-april-palniya-razmer-na-dalzhimite-si-danatsi.html", "text": "Общината отново осигурява безплатно 5 литра висококачествен компост за всеки гражданин, заплатил до 30 април пълния размер на дължимите си данъци. Това съобщиха от пресцентъра на  Община Бургас . И тази година всеки гражданин, заплатил до 30 април (с 5 % отстъпка) пълния размер на дължимите данък сграда и такса битови отпадъци, може да получи безплатно 5 литра пакетиран висококачествен компост, произведен от ОП \"Чистота ЕКО\". Той може да се вземе във всеки от градските Мобилни центрове за разделно събиране на отпадъци от 2 април нататък. Разположението на центровете е публикувано  \r\nКогато отидат до Мобилния център за компост, гражданите трябва да носят със себе си платежен документ за своя имот. Ако плащат данъци на няколко имота, за всеки от тях се полагат по 5 литра компост, който е най-добрият наторител за градински и стайни растения, без химия в състава си.", "date": "2019.03.27", "title": "Бургас: Общината отново осигурява безплатно 5 литра висококачествен компост за всеки гражданин, заплатил до 30 април пълния размер на дължимите си данъци"}
{"url": "http://www.focus-news.net/news/2019/03/27/2639657/dobrich-delegatsiya-ot-ruskiya-grad-tambov-be-na-rabotno-poseshtenie-v-grada.html", "text": "Делегация от руския град Тамбов посети Добрич за обсъждане на сключване на  договор за побратимяване между двата града, за което има решение на Общинския съвет. Това съобщиха от пресцентъра на  Общината . Делегацията е представена от Алексей Марковски – председател на Комитета по инвестиции към градската администрация и Олга Полетова - консултант на комитета по инвестиции и стратегически проекти. Гостите се срещнаха с кмета на Добрич Йордан Йорданов и обсъдиха възможни сфери на сътрудничество. Очакванията са договора за побратимяване между Добрич и Тамбов да се сключи през месец май. Тамбов е град в Русия, административен център на Тамбовска област. Населението на града през 2017 година е 290 365 души. Разположен е на река Цна (басейн на р. Волга). В града функционират редица големи машиностроителни, химични предприятия, предприятия за лека промишленост и хранително вкусова продукция, газоразпределителна организация, добре развити са селското стопанство и животновъдството, производство на зеленчуци, мляко и месо. Представени са над 18 хипермаркети на търговски вериги от национално и международно значение. Благодарение на добрата образователна база на местните вузове в Тамбов успешно се развиват различни IT-компании, работещи както в Русия, така и по света. Здравеопазването е представено от 14 болници с различни профили и 15 поликлиники.  \r\nВисше образование предлагат три собствени висши учебни заведения и десет филиала на институти и университети с различни профили. Също така в града има 15 средно-образователни професионални заведения и 22 средни училища. Десетки културни институти, музеи, културни и архитектурни паметници.", "date": "2019.03.27", "title": "Добрич: Делегация от руския град Тамбов бе на работно посещение в града"}
{"url": "http://www.focus-news.net/news/2019/03/27/2639658/opredeleni-sa-predsedatel-i-zam-predsedatel-na-natsionalnoto-byuro-za-pravna-pomosht.html", "text": "Правителството определи Елена Чернева за председател на Националното бюро за правна помощ (НБПП) и Наталия Илиева за неин заместник. Това съобщиха от  правителствената информационна служба . \r\nЕлена Чернева е завършила Юридическия факултет на Софийския университет „Св. Климент Охридски“, специалност „Право“ и е вписана като адвокат в Софийска адвокатска колегия, като упражнява правата си до месец април 2012 г. С РМС № 264/2012 г. е определена за председател на НБПП, като през 2015 г. е преназначена на същата длъжност. \r\nПрез изтеклия четиригодишен период като председател Елена Чернева реализира множество инициативи, които доведоха до подобряване на цялостната система за правна помощ, като тя стана по-достъпна за социално слабите граждани. \r\nНаталия Илиева е завършила Юридическия факултет на Университета за национално и световно стопанство, специалност „Право“. Вписана е като адвокат в Софийската адвокатска колегия през 1999 г. и упражнява правата си до настоящия момент. Като дългогодишен адвокат се занимава с проблемите на правната помощ.", "date": "2019.03.27", "title": "Определени са председател и зам.- председател на Националното бюро за правна помощ"}
{"url": "http://www.focus-news.net/news/2019/03/27/2639656/vidin-dvama-mladezhi-na-18-i-19-godini-sa-zadarzhani-sa-za-nezakonni-izkopni-deynosti-v-chasten-imot-na-ul-kaleto-v-selo-archar.html", "text": "Находки, носещи белези на предмети от античността, са иззели вчера служители на Районно управление на МВР - Видин. Това съобщиха от пресцентъра на  МВР . Двама жители на Арчар – на 18 и 19 години, са задържани в полицейския арест за незаконни изкопни дейности в частен имот на ул. „Калето“ в селото. Униформените заловили младежите в момент на извършване на разкопки с лопата, кирка, шпакла и металотърсач. Оперативна група посетила местопроизшествието и е извършила оглед. При личен обиск, в джоб на връхната дреха на 19-годишния, служителите на реда открили 14 монети, покрити с патина и земна пръст. Последвало претърсване в обитаван от него имот в Арчар, където са установени още 31 находки – част от каменна колона, 10 каменни топки, предмети с различни форми, покрити с патина и пръст. Артефактите са иззети по надлежния ред, предстои назначаване на историко-археологическа експертиза. Работата по случая продължава, образувано е досъдебно производство.", "date": "2019.03.27", "title": "Видин: Двама младежи на 18 и 19 години са задържани са за незаконни изкопни дейности в частен имот на ул. „Калето“ в село Арчар"}
{"url": "http://www.focus-news.net/news/2019/03/27/2639654/dve-novi-zashtiteni-zoni-sa-opredeleni-v-rila.html", "text": "Министерският съвет взе решение за определяне на две нови защитени зони в Рила – за опазване на дивите птици - с код BG BG0002129 Рила буфер и за природните местообитания и дивата флора и фауна - с код BG0000636 Ниска Рила. Това съобщиха от  правителствената информационна служба . \r\nС приемането на новите защитени зони в района на Рила България изпълни поетите ангажименти в изпълнение на решение на Съда на ЕС по дело С-97/17, както и на запитвания от страна ГД „Околна среда“ към ЕК по отношение на отстраняване на недостатъчности в мрежата Натура 2000 по Директивата за местообитанията за видовете кафява мечка и главоч.", "date": "2019.03.27", "title": "Две нови защитени зони са определени в Рила"}
{"url": "http://www.focus-news.net/news/2019/03/27/2639653/rada-vrazheva-natsionalen-sadiya-po-hudozhestvena-gimnastika-za-parvi-pat-v-turnira-zhulieta-shishmanova-v-burgas-shte-uchastvat-11-darzhavi.html", "text": "За първи път в турнира „Жулиета Шишманова“ в Бургас ще участват 11 държави. Това каза националният съдия по художествена гимнастика Рада Вражева по време на пресконференцията във връзка с провеждането на Международен турнир по художествена гимнастика „Жулиета Шишманова“, предаде репортер на  Радио „Фокус“ – Бургас . По думите й главен съдия на състезанието ще бъде трикратната световна шампионка Мария Гигова.  \r\n„Много се радвам, че тази година турнирът „Жулиета Шишманова“ е от по-висок ранг и е изцяло от национални отбори. Държавите, които участват, са Съединените американски щати, Великобритания, Южна Африка, Литва, Люксембург, Русия, Италия, Испания, Египет, Чили и България, като и националните отбори на България при девойките и при жените ще вземат участие“, добави Вражева. Тя посочи още, че чуждестранните съдии са 6, което е задължително, за да се получи състезанието този статут. \r\nМария КУРТЕВА", "date": "2019.03.27", "title": "Рада Вражева, национален съдия по художествена гимнастика: За първи път в турнира „Жулиета Шишманова“ в Бургас ще участват 11 държави"}
{"url": "http://www.focus-news.net/news/2019/03/27/2639662/dobrich-v-grada-shte-se-sastoi-tretata-prozhektsiya-ot-kinofestivala-nevazmozhnoto-obrazovanie-zabranenoto-obrazovanie.html", "text": "В Кафене „Стария Добрич“ от 18.30 часа ще се състои третата прожекция от Кинофестивала „(Не)Възможното образование - Забраненото образование“. Това съобщи Валентина Добринчева, един от организаторите на събитието, предаде кореспондент на  Радио „Фокус” – Варна . „В Добрич, както и във всеки друг град, загрижен за бъдещето си, ще потърсим пътищата заедно със серия от прожекции на документални филми и дискусии върху тях. “Забраненото образование” е първият филм, чиято прожекция “Общност за демократично образование” организира и проведе през 2014 г. За нас той все още е ценен като информация и важен като послания. Особено е подходящ за стартиране на разговор за образование сред всякакъв тип публика. Дискусията след филма ще води Таня Здравкова, психолог и психотерапевт с фокус на работа през последните години - деца, родителство, възпитание. Съосновател на сайт „Възпиталник“. От две години е в екипа, основал Демократично училище във Варна“, посочи Валентина Добринчева. Кинофестивалът има за цел да запознае общността с възможностите, които съществуват в сферата на образованието, защото именно то подготвя сегашните и бъдещите граждани - деца, съученици, преподаватели, колеги, управници.  \r\nЖулиета НИКОЛОВА", "date": "2019.03.27", "title": "Добрич: В града ще се състои третата прожекция от Кинофестивала „(Не)Възможното образование - Забраненото образование“"}
{"url": "http://www.focus-news.net/news/2019/03/27/2639659/aleksandar-vuchich-boyko-borisov-mi-e-priyatel-no-borbata-za-zavoda-na-volkswagen-e-borba-za-sarbiya.html", "text": "Президентът на Сърбия Александър Вучич заяви в хода на телевизионно интервю във вторник вечерта, че Белград се бори при най-тежки условия с още четири страни – България, Румъния, Турция и Украйна, за завод на Volkswagen в Сърбия, предава  скопското електронно издание „Локално“ . \r\n„Доколкото знам се борят Бойко (Борисов), Ердоган, (Ливиу) Драгнеа, всички сме приятели, но това е борба, борба за Сърбия. На този ден, ако това се случи, ще си сваля очилата, ще заплача и ще кажа – аз си свърших моята работа“, заяви Вучич. \r\nИдването на Volkswagen би променило всичко в Сърбия, заяви президентът на страната и припомни, че това е най-голямата автомобилна компания в света и само фабриката в Европа има 18 хиляди работници. \r\n„Имат неофициален министър на външните работи, който е във връзка с всички най-важни хора в Германия. Молих всички да ми осигурят контакти“, обясни още Вучич и добави, че се бори за идването и на друга компания в Сърбия, но не пожела да каже коя е тя. \r\nПревод и редакция:", "date": "2019.03.27", "title": "Александър Вучич: Бойко Борисов ми е приятел, но борбата за завода на Volkswagen е борба за Сърбия"}
{"url": "http://www.focus-news.net/news/2019/03/27/2639661/haskovo-622-litra-alkohol-bez-aktsizen-banderol-sa-otkriti-pri-proverka-v-punkt-za-izkupuvane-na-cherni-i-tsvetni-metali-na-ulitsa-kosta-andreev-v-harmanli.html", "text": "Безакцизни алкохол и цигари са иззели полицаи от Хасково и Харманли. Това съобщиха от пресцентъра на  МВР . 1140 къса тютюневи изделия са конфискувани от двама двама мъже от Хасково при проверка, извършена им на булевард „България“ в областния град. В Харманли, при съвместна операция на криминалисти и служители от НАП и РИОСВ, е проверен пункт за изкупуване на черни и цветни метали на улица „Коста Андреев“. В обекта, стопанисван от ЕООД, са намерени 61 бутилки с вместимост 10 и 11 литра с разпределени в тях общо 622 литра течност с мирис на алкохол без акцизен бандерол. 53-годишна жена от града, пълномощник на представителя на фирмата, не е представила пред разследващите документи за произход или платен акциз. По случая е образувано досъдебно производство по чл. 234 ал. 1 от НК.", "date": "2019.03.27", "title": "Хасково: 622 литра алкохол без акцизен бандерол са открити при проверка в пункт за изкупуване на черни и цветни метали на улица „Коста Андреев“ в Харманли"}
{"url": "http://www.focus-news.net/news/2019/03/27/2639660/odobren-e-godishniyat-doklad-za-izpalnenieto-na-edinnata-natsionalna-strategiya-za-povishavane-na-sabiraemostta-na-prihodite.html", "text": "Правителството одобри доклада за изпълнените мерки и дейности през 2018 г. при прилагането на Единната национална стратегия за повишаване на събираемостта на приходите, справяне със сенчестата икономика и намаляване на разходите за спазване на законодателството 2015-2017 година. Това съобщиха от  правителствената информационна служба . \r\nТова е четвъртият поред и заключителен доклад за отчитане на изпълнението на Стратегията, за която Министерството на финансите е отговорната институция за непосредствения контрол по изпълнението и Плана за действие към нея. В рамките на тази отговорност със заповед на министъра на финансите е създадена Група за наблюдение на изпълнението на стратегията, която включва представители на Министерството на финансите, Националната агенция за приходите, Агенция „Митници“, Държавна агенция „Национална сигурност“, Върховната касационна прокуратура и Изпълнителна агенция „Главна инспекция по труда“. \r\nДокладът съдържа информация за напредъка по изпълнението на мерките, представени в Плана за действие към Стратегията за периода 1 януари - 31 декември 2018 г., като отчетът по изпълнението на всички мерки от Плана е представен в табличен вид. В три отделни части на доклада е разгледан напредъкът по постигането на формулираните в Единната национална стретегия 2015 - 2017 г. стратегически цели: 1. Справяне със сенчестата икономика; 2. Повишаване на събираемостта на приходите; 3. Намаляване на разходите за спазване на законодателството. Представени са резултатите от изпълнението на основните мерки. Изведени са по-подробно онези мерки, резултатите от които имат ключова роля за постигнатия напредък в подобряването на събираемостта на приходите, намаляване размера на сенчестата икономика и на разходите за спазване на законодателството.  \r\nДокладът съдържа и кратко представяне на информацията относно изпълнението на данъчните приходи през 2018 година и на данъчно-осигурителните приходи през периода 2015-2018 година. Изнесените в тази част данни показват ефективността на предприетите законови и административни мерки за повишаване на събираемостта на данъците и увеличаване на бюджетните приходи. Отчетната информация в доклада обхваща и мерки, адресиращи направените от Съвета на Европейския съюз специфични препоръки към България през последните няколко години. \r\nДокладът ще бъде публикуван на интернет страницата на МФ на български и английски език в рубриката „Данъчната политика в цифри“.", "date": "2019.03.27", "title": "Одобрен е годишният доклад за изпълнението на Единната национална стратегия за повишаване на събираемостта на приходите"}
{"url": "http://www.focus-news.net/news/2019/03/27/2639663/blagoevgrad-21-godishen-mazh-e-zaginal-pri-katastrofa-na-patya-razlog-mestnostta-predel.html", "text": "21-годишен мъж е загинал при катастрофа на пътя Разлог - местността Предел. Това съобщиха от  ОДМВР - Благоевград . Сигналът е подаден около 13.30 часа днес. Лек автомобил „Пежо“ с 21-годишен водач от гр. Разлог, движейки се в посока от гр. Разлог към местността Предел, на десен завой е излязъл в страни от пътното платно и се е преобърнал. В резултат на инцидента водачът на автомобила е починал.", "date": "2019.03.27", "title": "Благоевград: 21-годишен мъж е загинал при катастрофа на пътя Разлог - местността Предел"}
{"url": "http://www.focus-news.net/news/2019/03/27/2639666/pravitelstvoto-prie-promeni-v-taksi-za-polzvane-na-vodi.html", "text": "Правителството прие промени в Тарифата за таксите за водовземане, за ползване на воден обект и за замърсяване и в Тарифата за таксите, които се събират в системата на Министерството на околната среда и водите (МОСВ). Това съобщиха от  правителствената информационна служба . \r\nС промени в Тарифата за таксите за водовземане, за ползване на воден обект и за замърсяване се въвежда такса за водовземане от подземни води за производство на електроенергия от ВЕЦ. Причината за промяната е, че в обхвата на действащата нормативна уредба не е включена формула за определяне на такса за водовземане от подземни води за производство на електроенергия от ВЕЦ, а само за такава за водовземане от повърхностни води. Размерът на таксата за водовземане от подземни води ще е същият като този за повърхностни. \r\nС промени в Тарифата за таксите, които се събират в системата на МОСВ, се определя размер на таксата за подаване на заявление от собствениците на водовземни съоръжения за подземни води, които не са вписани в регистъра. Ползвателите на такива съоръжения ще могат да подадат заявления за регистрация в срок до 2 години срещу еднократна такса в размер на 250 лв.", "date": "2019.03.27", "title": "Правителството прие промени в такси за ползване на води"}
{"url": "http://www.focus-news.net/news/2019/03/27/2639664/plamena-zayachka-abv-polititsite-koito-govoryat-za-dopalnitelno-vaorazhavane-na-teritoriyata-na-strana-se-opitvat-da-prevarnat-nato-ot-shtit-v-mech.html", "text": "Политиците, които говорят за допълнително въоръжаване на територията на страна се опитват да превърнат НАТО от щит в меч. Това каза председателят на АБВ-Младежи Пламена Заячка по време на пресконференция на партията, предаде репортер на  Агенция „Фокус“ . „Два дни ставаме свидетели на налагане на една теза, че трябва допълнително въоръжаване на територията на България. Уважаемите политици, които организираха конференцията „70 г. НАТО и 15 години България в НАТО“, пропуснаха една годишнина. Пропуснаха 20 години от бомбардировките на НАТО над Белград. Тези хора, които сега говорят за въоръжаване, очевидно не са си извадили поуки от това, което се случи. Такава агресия имаме за първи път. Това е опит за превръщане на НАТО от щит в меч“, отбеляза тя. Ние от АБВ сме за мира и мирните решения и в тази връзка повтаряме няколко искания, които ние последователно защитаваме - незабавен парламентарен дебат по темата, разширен дебат в контекста на европейските избори. Нека партиите да излъчат техни представителите от листите и да направим една обществена дискусия „България и НАТО, мирът и войната“. Нека кандидатите за евродепутати да покажат техните виждания каква Европа искаме и как виждат сигурността на България и Европа“, отбеляза Заячка. „Настояваме за мораториум върху закупуване на допълнителни въоръжения, включително и самолети.  Отправяме призив към държаните членки на ЕС, ЕС и НАТО да проявяват разум, мир и диалог. Няма как да има сигурност без Русия. Настояваме България да излезе с правителството и да поеме инициатива пред ЕС и НАТО за преосмисляне на системата за сигурност. Политика не се прави с „да, сър“, „да, госпожо“, допълни тя.  \r\nДаяна ДЮЛГЕРОВА", "date": "2019.03.27", "title": "Пламена Заячка, АБВ: Политиците, които говорят за допълнително въоръжаване на територията на страна се опитват да превърнат НАТО от щит в меч"}
{"url": "http://www.focus-news.net/news/2019/03/27/2639668/bukovite-gori-na-tsentralen-balkan-veche-sa-obekt-na-svetovnoto-nasledstvo-na-yunesko.html", "text": "Национален парк „Централен Балкан“ получи сертификат за обект на световното наследство на ЮНЕСКО. С него буковите гори в парка стават част от сериен европейски обект на световното наследство „Старите и първични букови гори на Карпатите и други региони в Европа“. Отличието беше връчено днес на официална церемония в МОСВ от заместник-министъра на околната среда и водите Красимир Живков на директора на Дирекция Национален парк „Централен Балкан“ Генчо Илиев в присъствието на Христо Георгиев, главен секретар на Националната комисия за България на ЮНЕСКО. Това съобщиха от пресцентъра на  Министерството на околната среда и водите . \r\n„Днес е изключително важен ден, не само за Националния парк „Централен Балкан“, но и за всички нас. България има уникална природа – буковите гори са пример за това и днес получаваме признание за добре свършена работа по съхраняването им в естествен вид през годините“, подчерта зам.-министър Живков при връчване на сертификата. За България сертификатът на Национален парк „Централен Балкан“ беше предоставен на МОСВ като отговорно ведомство по управлението на природните обекти на ЮНЕСКО, за да го връчи на Дирекцията на парка. \r\nБългария участва в серийния обект с най-представителните букови гори (близо 11 хил. хектара) в деветте резервата на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“. „Общо 30 хил. хектара са буковите гори в националния парк, които се опазват от създаването му през 1991 г. Предстои ни много работа по популяризиране на нашите вековни букови гори, включително и чрез привличане на туристи в региона на Централния Балкан с партньорите ни от местната власт“, изтъкна Генчо Илиев. \r\nС обявяването на буковите гори в Национален парк „Централен Балкан“ за част от обекта на световното наследство не се налагат допълнителни режими и ограничения, тъй като те и в момента се намират в резервати – територии с най-строг режим на опазване. \r\n„Проектът за буковите гори е ценен като трансграничен. Трябва да работим именно по такива теми и то не само в рамките на Европа. Включването на нашите букови гори в списъка на ЮНЕСКО ни задължава да опазваме природното богатство на България“, каза Христо Георгиев. Обектът „Старите и първични букови гори на Карпатите и други региони в Европа“ е разширен с решение на Комитета за световно наследство на ЮНЕСКО през юли 2017 г. и включва 78 компонента. Те са разположени на територията на 12 европейски държави – Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия.  \r\nСерийният обект представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта са и големият брой участващи държави – прецедент в историята на Конвенцията за опазване на световното културно и природно наследство.  \r\nКонвенцията за опазване на световното културно и природно наследство на ЮНЕСКО е най-ранният опит да се обединят в един документ концепциите за съхраняване на природата и за опазване на културните обекти. Конвенцията е приета от Генералната конференция на ЮНЕСКО на 16 ноември 1972 г. и досега е ратифицирана от 193 страни. В изключително престижния Списък на световното културно и природно наследство към Конвенцията са намерили място над 1092 от най-забележителните културни, природни и смесени културно-природни обекти в 167 страни от целия свят, чието опазване е грижа на световната общност. \r\nС включването на буковите гори в 9-те резервата на Национален парк „Централен Балкан“ българските природни обекти в Списъка на световното наследство на ЮНЕСКО вече са три. През 1983 г., две от най-емблематичните от гледна точка на биологично разнообразие и естетически характеристики природни територии в България, са били включени в Списъка, а именно – Национален парк „Пирин” и Природен резерват „Сребърна”.", "date": "2019.03.27", "title": "Буковите гори на „Централен Балкан“ вече са обект на световното наследство на ЮНЕСКО"}
{"url": "http://www.focus-news.net/news/2019/03/27/2639665/priet-e-okonchatelniyat-otchet-za-izpalnenieto-na-tretiya-plan-za-deystvie-za-namalyavane-na-administrativnata-tezhest.html", "text": "Правителството прие окончателен отчет към 31.12.2018 г. за изпълнението на третия план за действие за намаляване на административната тежест за бизнеса с 30 на сто от избрано законодателство. Това съобщиха от  правителствената информационна служба . \r\nОт началото на изпълнението на трите плана през април 2010 г. до края на 2018 г. са изпълнени 384 (89%) от общо 432 мерки. Изменени са 159 нормативни акта. Променени и отменени са 334 задължения за информиране, което представлява 95% от планираните 353. В резултат на това административната тежест за бизнеса е намаляла с 461.5 млн. лева годишно, което представлява 96% от планираното намаление с 482.6 млн. Неизпълнените мерки са 48, т.е. 11% от всички мерки. Отговорните институции са поели ангажимент за тяхното изпълнение до 31.12.2019 г. \r\nСред най-важните изпълнени мерки по трите плана от началото на тяхното изпълнение до края на 2018 г. са: стартирането на Електронния регистър на болничните листове; създаването на възможност за подаване на различни документи по електронен път в Националната агенция за приходите, разработването на електронни услуги, позволяващи обмен на информация по служебен път между Национална агенция за приходите и други държавни институции за наличие или липса на данъчни задължения и актуално състояние на трудовите договори и др. \r\nПредстои изпълнението на една от най-важните мерки в третия план за действие, а именно: изграждането на единна информационна система между Националния статистически институт, Националната агенция за приходите и Агенцията по вписванията, даваща възможност еднократно попълнената информация в електронния документ, подаден в НСИ, автоматично да послужи и за целите по публикуването на годишния финансов отчет, подлежащ на обявяване в Търговския регистър. Тази мярка ще доведе до намаляване на административната тежест за бизнеса с над 9 млн. лева годишно.", "date": "2019.03.27", "title": "Приет е окончателният отчет за изпълнението на третия план за действие за намаляване на административната тежест"}
{"url": "http://www.focus-news.net/news/2019/03/27/2639649/liderat-na-pes-sergey-stanishev-da-na-dobrite-usloviya-na-trud-ne-na-protektsionizma-v-es.html", "text": "Предвиденото за днес гласуване в пленарната зала на ЕП на пакета „Мобилност“ се отлага поради големия брой предложени изменения и редица процедурни и правни неуредици, които биха поставили под съмнение легитимността на текстовете, ако бъдат приети. Председателят на ЕП върна трите доклада за разглеждане обратно в комисията по транспорт на ЕП, за да се направи нов опит за намиране на компромис преди следващата пленарна сесия, която ще се проведе в Брюксел на 4 април. Това съобщиха от пресцентъра на  пресофиса на Сергей Станишев . \r\nБългарският евродепутат и лидер на ПЕС Сергей Станишев заяви: „Днешното решение на председателя на ЕП е важна стъпка към успеха, но в никакъв случай не трябва да се заблуждаваме, че въпросът е окончателно решен. Отлагането е резултат от интензивните усилия на българските евродепутати от последните дни, с помощта на колеги от други страни – използвахме всички процедурни възможности, за да натрупаме аргументи за отлагането на това гласуване днес. Радвам се, че усилията ни засега се увенчаха с успех и благодаря на всички колеги за доброто сътрудничество. \r\nСилно се съмнявам обаче, че в рамките на следващата седмица е възможно да се постигне компромис, който да удовлетворява всички страни. Напрежението е огромно, всички са в предизборна кампания и никой няма да отстъпи от позициите си. Въпреки, че погледите на цяла България сега са вперени в евродепутатите, необходима ни е мобилизация на всички нива, защото съотношението на силите в ЕП не е в наша полза и имаме да наваксваме много пропуснати възможности – както в ЕП, така и в Съвета на ЕС миналата година“. \r\nНад 800 души от няколко европейски държави, представители на транспортния сектор, бяха днес в Страсбург пред сградата на Европейския парламент, за да демонстрират съпротивата си срещу приемането на пакета „Мобилност“. Освен шофьори и представители на превозвачите, от българска страна с протестиращите пътуваха и депутатите от БСП Манол Генов и Димитър Данчев. \r\nПред протестиращите Сергей Станишев заяви: „В нито един момент не сме се отказали да защитим българския национален интерес. Да, трябва да има добри условия за работа на шофьорите, добри условия за труд и за почивка и достойно заплащане. Но тези благородни намерения не може да се използват, за да се откъсне целият бранш от достъп до пазара, да се убие българската конкурентноспособност. Срещу това ние, българските евродепутати, колегите ни от Румъния, от други страни от ЕС, действаме над партийните различия в името на общите интереси и в името на справедливостта. \r\n„Жалко, че в Съвета на ЕС правителствата ни не успяха да отстоят големия интерес, там беше по-лесно. Тук, в Европейския парламент, е по-трудно, защото броят депутати от страните от центъра е много по-голям, но ние не се отказваме от битката. Жалко, че преди 3 дни не ни стигнаха 2 гласа, за да решим този въпрос. Но няма да се откажем и в следващите дни и седмици. С всички усилия, с правни аргументи, с всички аргументи на справедливостта, да спрем този пакет. Той не е добро европейско законодателство, разделя Европа и създава основания хората да са недоволни от ЕС, защото не виждат справедливост. Това се употребява от крайни сили, които искат да разрушат Европа. Не бива да го допускаме\". \r\nЗатова ще се противопоставим на този пакет, ще се борим до край. Вярвам, че имаме шансовете да успеем, за да се отложи той за следващия парламент, да се намери добро, разумно и балансирано решение, което да отчете интересите и на работниците, и на икономическия бранш. Така че българският транспортен бранш, този на Румъния, на Полша и на други страни, да бъдат конкурентноспособни. Така че транспортните фими да плащат заплатите, осигуровките, данъците в България, да развиват нашата страна. Това е нашата обща позиция, от която няма да отстъпим. Продължаваме битката. Имайте кураж. Научил съм се на едно нещо в живота – никога да не бягам от битка. Колкото и невъзможна да изглежда, продължавам, ако имам кауза. Ние имаме кауза, тя е справедлива и затова ще успеем. Благодаря Ви!“.", "date": "2019.03.27", "title": "Лидерът на ПЕС Сергей Станишев: „Да“ на добрите условия на труд, „не“ на протекционизма в ЕС"}
{"url": "http://www.focus-news.net/news/2019/03/27/2639670/liderat-na-bsp-korneliya-ninova-i-vodachat-na-listata-na-levitsata-za-evropeyskite-izbori-elena-yoncheva-pozdraviha-stefan-danailov-po-sluchay-mezhdunarodniya-den-na-teatara.html", "text": "По случай Международния ден на театъра председателят на НС на БСП Корнелия Нинова и водачът на листата на левицата за европейските избори Елена Йончева посетиха дома на зам.-председателя на НС на БСП и обичан български актьор проф. Стефан Данаилов. Това съобщиха от пресцентъра на  НС на БСП . Те го поздравиха с празника и му пожелаха да продължава да вдъхновява и напътства младите таланти. Гости в дома на Мастъра бяха и актьорите Аня Пенчева, Кирил Ефремов, Ненчо Илчев и Иван Панев, както и студенти на Стефан Данаилов.   \"Поздравявам всички творци, отдали се на театралното изкуство. Желая им здраве и сили да развиват българската култура и духовността\", каза председателят на БСП Корнелия Нинова.", "date": "2019.03.27", "title": "Лидерът на БСП Корнелия Нинова и водачът на листата на левицата за европейските избори Елена Йончева поздравиха Стефан Данаилов по случай Международния ден на театъра"}
{"url": "http://www.focus-news.net/news/2019/03/27/2639669/izmenya-se-tarifata-za-taksite-sabirani-ot-darzhavna-komisiya-po-stokovite-borsi-i-tarzhishtata.html", "text": "Правителството прие изменение на Тарифата за таксите, събирани от Държавна комисия по стоковите борси и тържищата. Това съобщиха от  правителствената информационна служба . С промяната се цели привеждане на Тарифата в съответствие с изискванията на Закона за ограничаване на административното регулиране и административния контрол върху стопанската дейност, както и облекчаване на административната тежест върху бизнеса.  \r\nПостановлението ще важи по-конкретно върху подконтролните субекти на Държавна комисия по стоковите борси и тържищата - стокови борси, стокови тържища, пазари на производители, самостоятелни обекти /складове/ и брокери.", "date": "2019.03.27", "title": "Изменя се Тарифата за таксите, събирани от Държавна комисия по стоковите борси и тържищата"}
{"url": "http://www.focus-news.net/news/2019/03/27/2639636/dimitar-dimitrov-kamara-na-avtomobilnite-prevozvachi-vrashtaneto-na-vodachite-na-kamionite-na-4-sedmitsi-e-izklyuchitelno-diskriminatsionno-iziskvane-koeto-oblagodetelstva-silnite-ikonomiki.html", "text": "Връщането на водачите на камионите на 4 седмици е изключително дискриминационно изискване, което облагодетелства силните икономики. Това каза изпълнителният директорът на Камарата на автомобилните превозвачи в България Димитър Димитров по време на протеста на българските превозвачи в София, предаде репортер на  Агенция „Фокус“ . На въпрос какво трябва да се преработи по пакета „Мобилност1“ Димитров посочи, че са извели около 4-5 точки, но с течение на времето текстовете са се променяли, като едни от тях предлага връщането на водачите и камионите на 4 седмици. „Това е изключително дискриминационно изискване, което облагодетелства силните икономики. Отделно, не става ясен механизмът, практиките и правилата, при които ще бъдат командировани работниците. Казва се, че един шофьор, когато бъде командирован или извършва дейност в дадена държава, трябва да получава минималната ставка“, заяви изпълнителният директорът на Камарата на автомобилните превозвачи в България. \r\n„Веднага влизаме в хипотезата, от гледна точка на справедливост, че двама шофьора от различно направление, работят една и съща работа и изминавайки едни и същи километри, ще получават различни заплати. Втората хипотеза е, че един водач, работейки във Франция и Германия цял месец, там се оказва, че без значение дали товари или извършва друга дейност, той трябва да получава минималната ставка за съответната държава. Ориентировъчно 24 часа по 10 евро на минимална ставка за 30 дни в месеца, става, че те трябва да получават 7 000 евро заплата“, коментира Димитров. Той отбеляза, че това е заплата, която не плащат нито френските, нито немските работодатели. „Имаше изисквания и за каботажа, в различните предложения бяха приемливи до известна степен, но в момента не знам какви нови предложения са вкарани“, допълни той. \r\nИрина ИВАНОВА", "date": "2019.03.27", "title": "Димитър Димитров, Камара на автомобилните превозвачи: Връщането на водачите на камионите на 4 седмици е изключително дискриминационно изискване, което облагодетелства силните икономики"}
{"url": "http://www.focus-news.net/news/2019/03/27/2639675/veliko-tarnovo-otkrit-urok-posveten-na-140-godishninata-ot-izrabotvaneto-na-parviya-osnoven-zakon-na-balgariya-se-provede-v-osnovno-uchilishte-sv-patriarh-evtimiy.html", "text": "Приемането на Търновската конституция и дебатите, които народните избраници от Учредителното събрание са водили през 1879 година, оживяха пред шестокласници и седмокласници от Основно училище „Св. Патриарх Евтимий“. Това съобщиха от пресцентъра на  Община Велико Търново . Учебното заведение бе домакин на открит урок, посветен на 140-годишнината от изработването на първия основен закон на България.  \r\nС голям интерес младите великотърновци изслушаха лектора – доц. Светла Атанасова, главен уредник в Регионалния исторически музей в Старата столица. Освен интерактивната презентация, върнала времето към изграждането на държавността след Освобождението, учениците се запознаха с документи, артефакти и дори оръжия от периода 1878-1879 година. \r\nОткритият урок бе част от поредицата срещи в училищата, организирани от центъра за професионално ориентиране и консултиране към Общинския детски комплекс. Освен да си припомнят фактите от историята, учениците се запознаха и с професията на музейния уредник.  \r\nПо-рано през месеца петокласниците от ОУ „Св. Патриарх Евтимий“ навлязоха в тайните на медицината и на лекарската професия, споделени им от педиатъра и началник на детското отделение в МОБАЛ „Д-р Стефан Черкезов“ д-р Валентин Точков. Предстои още една открита среща, посветена на 140-годишнината от Търновската конституция – тя ще е в Средно училище „Емилиян Станев“, а лектор ще бъде председателят на Районния съд Десислава Чалъкова.  \r\nПродължава работата на откритата приемна на консултантите по професионално ориентиране в информационния център в сградата на Община Велико Търново. Всеки четвъртък от 14,00 до 16,30 ч. експертите се срещат с ученици и млади хора, за да им помогнат и да ги насочат в избора на последващо образование и професионална реализация.", "date": "2019.03.27", "title": "Велико Търново: Открит урок, посветен на 140-годишнината от изработването на първия основен закон на България се проведе в Основно училище „Св. Патриарх Евтимий“"}
{"url": "http://www.focus-news.net/news/2019/03/27/2639671/varna-mezhdunaroden-ekip-ot-ucheni-s-balgarsko-uchastie-shte-realizira-prez-lyatoto-plavane-s-model-na-primitiven-trastikov-korab-koyto-shte-bade-postroen-v-beloslav.html", "text": "Международен екип от учени с българско участие ще реализира през лятото плаване с модел на примитивен тръстиков кораб, който ще бъде построен в Белослав. Това съобщи археологът Теодор Роков от Регионалния исторически музей във Варна по време на пресконференция във връзка с предстоящата Експедиция АБОРА IV, предаде репортер на  Радио „Фокус“ – Варна . „Експедиция АБОРА IV – аргонавти от каменната ера“ ще следва маршрута на Северния копринен път от Близкия изток през Черно море и Босфора до Егейско море, използван в древни времена. Плаването с международен екипаж ще е по маршрут Варна – Истанбул – Чанак кале (Троя) – Егейските острови – остров Крит. За основа на експедицията ще служат сведения на Херодот за търговски контакти между Древен Египет и народите по бреговете на Черно море и Източното Средиземноморие. По експериментален път ще бъде доказано, че тези контакти са съществували още от времето на каменно-медната епоха, в района на днешна Варна.  \r\nРъководителят на експедицията ще е д-р Доменик Гьорлиц. Строителството на тръстиковият кораб ще започне на 2 май в частен терен край Белослав. За негов прототип ще бъдат използвани скални рисунки от Египет и Месопотамия. Корпусът на кораба ще бъде дълъг 14 метра, широк 4 метра и висок 2 метра. Всички части ще бъдат изработени в съответствие с изискванията на експерименталната археология. Екипажът ще се състои от 12 души. От Варна ще участват и представители от Медицинския университет. Те ще следят за здравословното състояние на екипажа. Асоциация АБОРА е международна организация, която вече е провела три експедиции. АБОРА 1 през 1999 г. осъществи плаване от Сардиния през Корсика до устието на река Елба, АБОРА 2 през 2002 г. - плаване по затворен маршрут Египет – Ливан – Кипър, АБОРА 3 през 2007 г. -плаване от бреговете на Северна Америка до Азорските острови. АБОРА IV ще започне плаването от Варна, от източния бряг на Черно море. Неговата цел е да докаже наличието на контакти между средиземноморските и черноморските народи още през праисторическата епоха, обясни на пресконференция днес д-р Гьорлиц. \r\nДиана СТОЕВА", "date": "2019.03.27", "title": "Варна: Международен екип от учени с българско участие ще реализира през лятото плаване с модел на примитивен тръстиков кораб, който ще бъде построен в Белослав"}
{"url": "http://www.focus-news.net/news/2019/03/27/2639674/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община  Белово ще разговаряме с кмета на Белово инж. Костадин Варев за започналото пролетно почистване и озеленяване в общината. Ще чуете какви ремонти на различни обекти продължават и какви предстоят. Ще ви разкажем и за ежедневието на хората от Центъра за възрастни хора с деменция в село Дъбравите. Какви са техните радости, какви са интересите и заниманията им. Във втората част на предаването ще продължим разговора ни със Севдалина Попова, старши експерт „Музейно дело“, за живота и революционната дейност на Тодор Генов Гушлев от село Дъбравите. Неговият живот е свързан с дейността на ВМРО и желанието на много от дейците му да видят обединени всички българи в границите на родината ни.  Предаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.03.27", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/03/27/2639676/varna-nepalnoleten-vodach-na-motoped-e-blasnal-dete-na-ulitsa-v-tsentara-na-oblastniya-grad.html", "text": "Дете е пострадало в пътен инцидент във Варна вчера следобед, след като е било блъснато от непълнолетен водач на мотопед на улица в центъра на града. Това съобщиха от пресцентъра на  Областната дирекция на МВР . Инцидентът е станал около 13.15 часа на 26 март, на ул. „Д-р Пискюлиев“. Водачът на мотопеда, непълнолетно момче от Варна, по време на движение, блъска детето, което пресича пътното платно, съпровождано от майка си. Вследствие на инцидента детето е получило контузия на корема, прегледано е и настанено за наблюдение в болнично заведение. Няма опасност за живота му.", "date": "2019.03.27", "title": "Варна: Непълнолетен водач на мотопед е блъснал дете на улица в центъра на областния град"}
{"url": "http://www.focus-news.net/news/2019/03/27/2639673/izp-direktor-na-ianmsp-d-r-boyko-takov-se-sreshtna-s-poslanika-na-arzhentina-n-pr-alberto-trueba.html", "text": "Д-р Бойко Таков, изпълнителен директор на ИАНМСП проведе среща с Н. Пр. Посланика на Аржентина, Н. Пр. Алберто А. М. Труеба и с Йордан Стойчев, ръководителя на секция по икономически и търговски въпроси към Посолството на Република Аржентина в България. Това съобщиха от пресцентъра на  ИАНМСП . \r\nОсновна цел на срещата бе взаимодействието между Посолството и ИАНМСП в подкрепа на разширяване на бизнес контактите между фирми от двете страни. \r\nОбсъдено бе предложението на ИАНМСП, което институцията отправи към чуждестранни посолства и търговски секции за провеждане на съвместни събития, по време на които българските фирми да бъдат запознати с условията за бизнес на съответния чуждестранен пазар. \r\nД-р Таков и посланик Труеба се разбраха да организират бизнес проява в София Тех парк като инициатива на новия експортен инкубатор, в която да се включат български фирми с интереси в Аржентина, а представителите на Посолството ще запознаят деловите среди със спецификата на аржентинския пазар. Целта е да се увеличат възможностите за преки контакти между български и аржентински компании с цел увеличаване и диверсификация на двустранния стокообмен в двете посоки. \r\nВъв фокуса на разговора беше и идентифицирането на нови сектори с възможности за сътрудничество, сред които са селското стопанство и енергетиката, с акцент върху добива на енергия от възобновяеми източници.", "date": "2019.03.27", "title": "Изп. директор на ИАНМСП д-р Бойко Таков се срещна с посланика на Аржентина Н. Пр. Алберто Труеба"}
{"url": "http://www.focus-news.net/news/2019/03/27/2639679/tass-ruskite-vityazi-mogat-da-se-prehvarlyat-na-su-35.html", "text": "Пилотажната група „Руски витязи“ планира да се прехвърли от Су-30СМ на други самолети, съобщи в сряда командирът на групата Андрей Алексеев пред журналистите на авиоизложението LIMA 2019, предава  ТАСС . \r\n„Има такива планове, но е рано да говорим, не ми се иска“, заяви Алексеев, отговаряйки на въпрос, дали групата не планира да се прехвърли, например, на самолети Су-35. \r\nВ момента тя участва на авиоизложение в Малайзия. \r\nКакто отбелязва руската агенция, „Руските витязи“ са единствената пилотажна група в света, която показва висш пилотаж на тежки изтребители Су-27 и Су-30СМ. Тя е образувана на 5 април 1991 година на базата на 1-а авиационна ескадрила в Центъра за излагане на авиационна техника на летището Кубинка. \r\n15-то международно изложение за аерокосмическа и морска технология LIMA 2019 се провежда на остров Лангкави от 26 до 30 март. То се провежда от 1991 г. под патронажа на Министерството на отбраната на Малайзия и с подкрепата на Министерството на транспорта и Министерството на международната търговия и промишлеността на Кралството. \r\nПревод и редакция:", "date": "2019.03.27", "title": "ТАСС: „Руските витязи“ могат да се прехвърлят на Су-35"}
{"url": "http://www.focus-news.net/news/2019/03/27/2639677/zakriva-se-pochetnoto-konsulstvo-na-shvetsiya-vav-varna.html", "text": "Министерски съвет даде съгласие за прекратяване на функциите на почетния консул на Швеция Константин Дараданов и за закриване на ръководеното от него консулство във Варна след изтичането на неговия мандат на 1 април 2019 г. въз основа на получено уведомление от шведката страна. Това съобщиха от  правителствената информационна служба . \r\nПо искане на шведската страна след тази дата консулския окръг на почетния генерален консул на Швеция в София Зоя Паунова и на ръководеното от нея консулство ще покрива цялата територия на България. \r\nЗоя Паунова е почетен консул на Кралство Швеция от юни 2017 г. и се ползва с голямо доверие от шведската страна в желанието си за поддържане на активен двустранен диалог и задълбочаване на търговско-икономическите отношения между двете страни.", "date": "2019.03.27", "title": "Закрива се почетното консулство на Швеция във Варна"}
{"url": "http://www.focus-news.net/news/2019/03/27/2639678/ministar-rumen-porozhanov-prez-2018-g-sa-realizirani-75-mln-lv-prihodi-ot-organiziran-loven-turizam-koeto-e-s-900-000-lv-poveche-ot-predhodnata-godina.html", "text": "През 2018 г. са реализирани 7.5 млн. лв. приходи от организиран ловен туризъм, което е с 900 000 лв. повече от предходната година. Това каза министърът на земеделието, храните и горите Румен Порожанов при откриването на 25-ата международна изложба “Природа, лов, риболов” в Пловдив, съобщиха от пресцентъра на   Министерството на земеделието, храните и горите . Благодарение на увеличението на дивечовите популации през последната година и тенденцията за трайно нарастване на запасите, същата положителна тенденция се наблюдава и при броя на ловците по линия на организирания ловен туризъм. През 2017 г. са ловували 5 450 ловци, а през 2018 г. - 6 893 или увеличение от близо 1500 души.  \r\n“Другото голямо предимство на страната ни са трофейните качества на дивеча. Нашият едър дивеч има изключително добри генетични заложби, гарантиращи и чудесни трофеи с високи оценки по световните стандарти. Това може да се види на щанда на Изпълнителната агенция по горите и държавните предприятия”, каза още министър Порожанов.  \r\nМинистерството на земеделието, храните и горите е съорганизатор на изложението “Природа, лов, риболов”. В него участват 55 фирми за ловно оръжие, екипировка и оборудване. Изложението ще продължи до неделя като са предвидени и демонстрации.  Една от тях е влачене на трупи от коне от породата “Български тежковоз”, които се използват при дърводобив от тежко достъпни и пресечени терени.  В откриването участваха и зам.-министър Атанас Добрев, изпълнителният директор на ИАГ Мирослав Джупаров, председателят на Българския ловно-рибарски съюз Васил Василев, областният управител на Пловдив Здравко Димитров и др.", "date": "2019.03.27", "title": "Министър Румен Порожанов: През 2018 г. са реализирани 7.5 млн. лв. приходи от организиран ловен туризъм, което е с 900 000 лв. повече от предходната година"}
{"url": "http://www.focus-news.net/news/2019/03/27/2639681/dobrich-regionalniyat-istoricheski-muzey-otbelyazva-denya-na-teatara-s-gostuvashta-v-stolitsata-izlozhba-posvetena-na-aktrisata-adriana-budevska.html", "text": "Регионалният исторически музей в добруджанския град отбелязва Деня на театъра с гостуваща в столицата изложба, посветена на актрисата Адриана Будевска. Това съобщи Магдалена Трифонова, специалист в отдел „Литература“ в Дом-паметник „Йордан Йовков“, предаде кореспондент на  Радио „Фокус” – Варна . Животът на Адриана Будевска е свързан с Добруджа. Родена е на 10 декември (28 ноември ст. ст.) 1878 г. в Добрич. Както сама споделя, още от 5-годишна възраст започва нейната кариера, когато с помощта на близки и роднини изработва първите си кукли и е разсмивала с талантливите си импровизации първата си публика. „Който не е виждал Адриана Будевска на сцената, мъчно би могъл да си представи какво очарование излъчваше нейната артистична игра, какви вълшебни мрежи изплиташе за сърцата на зрителите нейният прекрасен глас“, разказва за нея Кръстьо Сарафов, виден български театрален актьор. „С името на Адриана Будевска свързваме зараждането и утвърждаването на професионалния театър у нас в началото на ХХ век. Заедно с бележитите си колеги Кръстьо Сарафов, Сава Огнянов, Христо Ганчев, Гено Киров, Маня Икономова, Васил Кирков, Вера Игнатова и др. тя отдава младост, сили и талант за създаване на драматичното изкуство в България. Изложбата „Превъплътителката Адриана Будевска“, която ще бъде открита в Къщата на София на 2 април в 19.00 ч., е посветена на 140 години от рождението на знаменитата драматична актриса, като основният акцент е поставен върху седем знакови роли из многобройните превъплъщения на Будевска -  Дездемона от „Отело“ на Шекспир, Мария Магдалина от „Юда“ на Константин Мутафов, Акулина от „Силата на мрака“ на Толстой, Амалия фон Еделрайх от „Разбойници“ на Шилер, Рада от „Под игото“ на Вазов, Елени от „Боян Магесникът“ на Кирил Христов и Далила от „Самсон и Далила“ на Владимир Мусаков. Всеки от фотосите е своеобразна малка сценка в едно по-голямо представление, наречено живот, отдаден на театралното изкуство. Вмъкнатите „реплики“ от Будевска и нейните „партньори“ – колеги артисти, режисьори, драматурзи и театроведи реконструират онази духовна същина на актьорското майсторство, която с тънката нишка на времето е съхранила най-пълно Красотата, създадена от Будевска. Сценичното присъствие на Адриана Будевска се усеща и в многобройните спомени от детството и студентските ѝ години. Фрагменти от анализите на нейния репертоар, афоризми, извадки от критически статии по въпросите на театъра не само свидетелствата за богатата култура на първата ни драматична артистка, но те възкресяват слабо познатата дарба на Будевска – писателската. Не случайно Хр. Бръцизов ѝ предрича поетска съдба, разпознавайки в чувствената душевност на големия талант драматичната поезия в душата на Будевска, страдалка и едновременно щастливка в своята най-голяма любов – театъра. Изложбата сама по себе си е истинско бижу, което излъчва блясъка на упорития и непрестанен труд на създателката на Народния театър, която по никакъв начин не е жалела сили и време за своите творчески превъплъщения. За по-малко от 25 години Будевска пресъздава с голямо художествено майсторство и дълбоко психологическо проникновение незабравими образи от световната и българската драматургия, подготвя повече от сто роли, които влизат в златния фонд на българския театър. Дълъг е списъкът с пресъздадените образи: Луиза от „Коварство и любов“ на Шилер, Вишневска от „Доходно място“ на Островски, Нора от едноименната пиеса на Х. Ибсен, Настя Филиповна от „Идиот“ на Достоевски и др.“, разказа Магдалена Трифонова.  \r\nЖулиета НИКОЛОВА", "date": "2019.03.27", "title": "Добрич: Регионалният исторически музей отбелязва Деня на театъра с гостуваща в столицата изложба, посветена на актрисата Адриана Будевска"}
{"url": "http://www.focus-news.net/news/2019/03/27/2639683/mrrb-shte-si-satrudnichi-s-mezhdunarodnata-banka-za-vazstanovyavane-i-razvitie.html", "text": "Министерството на регионалното развитие и благоустройството (МРРБ) ще си сътрудничи с Международната банка за възстановяване и развитие при изпълнението на политиката за регионално развитие в България и подготовката за програмиране на следващия програмен период 2021-2027 г. Това съобщиха от  правителствената информационна служба . За целта Министерският съвет одобри проект на Споразумение между двете институции за оказване на консултантска помощ в подготовката за следващия програмен период и упълномощи министъра на регионалното развитие и благоустройството да го подпише. Предвижда се консултантската помощ да продължи до края на месец декември 2020 година.  \r\nМеждународната банка за възстановяване и развитие ще направи анализ на структурата и функционирането на основните звена, отговорни за изпълнението на регионалната политика. Под внимание ще бъдат взети предизвикателствата пред нея предвид механизмите за финансиране на инвестиции в териториалното развитие след 2020 г. \r\nКонсултантската помощ, която Международната банка за възстановяване и развитие ще окаже на МРРБ съгласно проекта на Споразумение, е на стойност 1 913 000 лева и ще бъде осигурена по Приоритетна ос 8 „Техническа помощ“ по Оперативна програма „Региони в растеж“ 2014-2020. \r\nРезултатите от реализиране на Споразумението ще спомогнат както за изпълнението на Националната стратегия за регионално развитие у нас за периода 2012-2022, така и за подготовката на новия национален документ за стратегическо и териториално планиране за периода 2021-2030 г.", "date": "2019.03.27", "title": "МРРБ ще си сътрудничи с Международната банка за възстановяване и развитие"}
{"url": "http://www.focus-news.net/news/2019/03/27/2639682/balgariya-dava-35-mln-lv-v-pomosht-na-strani-ot-zapadnite-balkani-iztochna-evropa-i-kavkaz.html", "text": "България отпуска 3 485 028 млн. лв. безвъзмездна помощ на страни от Западните Балкани, Източна Европа и Кавказ за финансиране на проекти за развитие на образованието, науката, културата, социалната интеграция и гражданското общество. Правителството съгласие Министерството на външните работи да сключи съответните споразумения за предоставяне на средствата. Това съобщиха от  правителствената информационна служба . \r\nОдобрени са общо 42 проекта от 9 страни: Република Сърбия, Република Северна Македония, Босна и Херцеговина, Косово, Република Албания, Република Молдова, Украйна, Република Армения и Грузия. Сред тях са проект за подпомагане на образованието в Босилеград, Република Сърбия, на стойност 35 000 лв., проект за укрепване на европейското измерение в образованието в Сърбия на стойност 45 000 лв. 180 000 лв. ще бъдат отпуснати за подобряване на инфраструктурата на комплекса Нешков връх в сръбската община Димитровград. \r\nВ Република Северна Македония ще бъдат финансирани общо 10 проекта, сред които проект за научни подводни и археоложки изследвания на Охридското езеро на стойност 48 895 лв., проект за реконструкция на мостове в град Струга и района на обща стойност 200 000 лв., както и проекти за подобряване на диалога между медиите от Република Северна Македония и Република България, проекти за развитие на културата, образованието и гражданското общество.  \r\nВ Босна и Херцоговина ще бъдат финансирани дейности за подобряване условията на обучение в детски градини и училища, в Косово - за подобряване условията на образованието, в Република Албания - за подобряване на пътната инфраструктура. В Република Молдова за финансиране са одобрени 3 проекта, които ще бъдат реализирани в град Тараклия. Сред тях 190 349 лв. ще бъдат отпуснати за ремонт на инфекциозното отделение в районната болница. Проектите в Украйна, Република Армения и Грузия са насочени към развитие на образованието и гражданското общество. \r\nСредствата по финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ. Изборът на проектите, извършен заедно със страните-бенефициенти, е в съответствие със задачите на българската външна политика, сред които са укрепване европейската перспектива на държавите от Западните Балкани, стимулиране социално-икономическото развитие на страните-партньори.", "date": "2019.03.27", "title": "България дава 3,5 млн. лв. в помощ на страни от Западните Балкани, Източна Европа и Кавказ"}
{"url": "http://www.focus-news.net/news/2019/03/27/2639684/yambol-obshtinata-obyavi-nositelite-na-nagradi-v-sferata-na-zdraveopazvaneto-za-2019-g.html", "text": "Носителите на тазгодишните награди в областта на здравеопазването бяха определени от специализираната комисия към Община Ямбол. Това съобщиха от пресцентъра на  Общината . Със свое решение комисията определи двама носители на най-високо лекарско отличие - награда „Хипократ” за 2019 г. В област „Хуманна медицина” това е д-р Румен Рунков, а за област „Дентална медицина“ – д-р Пенчо Пенчев.  \r\nС награда на името на Анка Александрова, която се присъжда на професионалисти по здравни грижи, ще бъде удостоена Янка Ангелова - старша медицинска сестра в Отделението по съдова хирургия на МБАЛ „Св. Пантелеймон“ - Ямбол. \r\nС почетен знак „Герб на община Ямбол” ще бъдат удостоени общо 11 здравни работници - д-р Янка Николова, д-р Мери Петрова, д-р Митко Димитров, д-р Илко Славейков, д-р Стефка Желязкова-Толева, д-р Цанко Владов, д-р Юлиян Генчев, както и Диана Пехливанова - медицинска сестра, Радост Иванова - медицински лаборант, Жана Марчева - медицинска сестра и Мариана Събева - инструктор по лечебно хранене. \r\nНаградите за медицина се връчват ежегодно по повод 7 април – Световния ден на здравето. Официалната церемония ще бъде на 5 април от 17.00 часа в Ритуалната зала на ул. „Славянска“ 2.", "date": "2019.03.27", "title": "Ямбол: Общината обяви носителите на награди в сферата на здравеопазването за 2019 г."}
{"url": "http://www.focus-news.net/news/2019/03/27/2639680/za-ratifikatsiya-e-predlozheno-tehnicheskoto-sporazumenie-kam-sporazumenieto-mezhdu-balgariya-harvatiya-ungariya-i-avstriya-otnosno-narusheniyata-na-pravilata-za-dvizhenie-po-patishtata.html", "text": "Правителството предлага на Народното събрание да ратифицира Административното и техническо споразумение към Споразумението между България, Хърватия, Унгария и Австрия относно улесняване на трансграничното изпълнение на финансови санкции във връзка с нарушения на правилата за движение по пътищата, подписано на 5 май 2015 г. в Санкт Пьолтен, Австрия. Това съобщиха от  правителствената информационна служба . \r\nЦелта на основното споразумение, което е в сила за България от 2013г., е да се обезпечи възможността за практическото изпълнение на взаимното изпълнение на финансови санкции за пътни нарушения, извършени в държава, различна от държавата на регистрацията. Основното споразумение надгражда разпоредби на европейско законодателство - Директива 2015/413/ЕС за улесняване на трансграничния обмен на информация относно пътнотранспортни нарушения, свързани с безопасността по пътищата и Рамково решение 2005/214/ПВР на Съвета от 24 февруари 2005 г. относно прилагането на принципа за взаимно признаване на финансови санкции. \r\nСпоразумението разширява възможностите за сътрудничество извън информационния обмен предвиден в Директивата, като предвижда изпълнение на санкциите, което допринася за предотвратяване избягването на санкции за пътни нарушения и гарантира бърза процедура, като съдържа достатъчно гаранции за защита правата на водачите. Основно предимство на споразумението е възможността паричната сума, получена от изпълнението на решението, да се събира в полза на изпълняващата държава. \r\nАдминистративното и техническо споразумение за прилагане на основното споразумение е изработено с цел осигуряване техническото прилагане на основното споразумение. То предвижда минималния набор от лични данни, които ще бъдат предмет на информационен обмен по смисъла на основното споразумение. Посочен е техническият избор на система и връзка, чрез които ще се реализира обмена на информация, дефинирани са националните точки за контакт, както и комуникационните канали. Включени са разпоредби за защита на личните данни, както и набелязване на бъдещите стъпки за изготвяне на наръчник, съдържащ техническия набор от приложения.", "date": "2019.03.27", "title": "За ратификация е предложено техническото споразумение към споразумението между България, Хърватия, Унгария и Австрия относно нарушенията на правилата за движение по пътищата"}
{"url": "http://www.focus-news.net/news/2019/03/27/2639672/rumen-petkov-abv-nastoyavame-za-moratorium-varhu-sdelkata-za-zakupuvane-na-nov-boen-samolet-ot-sasht.html", "text": "Ние настояваме за мораториум върху сделката за закупуване на нов боен самолет от САЩ. Това каза председателят на АБВ Румен Петков по време на пресконференция на партията, предаде репортер на  Агенция „Фокус“ .  \r\n„F-16, такъв самолет още не лети, за какъвто ние ще платим 2 млрд. и повече разбира се. Ние си купуваме самолет, който още няма завод. Това е безумие и затова ние настояваме за мораториум“, отбеляза Петков. „Американският посланик бурно приветства това, че ще си купуваме пенсионирани самолети. Те са участвали във Втората световна война навярно, ако не в Първата, само, че ги плащаме. Определени дейци казват да разполагаме ядрено въоръжение на територията на България, само, че не казваме, кой ще го плаща“, посочи той.    \r\n„България или НАТО, мир или война“ аз ще направя всичко възможно на тази дискусия да получа от Сърбия кратко 4-5-минутно филмче за резултатите от бомбардировките на НАТО над Белград. Когато са избити 3 хил. цивилни граждани, ликвидирани са детски градини, болници, административни учреждения, когато са нанесени милиарди щети на една столица. Това ли е всъщност идеята, която пропагандираме днес?“, попита председателят на АБВ.  \r\nДаяна ДЮЛГЕРОВА", "date": "2019.03.27", "title": "Румен Петков, АБВ: Настояваме за мораториум върху сделката за закупуване на нов боен самолет от САЩ"}
{"url": "http://www.focus-news.net/news/2019/03/27/2639685/odobreni-sa-rezultatite-ot-parvata-sesiya-na-balgaro-egipetskata-mezhdupravitelstvena-smesena-komisiya-za-ikonomichesko-satrudnichestvo.html", "text": "Правителството одобри резултатите и утвърди Протокола от първата сесия на българо-египетската междуправителствена Смесена комисия за икономическо сътрудничество. Заседанието се проведе от 31 януари до 1 февруари в София. Това съобщиха от  правителствената информационна служба . \r\nДвете страни обсъдиха текущото състояние на двустранните икономически отношения и набелязаха стъпки за тяхното задълбочаване. В рамките на сесията бе подписан Меморандум за разбирателство за научно-техническо сътрудничество между Селскостопанската академия на България и Селскостопанския изследователски център на Египет. \r\nБяха обсъдени перспективите и възможностите за сътрудничеството в областта на търговията, енергетиката, транспорта, информационните технологии и съобщенията, земеделието, храните и горите, туризма, здравеопазването, образованието, науката и културата.", "date": "2019.03.27", "title": "Одобрени са резултатите от първата сесия на българо-египетската междуправителствена Смесена комисия за икономическо сътрудничество"}
{"url": "http://www.focus-news.net/news/2019/03/27/2639689/obshtina-veliko-tarnovo-shte-podobryava-kachestvoto-na-atmosferniya-vazduh-sas-sredstva-po-operativna-programa-okolna-sreda-2014-2020-g.html", "text": "Министърът на околната среда и водите Нено Димов и кметът на Община Велико Търново инж. Даниел Панов подписаха договор за актуализация на общинската програма за качество на атмосферния въздух. Това съобщиха от пресцентъра на  Министерството на околната среда и водите . \r\nЦелта е в новата програма да се дефинират и планират адекватни мерки за намаляване на емисиите и достигане на установените норми за фини прахови частици във въздуха на територията на общината. \r\nОбщият размер на инвестицията е над 180 000 лв., осигурени от Оперативна програма „Околна среда 2014-2020 г.“. Срокът за изпълнение на проекта е 18 месеца.", "date": "2019.03.27", "title": "Община Велико Търново ще подобрява качеството на атмосферния въздух със средства по Оперативна програма „Околна среда 2014-2020 г.“"}
{"url": "http://www.focus-news.net/news/2019/03/27/2639688/mladi-talanti-ot-kazanlak-byaha-nagradeni-v-dvata-natsionalni-konkursa-na-detskiya-kompleks-malkite-nashentsi-i-prismehulnitsi-za-vesela-literaturna-tvorba.html", "text": "На специална церемония във Военния клуб бяха наградени авторите на отличените детски творби в два национални конкурса на Детския комплекс – „Малките нашенци” (за весела детска рисунка) и „Присмехулници” (за весела литературна творба), предаде кореспондент на  Радио „Фокус” . Организатори на конкурсите са Министерството на образованието, Община Казанлък, Фондация „Чудомир” и Общински детски комплекс „Св. Ив. Рилски”. \r\n121 деца от участващите получиха награди в двата конкурса. \r\nВ „Малките нашенци” участваха 972 рисунки и приложни творби от 171 институции от 49 населени места от цялата страна. Детските рисунки бяха оценявани от жури председателствано от художника Иван Гайдаров. Съобразявайки се с критериите за идея, настроение и талантлива реализация на въображението, както и на веселите моменти от детството и юношеството, журито присъди 88 награди, от които 18 специални, 50 класирани на І, ІІ и ІІІ място по възрастови групи и категории и 20 поощрителни награди. Специалните награди са на: Фондация „Чудомир”; Община Казанлък, Общински съвет – Казанлък, ЛХМ „Чудомир”, Библиотека „Искра”, на журито, на Министерство на образованието и др.  \r\nВ конкурса за весела литературна творба „Присмехулници” участваха 265 литературни творби от 149 индивидуални участници. Журито бе председателстван от Иван Желязков – ст. експерт в Регионално управление „Образование” – Стара Загора. Присъдени бяха 33 награди на младите писатели – 10 от тях са специални, 6 допълнителни и 17 класирани на І, ІІ и ІІІ място в трите възрастови групи. \r\n„Големият интерес към конкурсите и многото участници в тях са ги утвърдили като едни от най-престижните в страната, което доказва, че Казанлък се е наложил като културен център на България. За двадесет и втора поредна година „Малките  нашенци” и „Присмехулници” съхраняват духа на големия майстор на писалката и четката - Чудомир, като същевременно дават възможност да се изяви и усъвършенства талантът на неговите наследници – бъдещото поколение”, каза директорът на Детския комплекс Деница Танева. \r\nСлавяна ГАЙДАРОВА", "date": "2019.03.27", "title": "Млади таланти от Казанлък бяха наградени в двата национални конкурса на Детския комплекс – „ Малките нашенци” и „ Присмехулници” за весела литературна творба"}
{"url": "http://www.focus-news.net/news/2019/03/27/2639686/varna-apartament-e-goryal-v-grada-zaradi-samozapalvane-na-olio-pri-gotvene.html", "text": "Апартамент на ул. „Студентска“ във Варна е горял вчера следобед. Вероятна причина за инцидента е самозапалване на олио при готвене. Това съобщиха от пресцентъра на  Областната дирекция на МВР . Сигнал за пожара е подаден около 14.35 часа на 26 март. Огънят е тръгнал от кухнята на апартамента. Унищожени са кухненски шкафове, електрически уреди, домашно имущество, мебели, опушени са 40 кв. м стени. На място е била прегледана 47-годишна жена, вдишала дим, не се е наложила хоспитализиация.  \r\nСъщо вчера, около 17.35 часа, на тел. 112 е постъпил сигнал за пожар, възникнал в кухнята на апартамент, намиращ се на ул. „Цар Освободител“ в Провадия. Предполагаемата причина за инцидента е небрежност при боравене с открит огън – паднала жар върху дърва за огрев, намиращи се близо до печката. Унищожена е врата, опушени са 20 кв. м стени. 90-годишна жена, вдишала дим, е била прегледана, няма опасност за живота й. Около 21 часа вечерта, е съобщено за пожар в лампа от уличното осветление, намираща се на ул. „Генерал Мензей“ в Провадия. Причината за инцидента е късо съединение. Унищожена е лампа. 13 са регистрираните пожари без преки материални щети през изминалото денонощие – в сухи треви и в отпадъци.", "date": "2019.03.27", "title": "Варна: Апартамент е горял в града заради самозапалване на олио при готвене"}
{"url": "http://www.focus-news.net/news/2019/03/27/2639690/sporazumenie-za-satrudnichestvo-mezhdu-uchilishta-i-detski-gradini-i-darzhavnite-kulturni-instituti-v-stranata-shte-bade-podpisano-ot-ministrite-krasimir-valchev-i-boil-banov-na-28-mart.html", "text": "Споразумение за сътрудничество между училища и детски градини и държавните културни институти в страната ще бъде подписано от министрите Красимир Вълчев и Боил Банов. Това съобщиха от пресцентъра на  Министерството на образованието и науката . Събитието ще се състои на 28 март 2019 г. от 11.00 часа в Народния театър „Иван Вазов“.", "date": "2019.03.27", "title": "Споразумение за сътрудничество между училища и детски градини и държавните културни институти в страната ще бъде подписано от министрите Красимир Вълчев и Боил Банов на 28 март"}
{"url": "http://www.focus-news.net/news/2019/03/27/2639646/aleksandar-stamboliyski-sayuz-na-transportnite-rabotnitsi-blagoevgrad-dokolko-paketat-mobilnost-zashtitava-rabotnitsite-e-malko-sporen-vapros-sled-kato-se-namalyavat-obemite-na-rabota.html", "text": "Доколко пакетът „Мобилност“ защитава работниците е малко спорен въпрос поради простата причина, че няма как те да бъдат защитени, след като се намаляват обемите на работа. Това каза за  Радио „Фокус“ – Пирин  Александър Стамболийски, председател на Синдикалната конфедерация „Съюз на българските транспортни работници“ – Благоевград. „Освен това ще бъдат намалени възнагражденията, а голяма част от разходите, които имат работниците, ще си бъдат за тяхна сметка. Към момента работодателят е този, който плаща голяма част от разходите на шофьорите при командироване. Така се формират и разходите на самата фирма. Сега обаче шофьорът трябва да търси начин да се прибере, тъй като доста големи са разстоянията и не всеки работодател може да подсигури това. Да не забравяме и възможността, че можем да спим в база на работодателя“, каза още Стамболийски. По думите му, ако шофьорът е избрал да почива на друго място, тези разходи пак са за собствена сметка.  \r\n„Към момента обаче не е така, защото работодателят е длъжен да осигури това, което иска шофьорът. Наистина не разбирам как пакетът „Мобилност“ мисли за шофьора. Знаете и това, че осигурителните прагове, които са наложени от българската държава, са едни, а тези, които са от други европейски държави, са други. Когато се налага работодателят да ми внася осигуровки на мен, като шофьор във Франция, то налозите по осигурителните ставки са доста по-сериозни, следователно удръжките ми ще бъдат доста по-големи, което пък ще намали възнаграждението, което получавам“, подчерта Стамболийски. Той допълни, че по-високи прагове могат да бъдат достигнати и в България и пак няма да са със същите удръжки. „Най-важното е хората да не се залъгват, че пакетът „Мобилност“ е вид социална дейност, която прави Европейският парламент. Те правят едно лобиране за Франция и Германия, за да могат те да запазят собствената си индустрия. Неслучайна е и разликата в двата пакета, които са за пътнически и товарни превози. При товарните превози ограничаваме дейността на източноевропейците, а пък изцяло либерализираме пътническите превози, защото западните държави са много по-слабо развити там. Идеята е да им бъде даде възможността да се развиват и там“, отбеляза Стамболийски. \r\nЛивия НИНОВА", "date": "2019.03.27", "title": "Александър Стамболийски, Съюз на транспортните работници – Благоевград: Доколко пакетът „Мобилност“ защитава работниците е малко спорен въпрос, след като се намаляват обемите на работа"}
{"url": "http://www.focus-news.net/news/2019/03/27/2639667/zelenite-glasuvaneto-za-paket-mobilnost-e-otlozheno-grupata-shte-prodalzhi-da-se-bori-sreshtu-savremennoto-robstvo-na-evropeyskite-patishta-sreshtu-eksploatatsiyata-na-shofyori-na-kamioni-i-za-po-spravedlivi-usloviya-na-trud.html", "text": "Пакетът за мобилност няма да бъде гласуван днес, както бе планирано първоначално (сряда, 27 март). Председателят на Европейския парламент Антонио Таяни обяви, че той ще бъде върнат на комисията по транспорт и че гласуването на мандата за преговорите на Европейския парламент със Съвета и Европейската комисия ще бъде отложен до пленарната сесия на 3 и 4 април, отбелязва  официалният уебсайт на групата на „Зелените“/Европейски свободен алианс . \r\nКакто пише в съобщението, „това бе предшествано от хаотично провеждане на преговорите от тримата докладчици и неадекватното планиране на гласуването. Преводите на гласуването на плана за мобилност, планирани за този следобед с 1 200 изменения, бяха достъпни само след значително закъснение. Групата на Зелените / ЕСА призоваха дебатът да бъде отложен. \r\nКарима Дели, Зелените / ЕСА, председател на комисията по транспорт и туризъм, направи следният коментар: \r\n„Президентът на Европейския парламент Антонио Таяни отново показа лоши лидерски умения и отложи предвидимо хаотично гласуване. Предвиждаше се, че гласуването, планирано за днес, ще завърши с хаос. Групата на Зелените / ЕСА ще продължи да се бори срещу съвременното робство на европейските пътища, срещу експлоатацията на шофьори на камиони и за по-справедливи условия на труд“. \r\nПревод и редакция:", "date": "2019.03.27", "title": "„Зелените“: Гласуването за пакет „Мобилност“ е отложено, групата \"ще продължи да се бори срещу съвременното робство на европейските пътища, срещу експлоатацията на шофьори на камиони и за по-справедливи условия на труд\""}
{"url": "http://www.focus-news.net/news/2019/03/27/2639691/varna-s-parva-kopka-be-postaveno-nachaloto-na-remonti-na-ulitsi-v-dalgopol-i-selo-tsonevo.html", "text": "С първа копка бе поставено началото на ремонти на улици в Дългопол и село Цонево, предаде репортер на  Радио „Фокус“ – Варна . Събитието се състоя от 12.30 часа в Дългопол, на кръстовището на ул. „Георги Димитров” и ул. „Маршал Толбухин”, в източната част на града. Програмата бе съпътствана от изпълнение на народни хора и песни от деца от града, които също така почерпиха всички гости с пита и шарена сол. Символичната първа копка бе направена от областния управител на Варна Стоян Пасев. Гости на церемонията бяха представители на фирмите изпълнители, както и на строителния и авторски надзор. Проектът за „Изграждане, реконструкция и рехабилитация на уличната мрежа в Дългопол и с. Цонево“ е финансиран по Програмата за развитие на селските райони 2014-2020. Общата му стойност е 1 802 685.32. Европейските субсидии са на стойност 1 532 282.32 млн. лв., като 270 402.80 лв. от сумата са от национално финансиране.  \r\nПроектът предвижда реконструкцията на 6 улици в Дългопол и една улица в село Цонево. В общинския град ще бъдат ремонтирани улиците: ул. „Маршал Толбухин“, ул. „Генерал Заимов“, ул. „Патриарх Евтимий“, ул.“Христо Ботев“ и ул.“Христо Михайлов“, а в село Цонево – ул.“Четиринадесета“. Кметът на Дългопол Георги Георгиев съобщи по време на събитието, че се предвижда асфалтиране и подмяна на бордюрите, но не и ремонт на тротоарите по тези улици, тъй като в такъв случай средствата ще послужат за ремонт само на 2 км. Той посочи, че според сегашните планове ще бъдат реабилитирани близо 3.5 км от пътната мрежа в града. „Ще се асфалтира с два слоя асфалт. Така, че се предполага, че улиците ще ни служат успешно в следващите 20-30 години. Да си пожелаем успех да завършим започнатото“, каза пред присъстващите кметът на града Георги Георгиев. Областният управител на Варна Стоян Пасев пожела на кмета да завърши още 10 пъти повече проекти до края на мандата си. „Вярно е, че в края на мандата дойдоха тези пари. На кмета му се иска, колкото се може повече неща да свърши този мандат. Вижда се, че е деен. Сами виждате каква в промяната и колко инвестиции има за Община Дългопол. Пожелавам на кмета до края на мандата поне още 10 пъти да ме извика“, каза още Стоян Пасев. Той пожела успешно и качествено завършване на строителните дейности на фирмата изпълнител.", "date": "2019.03.27", "title": "Варна: С първа копка бе поставено началото на ремонти на улици в Дългопол и село Цонево"}
{"url": "http://www.focus-news.net/news/2019/03/27/2639697/sofiya-dva-leki-avtomobila-sa-katastrofirali-v-rayona-na-orlov-most.html", "text": "Два леки автомобила са катастрофирали в района на „Орлов мост“. Това съобщиха за  Агенция „Фокус“  от пресцентъра на  СДВР . По първоначална информация няма данни за пострадали, има само материални щети.  \r\nИрина ИВАНОВА", "date": "2019.03.27", "title": "София: Два леки автомобила са катастрофирали в района на „Орлов мост“"}
{"url": "http://www.focus-news.net/news/2019/03/27/2639696/odobreni-sa-rezultatite-ot-balgarskoto-uchastie-v-provedeni-zasedaniya-na-saveta-na-es.html", "text": "Правителството одобри резултатите от българското участие в заседанието на Съвета на ЕС „Транспорт, телекомуникации и енергетика“, част „Енергетика“, проведено на 4-ти март в Брюксел. Това съобщиха от  правителствената информационна службa  . Министрите дебатираха енергийните аспекти от съобщението „Чиста планета за всички“. Дискусията бе съсредоточена върху въпроси, свързани с необходимостта от структурни реформи, ролята на новите технологии и възможните подходи за социално справедлив преход. Румънското Председателство представи информация, свързана с постигнатото споразумение с Европейския парламент по предложението за изменение на Директивата относно общите правила за вътрешния пазар на природен газ. Министрите бяха запознати и с доклад относно дискусиите по предложението за Механизъм за свързване на Европа. В дневния ред на заседанието бе разгледано и предложение за Регламент за етикетиране на автомобилните гуми по отношение на горивната им ефективност. \r\nЗаседание на Съвет „Правосъдие и вътрешни работи“, част „Вътрешни работи“ се проведе на 7 март в Брюксел. Дискутирани бяха реформата на Общата европейска система за убежище, външното измерение на миграцията, борбата с тероризма и бъдещето на политиките в областта на вътрешните работи.  \r\nРедовното заседание на Съвета на ЕС по конкурентоспособност се проведе на 18 и 19 февруари в Брюксел. Обсъдени бяха темите за въздействието на изкуствения интелект върху европейската индустрия и за европейския семестър като инструмент за координация на икономическите политики. Министрите поставиха и акцент върху запазването на лидерската роля на ЕС в климатичните дейности. В частта „Научни изследвания“ Председателството представи доклад за напредъка относно Специфичната програма за изпълнение на Рамковата програма за научни изследвания и иновации 2021-2027 г. „Хоризонт Европа“. \r\nСъветът по конкурентоспособност на ЕС предстои да заседава неформално в частта му за „Научни изследвания“ в периода 02-03 април в Букурещ. По време на предстоящото заседание ще се дискутират две основни теми – „Укрепване и разпространение на високи постижения, включително чрез насърчаване на по-широко участие в целия Съюз“ и  „Разработване на европейска стратегическа рамка за сътрудничество в областта на научните изследвания и иновациите в Черноморския регион“.  \r\nНеформален съвет на министрите на ЕС по телекомуникации и Трета министерска среща на страните от Източното партньорство относно цифровата икономика се проведоха в периода 28 февруари -1 март в Букурещ. По време на дискусиите беше акцентирано върху цифровия единен пазар и ползите от използването на цифровите технологии. \r\nНеформалният съвет на министрите на транспорта на Европейския съюз ще заседава в периода на 26-27 март. „Нови предизвикателства за по-добра мобилност и кохезия“ ще бъде основна тема на сесията в Букурещ. По време на дискусиите ще бъдат засегнати темите за мултимодалността, бъдещето на мобилността в ЕС, както и подобряването на свързаността и сближаването чрез Трансевропейската транспортна мрежа (TEN-T) и Механизма за свързване на Европа. \r\nЕнергийните министри на ЕС ще заседават неформално на 1 и 2 април в Букурещ. Предвижда се да бъдат разгледани въпроси, свързани с бъдещето на енергийната система на ЕС, което трябва да гарантира устойчив преход и постигане на целите в областта на енергетиката и климата след 2020 г.", "date": "2019.03.27", "title": "Одобрени са резултатите от българското участие в проведени заседания на Съвета на ЕС"}
{"url": "http://www.focus-news.net/news/2019/03/27/2639692/yambol-otchita-se-rast-na-prihodite-ot-mestni-danatsi-i-taksi-v-yambol-v-parviya-mesets-ot-kampaniyata.html", "text": "Над 14 хил. души в Ямбол са се възползвали до момента от отстъпката при плащане на местни данъци и такси. Това съобщиха от пресцентъра на  Общината . В срок до 30 април, заплатилите пълен размер на задълженията си ползват 5-процентно намаление.  \r\nСтартиралата в началото на март данъчна кампания в община Ямбол отчита високи нива на събираемост, в това число и на стари задължения. До момента  събраните суми за Данък върху недвижимите имоти  възлизат на 441 294 лв., в това число 121 293 лв. са вземания от минали години. Приходите от Данък върху превозните средства са в размер на 814 071 лв., в това число 283 159 лв. събрани стари задължения. Постъпленията от такса битови отпадъци са 847 930 лв., включително 220 570 лв. от минали години. Над 350 хил. лв. пък е събраната сума от Данък при възмездно придобиване на имущество. \r\nГражданите могат да заплатят своите задължения на място - в Центъра за услуги и информация – в брой или чрез ПОС-терминал без допълнителни такси. Центърът работи без прекъсване от 08.00 до 18.00 часа в делничните дни. Плащането може да бъде извършено и по банков път. Допълнителна информация за този вид плащане с номера на банкови сметки може да бъде видян на сайта на Община Ямбол  . Предвидена е възможност вноските да се правят и по електронен път през официалния сайт на общината. \r\nНа адрес http://yambol.bg/услуги/местни-данъци-и-такси, след идентификация с ЕГН и клиентски идентификационен номер (КИН), могат да се извършват справки за подадени декларации, генерирани задължения и извършени плащания. \r\nПрез 2019 г. община Ямбол запазва нивата на различните видове местни налози. Последната промяна в размера на данъците в Ямбол е от 2013 година. Единственото изменение е в размера на данъка върху превозните средства за 2019 г., за леки и товарни автомобили с технически допустима максимална маса не повече от 3,5 тона. То е следствие от въведена с промените в Закона за местните данъци и такси нова формула, отчитаща два основни компонента за определяне на размера на данъка: имуществен и екологичен. Имущественият компонент отчита мощността и годината на производство на автомобила. Екологичният компонент осигурява облекчение за собствениците, чиито автомобили съответстват на екологичните стандарти „Евро 4“ и по-високи, като специално в Ямбол се ползва максимално възможното облекчение.", "date": "2019.03.27", "title": "Ямбол: Отчита се ръст на приходите от местни данъци и такси в Ямбол в първия месец от кампанията"}
{"url": "http://www.focus-news.net/news/2019/03/27/2639693/veliko-tarnovo-chetirima-dushi-sa-se-borili-za-edno-rabotno-myasto-v-grada-prez-fevruari.html", "text": "Четирима души са се борили за едно работно място във Велико Търново през месец февруари. Това съобщи на пресконференция Бойка Ганева, началник на отдел „Активна политика на пазара на труда“ в Дирекция „Бюро по труда“ – Велико Търново, предаде репортер на  Радио „Фокус“ – Велико Търново .  \r\nЗаявените свободни работни места за месец февруари в Бюрото по труда са били общо 311. Те са с 35 повече в сравнение с месец януари. В община Велико Търново са били заявени 295 работни места, в община Елена – 14, а в община Златарица – 2. Заявени свободни работни места на първичен трудов пазар са 264, като от тях 212 места са за хора без квалификация, 13 – за специалисти и 39 места – за лица с работническа професия. \r\nБойка Ганева посочи, че заетите работни места за месец  февруари са били 312, като за община Велико Търново –те са били 242, за община Елена – 67, за община Златарица – 3. Те са със 103 места повече от месец януари. Заети работни места на първичен трудов пазар общо са 272 места, като от тях 47 места са за хора с работническа професия, 16 – за специалисти и 209 - за лица без квалификация. През февруари 20 безработни са включени в програми за заетост. Работилите общо по програми и мерки са 100 души. \r\nНадежда КРЪСТЕВА", "date": "2019.03.27", "title": "Велико Търново: Четирима души са се борили за едно работно място в града през февруари"}
{"url": "http://www.focus-news.net/news/2019/03/27/2639695/varna-rektorat-na-meditsinskiya-universitet-v-grada-prof-d-r-krasimir-ivanov-e-pocheten-chlen-na-nemskoto-hirurgichesko-druzhestvo.html", "text": "Ректорът на Медицински университет – Варна проф. д-р Красимир Иванов бе обявен за почетен член на Немското хирургическо дружество по време на откриващата церемония на 136-тия конгрес. Това съобщиха от пресцентъра на  МУ - Варна . Проф. Иванов получи високото признание заради постиженията си в колоректалната и миниинвазивната хирургия в национален и в международен мащаб, както и заради активната си научна дейност и изключителни заслуги в изграждането и развитието на медицинската школа във Варненския медицински университет и обучението на стотици немски студенти. \r\nВ Медицински университет – Варна се обучават над 1600 чуждестранни студенти от 48 държави по света. За последните 7 години броят на новоприетите чуждестранни студенти е нараснал повече от три пъти и половина. Немските студенти в МУ - Варна са най-многобройната чуждестранна общност, като представляват повече от половината от всички чуждестранни студенти. Британските граждани са следващите по численост. С всяка година интересът на чуждестранните студенти към Варненския медицински университет нараства като през изминалата кандидатстудентска кампания за едно място във висшето учебно заведение се борят трима кандидати. \r\nНемското хирургическо дружество е основано през 1872 година и е едно от най-старите дружества на медицински специалисти в света. Целите на дружеството са да промотира „научните и практическите интереси на хирургията\". Днес дружеството обединява десет специалности от областта на хирургията. 136-тият конгрес на Немското хирургическо дружество се провежда от 26 до 29 март в  Мюнхен.", "date": "2019.03.27", "title": "Варна: Ректорът на Медицинския университет в града проф. д-р Красимир Иванов e почетен член на Немското хирургическо дружество"}
{"url": "http://www.focus-news.net/news/2019/03/27/2639698/plovdiv-55-godishen-shofyor-na-kamion-e-v-bolnitsa-sled-patnotransportno-proizshestvie-pri-154-km-na-avtomagistrala-trakiya-v-posoka-burgas.html", "text": "55-годишен шофьор на камион е в болница след пътнотранспортно произшествие при 154 км на автомагистрала „Тракия“ в посока Бургас, след Белозем. Това съобщи за  Радио „Фокус“-Пловдив  говорителят на ОДМВР-Пловдив. Сигналът е подаден около 12.45 часа. По първоначални данни камионът e ударил странично и избутал към мантинелата изпреварващ го лек автомобил. Колата e управлявал 48-годишен мъж. Двете моторни превозни средства са заели лявата лента. На място са два екипа на „Пътна полиция“ и представители на Агенция „Пътна инфраструктура“. До приключване на работата на екипите и преместване на катастрофиралите автомобили движението се пропуска в дясната лента. Шофьорите трябва да преминават с повишено внимание и да се съобразяват с указателните табели и разпорежданията на полицейските служители. \r\nЦветана ТОНЧЕВА", "date": "2019.03.27", "title": "Пловдив: 55-годишен шофьор на камион е в болница след пътнотранспортно произшествие при 154 км на автомагистрала „Тракия“ в посока Бургас"}
{"url": "http://www.focus-news.net/news/2019/03/27/2639694/pernik-viktorinata-pod-mototo-moyat-grad-pernik-se-provede-v-11-o-ou-elin-pelin.html", "text": "„Моят град Перник“ беше мотото на атрактивната викторината, която се проведе в 11-о ОУ „Елин Пелин“. Това съобщиха от пресцентъра на  Общината . Ученическото състезание беше посветено на 90-годишнината от обявяването на Перник за град. Под зоркото око на учителката по история Анелия Кирилова , учениците от 6-ти и 7-ми клас показаха знания в областта на историята и културата на града. Участниците бяха разделени на два отбора „Сурвакари“ и „Миньори“. Те бяха подкрепени от кмета на Община Перник Вяра Церовска, зам.-кмета Севделина Ковачева, кмета на кв. „Изток“ Емил Костадинов, общинския съветник Атанас Захариев директора на учебното заведение и учители. С много положителни емоции, усмивки и спортсменски хъс премина надпреварата, която протече в 7 кръга. В оспорваната битка отборът „Миньори“ победи с една точка.", "date": "2019.03.27", "title": "Перник: Викторината под мотото „Моят град Перник“ се проведе в 11-о ОУ „Елин Пелин“"}
{"url": "http://www.focus-news.net/news/2019/03/27/2639702/sliven-okrazhnata-prokuratura-predade-na-sad-mazh-obvinen-v-izvarshvane-na-grabezh-pridruzhen-s-ubiystvo.html", "text": "Окръжна прокуратура – Сливен предаде на съд Георги К. Това съобщиха от  Апелативна прокуратура – Бургас . Мъжът е обвинен за това, че на 6 април 2018 г. в село Гавраилово, община Сливен, отнел чужди движими вещи (парична сума в размер от 200 лева) от владението на жена от същото село, с намерение противозаконно да я присвои, като употребил за това сила и грабежът е придружен с убийството на пострадалата – престъпление по чл.199, ал.2, т.2, предл.1, вр. чл.198, ал.1 от НК. \r\nНа горепосочената дата пострадалата се прибирала към дома си, като вървяла по безлюдна и слабо осветена улица. Обвиняемият, който бил консумирал алкохол, забелязал че жената държала портмоне в ръката си. Взел решение да я ограби, като за целта решил да я сплаши с нож, който носил в себе си. Обвиняемият се приближил към пострадалата и я хванал с лявата си ръка за тялото, а с дясната показал ножа. Заплашил я с ултимативен тон и настоял пострадалата да му предаде всичките си пари. Жената се съпротивлявала и отказала да му  ги предаде. Тогава Георги К. започнал да й нанася множество удари с ножа в горната част на тялото, които довели до смъртта на жената.         \r\nОкръжен съд – Сливен е насрочил заседанието си за 28 март 2019 г.", "date": "2019.03.27", "title": "Сливен: Окръжната прокуратура предаде на съд мъж, обвинен в извършване на грабеж, придружен с убийство"}
{"url": "http://www.focus-news.net/news/2019/03/27/2639701/kmetat-na-smolyan-nikolay-melemov-kam-teatralnite-deytsi-badete-vdahnoveni-da-predavate-krasotata-na-edno-ot-nay-obichanite-izkustva-teatara.html", "text": "Кметът на Смолян Николай Мелемов поздравява театралните дейци с Международния ден на театъра – 27 март. Това съобщиха от пресцентъра на  Община Смолян . В поздравителния адрес се казва: „Уважаеми създатели, творци и почитатели на театъра, приемете моите поздравления по повод Международния ден на театъра – 27 март! Вашата неповторима енергия и искрени сценични превъплъщения са непреходни, защото влагате огромната си творческа енергия за издигане културния престиж на нашия град“. Мелемов отбелязва, че зад всеки завършен спектакъл стоят много репетиции, напрежение, емоции и артистична отдаденост. „А ние аплодираме успеха Ви, защото правите живота ни по-красив, по-смислен и по-добър, издигате ни над делничното и ни дарявате празник. Пожелавам Ви преди всичко здраве! Бъдете вдъхновени да предавате красотата на едно от най-обичаните изкуства- театъра. Продължавайте да ни разкривате неговата магия и многообразие. Пожелавам Ви пълни театрални салони, нови постановки и още повече почитатели!“, се посочва още в поздравлението на кмета на Смолян до всички артисти и почитатели на театъра.", "date": "2019.03.27", "title": "Кметът на Смолян Николай Мелемов към театралните дейци: Бъдете вдъхновени да предавате красотата на едно от най-обичаните изкуства – театъра"}
{"url": "http://www.focus-news.net/news/2019/03/27/2639699/priet-e-godishniyat-otchet-za-izvarsheniya-prez-2017-g-kontrol-po-izpalnenieto-na-kontsesiya-za-dobiv-na-blatno-kokiche.html", "text": "Министерският съвет одобри Годишен отчет за извършения през 2017 г. контрол по изпълнението на концесионен договор за добив на блатно кокиче при условията на опазване и регулирано ползване от защитена местност „Блатото“. Това съобщиха от  правителствената информационна служба . Тя е разположена в землището на с. Палаузово, община Стралджа, област Ямбол. Концесията се предоставя за 20 гoдини, с гратисен период, през който концесионерът не дължи годишно концесионно плащане за 10 г. Размерът на годишното концесионно плащане след това е 36% от реализираните приходи, свързани с предмета на концесията. В годишния доклад е отчетено изпълнението на концесионния договор, извършените проверки на място, предприетите действия, изводи и анализ на изпълнението на задълженията по него. Анализът за отчетения период показва, че се изпълняват условията на концесията.", "date": "2019.03.27", "title": "Приет е годишният отчет за извършения през 2017 г. контрол по изпълнението на концесия за добив на блатно кокиче"}
{"url": "http://www.focus-news.net/news/2019/03/27/2639706/874-izvanredni-proverki-sa-izvarsheni-po-vreme-na-zimniya-turisticheski-sezon-ot-babh-sastaveni-sa-42-akta-i-sa-izdadeni-132-predpisaniya.html", "text": "Приключиха регулярните тематични проверки, които извършва Българската агенция по безопасност на храните (БАБХ) в курортите по време на зимния туристически сезон. Това съобщиха от пресцентъра на  БАБХ . За периода от 10 декември 2018 г. до 15 март 2019 г. контролните органи на БАБХ са извършили 874 извънредни проверки в заведения за обществено  хранене, обекти за търговия на дребно с храни, туристически, подвижни, временни, сезонни, с дейност „кетъринг“ обекти, както и такива, предлагащи услугата „All inclusive“ на територията на Смолян, Благоевград, София-град и София-област. \r\nСъставени са 42 акта за установяване на административно нарушение. 132 са издадените предписания за отстраняване на установени несъответствия. \r\nВъзбранени и насочени за унищожаване са около 330 килограма хранителни продукти от животински произход и готови за консумация кулинарни изделия, 22 литра прясно мляко и 14 литра бира без етикетировка и с изтекъл срок на годност. \r\n2 са обектите спрени от експлоатация за постоянно. Тези с временно преустановена дейност за лоша текуща хигиена са също 2. \r\nНай-честите констатирани нарушения са свързани със сградов фонд и оборудване,  неправилно етикетирани храни, търговия с храни без идентификационна маркировка за произход и годност, наличие на храни с  изтекъл срок на годност, некоректно водене на записи по Системата за управление и безопасност на храните и лоша хигиена, извършване на дейност в обекти без регистрация по чл.12 от Закона за храните и липса на договори с лицензирани фирми за отстранявани на отпадъците, съгласно изискванията на Регламент ЕО/1069/2010. \r\nЦелта на традиционните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на стоки и хранителни продукти в този период на годината в зимните ни курорти, както и да се предотврати всеки опит за злоупотреби от собственици на заведения и хотелиери.", "date": "2019.03.27", "title": "874 извънредни проверки са извършени по време на зимния туристически сезон от БАБХ, съставени са 42 акта и са издадени 132 предписания"}
{"url": "http://www.focus-news.net/news/2019/03/27/2639705/varna-okrazhniyat-sad-nalozhi-nakazanie-ot-7-godini-zatvor-na-nepalnoletniya-denis-obvinen-v-ubiystvoto-na-bezdomnik-v-kvartal-vladislavovo.html", "text": "Непълнолетният Денис Ж., който бе предаден на съд с обвинителен акт на Окръжната прокуратура във Варна, бе осъден от състав на Варненския окръжен съд на 7 години лишаване от свобода при общ затворнически режим. Това съобщиха от пресцентъра на  Апелативна прокуратура – Варна . Бившият осмокласник от варненска професионална гимназия ще изтърпява ефективната си присъда, след като бе признат за виновен за убийството на бездомник, извършено по особено мъчителен начин и с особена жестокост по хулигански подбуди и в съучастие с наказателно неотговорния заради малолетието си Камен.  \r\nТежкото криминално деяние, което потресе Варна заради жестокостта на двамата извършители – 14-годишния Денис и 13-годишния Камен, бе извършено на 20 срещу 21 януари 2018 г. Жертва на непълнолетния и малолетния му съучастник стана 53-годишният бивш полицай Красимир К.,  живял като бездомник на пазарчето в кв. „Владиславово“.  \r\nДвете момчета пребили от бой жертвата си и се гаврили с мъжа, а дейстивята им били снимани от друго дете. Смъртта  според съдебномедицинската експертиза настъпила 7 – 8 часа след побоя, продължил около 45 минути.  \r\nКрасимир добре разбирал какво се случва с него. Тежка черепно-мозъчна травма, съчетана с гръдна травма е причината за смъртта на 53-годишния бездомник, по тялото на което съдебните медици установили 6 счупени ребра и счупена гръдна кост. След като човек прочете заключението на съдебномедицинската експертиза, забравя, че всичко това е извършено от непълнолетен и малолетен заради жестокостта, с която двете деца са убивали, каза вчера представителят на Окръжната прокуратура във Варна.   \r\nЗаконът предвижда за убийство, извършено от непълнолетни, наказание от 3 до 10 години. Постановената присъда на Варненския окръжен съд за Денис е над средния размер.  Тя подлежи на обжалване пред Апелативния съд.", "date": "2019.03.27", "title": "Варна: Окръжният съд наложи наказание от 7 години затвор на непълнолетния Денис, обвинен в убийството на бездомник в квартал „Владиславово“"}
{"url": "http://www.focus-news.net/news/2019/03/27/2639709/pravitelstvoto-opredeli-vazdushen-prevozvach-po-liniyata-sofiya-kiev-sofiya.html", "text": "Правителството определи Ryanair DAC за въздушен превозвач, който да оперира по международната въздушна линия София - Киев - София. Това съобщиха от  правителствена информационна служба .  Назначаването на Ryanair DAC като установен в България въздушен превозвач от държава-членка на ЕС е извършено в съответствие с двустранния международен договор, правото на ЕС и националните правни норми на Република България. Определеният въздушен превозвач е заявил готовност да започне да изпълнява редовни полети по линията София - Киев - София от началото на април 2019 г. с честота два пъти седмично в сряда и неделя. Това би допринесло за увеличаване на пътникопотока, което създава условия и за подобряване на свързаността между България и Украйна.", "date": "2019.03.27", "title": "Правителството определи въздушен превозвач по линията София - Киев – София"}
{"url": "http://www.focus-news.net/news/2019/03/27/2639711/odobreni-sa-promeni-v-zakona-za-targovskiya-registar.html", "text": "Заявленията за обявяване на декларация, чрез която предприятията, които не са осъществявали дейност през отчетния период, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, ще се разглеждат по реда на постъпването им отделно от другите заявления. Това съобщиха от  правителствена информационна служба . По същия ред ще се разглеждат и заявленията за вписване на действителните собственици по Закона за мерките срещу изпирането на пари и Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици. Това предвижда проект за изменение и допълнение на Закона за търговския регистър и регистъра на юридическите лица с нестопанска цел, приет от Министерски съвет. Декларацията, чрез която неактивни през отчетния период предприятията, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, се публикува в търговския регистър в срок до 31 март на следващата година. По данни на Националния статистически институт броят на тези предприятия е между 150 000 и 200 000. Заявленията за действителни собственици трябва да се подадат в срок до 4 месеца, считано от 31.01.2019 г. Законът предвижда кратки срокове за разглеждане на заявленията за вписване, заличаване и обявяване, като длъжностните лица по регистрация се произнасят незабавно след изтичане на три работни дни от постъпването им. При първоначална регистрация на търговец произнасяното е до края на следващия работен ден от постъпването на заявлението. \r\nЦелта на законопроекта е подобряване на организацията и ефективността в работата на търговския регистър и регистъра на юридическите лица с нестопанска цел, преодоляване на забавянето при обработването и разглеждането на всички категории заявления за вписване, заличаване и обявяване, чрез което се съобразява принципът на бързина и процесуална икономия на дейността по регистрацията.", "date": "2019.03.27", "title": "Одобрени са промени в закона за търговския регистър"}
{"url": "http://www.focus-news.net/news/2019/03/27/2639710/api-ot-28-mart-prodalzhava-remontat-na-oshte-edin-viadukt-na-avtomagistrala-hemus-v-petak-i-sabota-shte-ima-dve-lenti-za-varna-i-edna-za-sofiya-a-v-nedelya-dve-za-sofiya-i-edna-za-varna.html", "text": "От утре – 28 март, движението от 14-ти до 23-ти километър на автомагистрала (АМ) „Хемус“ ще се осъществява двупосочно в платното за София поради ремонт на платното за Варна на виадукта при 19-ти км („Потоп). Това съобщиха от пресцентъра на  Агенция „Пътна инфраструктура“  (АПИ). През м. г. бяха ремонтирани колоните на съоръжението, т. нар. долно строене, и сега работата продължава по пътното платно. Съоръжението не е основно обновявано от въвеждането му в експлотация преди повече от 30 години. Дължината му е 525 метра. \r\nЗа улеснение на трафика в края на работната седмица - в петък и събота, в района на ремонтирания участък ще има две ленти в посока Варна и една за София, а в неделя и понеделник сутрин ще има две ленти за София и една за Варна. Агенция „Пътна инфраструктура“ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновени пътни участъци. \r\nОт 26 март движението от 33-ти до 40-ти километър на АМ „Хемус“ се осъществява двупосочно в платното за София поради ремонта на два виадукта - при 36-ти км („Коренишки дол“) и при 37-ми км в платното за Варна. През м. г. беше обновено платното за София на двете съоръжения и сега трафикът преминава по тях. Очаква се предвидените дейности да завършат до края на строителния сезон. Ще се ремонтира както пътното платно, така и колоните на съоръженията. В момента на АМ „Хемус“ се ремонтира и тръбата за София на тунел „Витиня“. Движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и същите системи за безопасност. \r\nНа АМ „Хемус“ на територията на област Варна се ремонтират 10,4 км от АМ „Хемус“ в платното в посока София (от км 389+717 до км 400+100). Това е участъкът между пътен възел „Неофит Рилски“ и естакада „Девня“. Движението се извършва двупосочно в платното за Варна и скоростта е ограничена до 90 км/ч. Очаква се строителните работи да завършат до 25 май т. г. Те включват фрезоване на асфалтовата настилка, демонтаж на стари и монтаж на нови бордюри, полагане на нов асфалт, ремонт на отводнителни съоръжения, профилиране на банкети, нова хоризонтална маркировка. \r\nНа АМ „Тракия“ се ремонтира платното за Бургас на три мостови съоръжения - при 13-ти, 15-ти и 20-ти километър. Виадуктите не са обновявани повече от 30 години. При извършването на строителните работи движението се осъществява двупосочно в платното за София. За улеснение на трафика в края на работната седмица - в петък и събота, в района на ремонтирания участък, ще има две ленти в посока Пловдив и една за София, а в неделя и понеделник сутрин ще има две ленти за София и една за Пловдив. \r\nПредвижда се строителните работи на АМ „Тракия“ да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. \r\nРемонтира се и мостът над река Тополница на АМ „Тракия“. До 30 април движението от 77-ми до 78-ми км в посока Пловдив е ограничено в активната и аварийната лента и се осъществява в изпреварващата. Предвиден е ремонт на дилатационна фуга, хидроизолация, възстановяване на бетонови повърхности на устой и греда, нова асфалтова настилка и хоризонтална маркировка. \r\nОт 7 март движението по моста над река Елшишка при км 89-ти на АМ „Тракия“ се осъщестява двупосочно в платното за София, поради ремонт на платното за Пловдив. Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13.00 ч. всеки петък до 17.00 ч. в събота има две ленти в посока Пловдив и една за София. От 17.00 ч. всяка събота до 10.00 ч. в понеделник ще има две ленти за София и една лента за Пловдив.", "date": "2019.03.27", "title": "АПИ: От 28 март продължава ремонтът на още един виадукт на автомагистрала „Хемус“, в петък и събота ще има две ленти за Варна и една за София, а в неделя - две за София и една за Варна"}
{"url": "http://www.focus-news.net/news/2019/03/27/2639707/kathimerini-promyanata-v-statuta-na-sveta-sofiya-iziskva-odobrenieto-na-yunesko.html", "text": "Източници на ЮНЕСКО, цитирани от гръцките медии, заявиха, че промяна в статута на „Света София“ в Истанбул ще изисква одобрение от базираната в Париж организация, съобщава гръцкият  Kathimerini . \r\nТурският президент Реджеп Тайип Ердоган предложи отново да превърне „Света София“, първоначално християнска византийска катедрала, в джамия. \r\nТурският лидер направи подобно предложение по време на телевизионно интервю, което предизвика реакция от Атина. \r\nПостроена през 6-ти век, църквата „Света София“ беше седалище на гръцката православна църква. Тя е превърната в джамия след османското завладяване на Истанбул през 1453 г., тогава Константинопол. \r\n„Света София“ стана музей след създаването на модерна светска Турция през 1923 година. Превод и редакция : Калоян Пенков", "date": "2019.03.27", "title": "Kathimerini: „Промяната в статута на „Света София“ изисква одобрението на ЮНЕСКО“"}
{"url": "http://www.focus-news.net/news/2019/03/27/2639713/pravitelstvoto-prie-promeni-za-priznavane-na-pridobito-visshe-obrazovanie-v-chuzhbina.html", "text": "Министерският съвет прие постановление за изменение и допълнение на Наредбата за държавните изисквания за признаване на придобито висше образование и завършени периоди на обучение в чуждестранни висши училища.  Това съобщиха от правителствена информационна служба . Наредбата е основният акт, въз основа на който лица, които са придобили висшето си образование извън България, могат да получат неговото признаване с цел продължаване на обучението си или, в определени случаи, достъп до пазара на труда.  \r\nСъгласно Закона за висшето образование министърът на образованието и науката чрез Националния център за информация и документация (НАЦИД) извършва признаването. До момента е регламентирано само признаването на образователно-квалификационните степени „бакалавър“ и „магистър“. С промените се създава специален раздел, който урежда детайлно процедурата по признаване на образователно-научната „доктор“. Съответно се уреждат и основанията за отказ от признаване. \r\nПредвиждат се облекчения в режима на признаване и на трите степени като за българските граждани вече не се изисква документ за идентичност на имената при промяна в тях, а НАЦИД извършва служебно проверка. Друга промяна е, когато лицето подаде документи за признаване в оригинал, в 14-дневен срок НАЦИД извършва всички необходими сравнявания с оригиналите и лицето може да ги получи обратно, докато продължава самата процедура. Облекчава се възможността за лица с предоставена международна закрила да упражняват трудовите си права в България, ако не могат да предоставят документи за завършено образование. Тъй като поради липса на подобен документ НАЦИД не може да извърши пълноценно признаване, тези лица ще могат да получат специален вид удостоверение - Информационна карта за придобита образователна степен. Тази карта обаче не е еквивалентна на признаване на придобито висше образование в чужбина и не предоставя същите права.", "date": "2019.03.27", "title": "Правителството прие промени за признаване на придобито висше образование в чужбина"}
{"url": "http://www.focus-news.net/news/2019/03/27/2639700/radio-svobodna-evropa-makedoniya-vsichki-uchastnitsi-v-izborite-da-poemat-otgovornost-za-chestni-izbori.html", "text": "По актуални теми с акцент върху президентските избори разговаряха делегациите на СДСМ, ръководена от президента Зоран Заев, и на ОССЕ, ръководена от ръководителя на мисията в страната посланик Клеменс Коя, съобщава радио „ Свободна Европа “. \r\nДвете делегации заключиха, че на предстоящите президентски избори всички участници трябва да покажат демократична зрялост и отговорност пред държавата, гражданите свободно да упражняват правото си на глас, а изборите да бъдат честни и редовни. \r\nМисията на ОССЕ вече участва активно, наблюдателите на организацията следят дейностите преди и по време на кампанията, работата на институциите, а като част от мониторинга, ОССЕ ще наблюдава и медийното отразяване по време на кампанията. Превод и редакция : Калоян Пенков", "date": "2019.03.27", "title": "Радио „Свободна Европа“ (Македония): Всички участници в изборите да поемат отговорност за честни избори"}
{"url": "http://www.focus-news.net/news/2019/03/27/2639714/postoyanniyat-ni-predstavitel-kam-saveta-na-evropa-v-strasburg-e-upalnomoshten-da-podpishe-konventsiyata-za-kinematografichna-koproduktsiya.html", "text": "Правителството измени своето решение от октомври 2018 г. за одобряване на Конвенцията на Съвета на Европа за кинематографична копродукция (ревизирана), Ротердам. Това съобщиха от  правителствена информационна служба .  \r\nС промяната на т. 2 от решението се упълномощава постоянният представител на България към Съвета на Европа в Страсбург, Франция да подпише Конвенцията от името на България, при условията на последваща ратификация.", "date": "2019.03.27", "title": "Постоянният ни представител към Съвета на Европа в Страсбург е упълномощен да подпише Конвенцията за кинематографична копродукция"}
{"url": "http://www.focus-news.net/news/2019/03/27/2639704/tsentar-fond-za-lechenie-na-detsa-se-zakriva.html", "text": "Правителството прие Постановление за закриване на Център „Фонд за лечение на деца“. Това съобщиха от  правителствена информационна служба . Документът е в съответствие с измененията в чл. 82 от Закона за здравето, съгласно които след 31 март изпълняваните от Фонда дейности преминават за администриране към Националната здравноосигурителна каса (НЗОК). Чрез нормативните промени се осигурява плавен преход на изпълняваните от Фонда дейности към НЗОК, като същевременно се гарантират правата и достъпът до лечение на нуждаещите се пациенти. До 31 март Фондът ще продължи да осъществява в пълен обем дейността си, а след това всички неприключили процедури по заявления за подпомагане на деца, както и изпълнението на издадените от директора на Фонда заповеди за организационно и финансово подпомагане, ще бъдат изпълнени от НЗОК. Основната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца за дейности извън обхвата на здравното осигуряване, тъй като грижите за здравето на децата са инвестиция в бъдещи здрави поколения и усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение. Средствата, необходими за прилагането на новата уредба, са предвидени в бюджета на НЗОК за 2019 г. и ще бъдат предвиждани в ежегодните бюджети на НЗОК като средства от трансфери от държавния бюджет чрез бюджета на Министерството на здравеопазването.", "date": "2019.03.27", "title": "Център „Фонд за лечение на деца“ се закрива"}
{"url": "http://www.focus-news.net/news/2019/03/27/2639716/priet-e-nov-ustroystven-pravilnik-na-ministerstvoto-na-zdraveopazvaneto.html", "text": "Министерският съвет прие нов Устройствен правилник на Министерството на здравеопазването.  Това съобщиха от правителствена информационна служба . Целта е Правилникът да се приведе в съответствие с влезли в сила нормативни промени, а именно Общият регламент относно защитата на данните, последните изменения в Закона за администрацията, Закона за противодействие на корупцията и отнемане на незаконно придобитото имущество, Наредбата за структурата и минималната численост на инспекторатите, реда и начина за осъществяване на дейността им и взаимодействието със специализираните контролни органи, както и с други нормативни актове. В тази връзка в структурата на министерството се обособява звено „Сигурност на информацията и защита на данните“, на което се възлага контролът по прилагане на стандартите и правилата за мрежова и информационна сигурност, защита на данните, включително и личните данни, като същото ще изпълнява и функциите на длъжностно лице по защита на данните. Функциите и минималната численост на Инспектората към министерството се прецизират с цел съобразяване с настъпилите промени в нормативните изисквания. Създава се пилотно звено за споделени услуги в областта на управлението на човешките ресурси в системата на здравеопазването, с което се цели подобряване ефективността и ефикасността на работата в администрацията, намаляване на разходите за издръжка на общата администрация, стандартизиране и оптимизиране на работните процеси и укрепване на стратегическия капацитет за управление на човешките ресурси в системата на здравеопазването. \r\nСъздава се самостоятелна дирекция „Електронно здравеопазване“, което ще способства за оптимизиране на дейностите по провеждане на стратегията за електронно здравеопазване и въвеждане на националната здравна информационна система, като част от общата стратегия за електронно управление в администрацията, както и за оптимизирането на процесите по въвеждането и предоставянето на електронни административни услуги и на обмен на документи със средствата на информационните и комуникационните технологии, с оглед намаляване на административната тежест за гражданите и бизнеса. Прецизират се функции и се извършват промени в числеността и на други структурни звена в министерството. С това се цели оптимизиране разпределението на функциите, без да се допуска дублиране и създаване на объркване по отношение на обслужването на гражданите и бизнеса, а също така и оптимизиране числеността на структурните звена в зависимост от обема им на работа и приоритетите, които стоят пред Министерството на здравеопазването. Необходимите за обезпечаване допълнителни щатни бройки ще бъдат осигурени в рамките на общата численост на персонала в министерството и второстепенните разпоредители с бюджет към министъра на здравеопазването.", "date": "2019.03.27", "title": "Приет е нов Устройствен правилник на Министерството на здравеопазването"}
{"url": "http://www.focus-news.net/news/2019/03/27/2639718/po-zapoved-na-ministara-na-turizma-nikolina-angelkova-nyama-da-bade-sklyuchen-dogovor-za-stopanisvane-na-plazh-lipite.html", "text": "По заповед на министъра на туризма Николина Ангелкова няма да бъде сключен договор за отдаване под наем на морски плаж „Липите“. Това съобщиха от пресцентъра на  министерството . Причината е, че въпреки очакванията да бъде осигурен пешеходен достъп до ивицата, това няма възможност да се случи до откриването на летен сезон 2019. Според Закона за устройство на Черноморското крайбрежие безплатният пешеходен достъп е задължително условие, което трябва да бъде осигурено за туристите.  \r\nИдеята за намиране на стопанин за морския плаж бе да се гарантира сигурност за туристите с водно спасяване и медицински пункт. Факт е, че на ивицата, вероятно заради отдалечеността й, предните години са регистрирани инциденти с плажуващи. Преди началото на процедурата експерти на министерството извършиха обстойна проверка, която доказа, че за ивицата няма екологична забрана за отдаването й.  \r\nОсновната задача по закон на Министерството на туризма е да осигури стопани за морските плажове. Считаме, че това е най-добрият начин на първо място да се гарантира безопасността на туристите, както и да се осигурят постъпления за държавния бюджет.  Друг положителен ефект е, че плажовете се поддържат в добро състояние, което води до повишаване на качеството на предоставяните услуги и влияе положително на имиджа на българския туризъм.", "date": "2019.03.27", "title": "По заповед на министъра на туризма Николина Ангелкова няма да бъде сключен договор за стопанисване на плаж „Липите“"}
{"url": "http://www.focus-news.net/news/2019/03/27/2639717/pravitelstvoto-prie-ustroystveniya-pravilnik-na-darzhavno-predpriyatie-upravlenie-i-stopanisvane-na-yazoviri.html", "text": "Правителството прие Правилник за устройството и дейността на Държавно предприятие „Управление и стопанисване на язовири“.  Това съобщиха от правителствена информационна служба . Създаването на това предприятие е обусловено от факта, че голяма част от общините, собственици на язовири, не разполагат с достатъчни финансови ресурси, с които да поддържат съоръженията в такова техническо състояние, което да гарантира безопасната им експлоатация. В тези случаи, те разполагат с възможността да прехвърлят собствеността на язовирите безвъзмездно на държавата, крито впоследствие да бъдат предоставени на предприятието за стопанисване и управление.", "date": "2019.03.27", "title": "Правителството прие Устройствения правилник на Държавно предприятие „Управление и стопанисване на язовири“"}
{"url": "http://www.focus-news.net/news/2019/03/27/2639708/pazardzhik-rayonna-prokuratura-panagyurishte-vnese-iskane-v-sada-za-otstranyavane-ot-dlazhnost-na-kmeta-na-obshtina-strelcha-stoyno-chachov.html", "text": "Районна прокуратура-Панагюрище внесе искане в съда за отстраняване от длъжност на Ст. Ч., кмет на Община Стрелча. Това съобщиха от пресцентъра на  Апелативна прокуратура-Пловдив . Той е привлечен като обвиняем за това, че през 2016 г., като кмет на Община Стрелча, е принудил служител на общинската администрация да извърши нещо противно на волята си – да подаде молба за освобождаване от заеманата от него длъжност, без дата, като е употребил за това заплашване, изразяващо се в обстоятелството, че ако не подаде молба ще бъде освободен веднага от работа и злоупотребил с властта си като работодател – кмет на Община Стрелча, като е наредил  молбата да бъде входирана с входящ номер и без знанието и съгласието на служителя – престъпление по чл. 143 ал.1 от Наказателния кодекс. Спрямо Ст.Ч. е взета мярка за неотклонение „Гаранция“ в размер на 2 000 лева, която е внесена.   \r\nРайонна прокуратура-Панагюрище е внесла искането за отстраняване от длъжност на Ст. Ч., като кмет на Община Стрелча, на основание чл. 69 ал. 1 и ал. 2 от Наказателно-процесуалния кодекс, с оглед на обстоятелството за наличие на данни, че служебното му положение може да създаде пречки за обективно, всестранно и пълно изясняване на обстоятелствата по делото. \r\nПредстои Районен съд-Панагюрище да насрочи заседание по искането на прокуратурата.", "date": "2019.03.27", "title": "Пазарджик: Районна прокуратура-Панагюрище внесе искане в съда за отстраняване от длъжност на кмета на Община Стрелча Стойно Чачов"}
{"url": "http://www.focus-news.net/news/2019/03/27/2639719/promeni-v-naredbata-za-usloviyata-i-reda-za-otpechatvane-i-kontrol-varhu-tsenni-knizha-oblekchavat-administrativniya-protses.html", "text": "С одобрени от правителството промени в Наредбата за условията и реда за отпечатване и контрол върху ценни книжа се намалява административната тежест за гражданите и бизнеса като се облекчава съществуващият режим за отпечатване на ценни книжа - от удостоверителен на уведомителен.  Това съобщиха от правителствена информационна служба . Облекчава се и административната процедура за държавните институции, на които е възложено издаването на документи, формуляри и бланки, удостоверяващи упражняването на права, като отпада задължението им да ги отпечатват под контрола на Министерството на финансите, в специализирани печатници по реда на Наредбата. Предвидена е възможност специализираната хартия, предназначена за отпечатването на ценни книжа, издание на Министерството на финансите, да бъде унищожена при отпаднало основание или отпаднала необходимост от заявяване на ценни книжа. Отпадането на възможността за отпечатване по желание на издателя ще позволи фокусът на специализирания контрол да се насочи преимуществено към ценните книжа по смисъла на наредбата. Вследствие на промяната ще се повиши ефективността на контрола върху фискалната коректност на лицата, заинтересовани да отпечатват ценни книжа. \r\nОдобрените промени са в съответствие с приетите промените в Закона за счетоводството, разписани в преходните и заключителните разпоредби на Закона за изменение и допълнение на Закона за финансовото управление и контрол в публичния сектор.", "date": "2019.03.27", "title": "Промени в Наредбата за условията и реда за отпечатване и контрол върху ценни книжа облекчават административния процес"}
{"url": "http://www.focus-news.net/news/2019/03/27/2639722/blagoevgrad-pri-zakriti-vrata-se-gleda-myarkata-za-neotklonenie-sreshtu-zadarzhanata-politsayka-rozalina-kyoseva.html", "text": "При закрити врата се гледа мярката за неотклонение срещу задържаната полицайка Розалина Кьосева, предаде репортер на   Радио \"Фокус\" - Пирин . Преди началото на делото, баща й Георги Кьосев, който е директор на \"Охранителна полиция\" - Благоевград отказа да коментира случая, заявявайки единствено, че се надява на справедливост. \"Фокус\" припомня : \r\nВ понеделник екипи на дирекция \"Вътрешна сигурност\" на МВР и Прокуратурата извършиха специализирана акция в ОД на МВР - Благоевград, при която бе задържан разследващия полицая в 1 РУ - Благоевград Кьосева, срещу която са повдигнати 4 обвинения. \r\nЛивия НИНОВА", "date": "2019.03.27", "title": "Благоевград: При закрити врата се гледа мярката за неотклонение срещу задържаната полицайка Розалина Кьосева"}
{"url": "http://www.focus-news.net/news/2019/03/27/2639720/pravitelstvoto-predlaga-promeni-v-zakona-za-otbranata-i-vaorazhenite-sili.html", "text": "Министерският съвет одобри проект на Закон за изменение и допълнение на Закона за отбраната и въоръжените сили на Република България. Това съобщиха от  правителствена информационна служба . С измененията в чл. 57, 60а, 60в, 60д и чл. 83 от ЗОВСРБ ще се създаде структура от въоръжените сили на България, отговаряща за провеждане на специалните операции в съответствие с нуждите на актуализираните планове на НАТО за колективна отбрана. Успоредно с това ще се синхронизират подбора, подготовката на личен състав и формирования, планирането, координирането, осигуряването на взаимодействието и централизираното провеждане, командване и управление на пълния спектър от специални операции, самостоятелно, в състава на съвместни сили, така и във взаимодействие с други държавни структури от архитектурата за националната сигурност на страната. С изменението в чл. 188а и чл. 285а от Закона се прецизира кръгът от задължените лица - военнослужещи и цивилни служители по ЗОВСРБ, извън тези, заемащи висши публични длъжности по Закона за противодействие на корупцията и за отнемане на незаконно придобитото имущество (ЗПКОНПИ), за да се отстранят противоречията при прилагането на разпоредбите на § 2 от ПЗР от ЗПКОНПИ, като се предлага и отмяна на административнонаказателна разпоредба по ЗОВСРБ, дублираща такава по чл. 173 от ЗПКОНПИ. С предлаганата промяна в чл. 224 от ЗОВСРБ ще се даде възможност при наличие на обективна невъзможност за осигуряване на безплатна храна и ободряващи напитки по време на занятия, учения, тренировки и лагери, на военнослужещите да се изплаща левовата й равностойност. Това ще доведе до равнопоставеност между отделните военнослужещи в различните хипотези, в които следва да им се осигури безплатна храна и ободряващи напитки, и храненето им при участие занятия, учения, тренировки и лагери няма да е за сметка на самите военнослужещи при обективна невъзможност да им се осигури храна в натура. С предлаганото изменение на разпоредбата на чл. 291 от ЗОВСРБ ще се създадат условия за някои длъжности за цивилни служители максималната продължителност на работната смяна при сумирано изчисляване на работното време да надвишава 12 часа, но не повече от 24 часа, продължителността на работната седмица да не надвишава 56 часа, а за работници и служители с намалено работно време - до 1 час над намаленото им работно време. Това ще осигури непрекъснатост на работния процес в случаите, когато естеството и спецификата на дейността на въоръжените сили налага работата да се извършва съвместно от военнослужещи и от цивилни служители в тясно сътрудничество и взаимодействие. Целта на предлаганата промяна в ЗОВСРБ по отношение статута на работодател, е да се осигури възможност работодателите по смисъла на КТ във въоръжените сили да делегират свои правомощия на командирите и ръководителите на военни формирования и структури, които не са разпоредители с бюджет, спрямо личния състав по трудово правоотношение на тяхно подчинение. Както и синхронизиране на разпоредбата на чл. 60д, ал.2 от ЗОВСРБ и чл. 11, ал.8 от Закона за публичните финанси в изпълнение на чл. 2 от този закон. \r\nС допълненията в чл. 226ж и чл. 226з от закона се създава възможност български граждани, участвали в мисии и операции на въоръжените сили на Република България извън територията на страната да ползват социалните кухни към Министерството на отбраната и да бъдат подпомагани с парични средства. Такива лица са участниците в мисията на Българската армия през 1992-1993 г. в Камбоджа, която е мисия на Въоръжените сили на Република България под егидата на ООН, съгласно решение на Народното събрание от 15.04.1992 г. / ДВ, бр. 34 от 1992 г./ и Постановление № 67 на Министерския съвет от 22.04.1992 г./ДВ, бр. 36 от 1992 г./. Общият брой на военнослужещите, участвали в мисията на Българската армия в Камбоджа под егидата на ООН през 1992-1993 г., е 1446 души. С допълването им като правоимащи лица в посочените разпоредби на ЗОВСРБ се решават някои социални проблеми на тези заслужили български граждани, предвид тежкото материално положение на значителна част от тях. \r\nС предлаганото разширяване на кръга на правоимащите лица по чл. 226г от ЗОВСРБ (относно ползването на лечебните заведения, военните клубове, почивната и спортната база към министерството), чл. 226з от ЗОВСРБ (относно материалното подпомагане) и създаване на допълнителна разпоредба в Закона за предучилищното и училищното образование (относно ползването на държавните детски градини към Министерството на отбраната) се цели осигуряване на равни права на военнослужещите и цивилните служители от Министерството на отбраната, структурите на пряко подчинение на министъра на отбраната, Българската армия и тези, назначени или командировани в състава на многонационални формирования или на длъжности в международни организации или в други международни инициативи на територията на страната и извън нея. \r\nС преходните и заключителни разпоредби на законопроекта се предлагат и промени в Кодекса за застраховането поради наличие на несъответствие между установеното в Споразумение между правителството на Република България и правителството на САЩ за сътрудничество в областта на отбраната (ратифицирано със закон - ДВ, бр. 46 от 2006 г. ) (обн., ДВ, бр. 55 от 2006 г.), чл.43 във връзка с чл. 39, ал. 1 от Закона за преминаването през и пребиваването на територията на Република България на съюзнически и на чужди въоръжени сили с правната уредба относно периода на задължителната гранична застраховка за автомобили с чужда регистрация в Кодекса за застраховането.", "date": "2019.03.27", "title": "Правителството предлага промени в закона за отбраната и въоръжените сили"}
{"url": "http://www.focus-news.net/news/2019/03/27/2639721/a1-makedoniya-yohanes-han-e-na-poseshtenie-v-sarbiya-i-bosna-i-hertsegovina.html", "text": "Европейският комисар по разширяването Йоханес Хан ще посети Белград и Сараево, където ще обсъди напредъкът в реформите за присъединяване към Европейския съюз, съобщиха от кабинета му. \r\nХан ще се срещне в Сараево с членовете на председателството на Босна и Херцеговина, с министъра на външната търговия, министъра на финансите и с представители на гражданския сектор. \r\n„Комисар Хан ще разговаря за състоянието на социално-икономическите реформи, които страната се ангажира да извърши за да напредва по пътя към ЕС“, информираха от кабинета му. \r\nВ Белград, Хан ще се срещне с президента Александър Вучич и премиера Ана Бърнабич, както и с лидерите на опозицията. \r\n„Хан ще повтори, че е нужен междупартиен диалог и напредък към демократично управление“. Превод и редакция : Калоян Пенков", "date": "2019.03.27", "title": "„а1“ (Македония): Йоханес Хан е на посещение в Сърбия и Босна и Херцеговина"}
{"url": "http://www.focus-news.net/news/2019/03/27/2639724/pravitelstvoto-prie-reshenie-za-podgotovkata-i-proizvezhdaneto-na-izborite-za-chlenove-na-evropeyskiya-parlament-ot-balgariya.html", "text": "Министерският съвет прие Решение за подготовката и произвеждането на изборите за членове на Европейския парламент от Република България на 26 май 2019 г. Това съобщиха от  правителствена информационна служба . С решението е възложено координацията по изпълнението на дейностите, свързани с организационио-техническата подготовка на изборите да се осъществява от заместник министър-председателя по чл. 5, ал. 1, т. 2 от Устройствения правилник на Министерския съвет и на неговата администрация. При осъществяване на координацията вицепремиерът Томислав Дончев ще бъде подпомаган от работна група, включваща представители от съответните министерства и ведомства. В решението са включени задължения и отговорности и на други министри, свързани с подготовката и произвеждането на изборите. Правителството одобри и план-сметката за разходите по подготовката и произвеждането на изборите за членове на Европейския парламент от Република България през 2019 г., като необходимите за това средства са в размер на 32,4 млн. лева. С осигуряването им ще се гарантира финансирането на всички дейности, свързани с отделните организационни етапи на изборния процес и безпрепятственото провеждане на изборите. \r\nАктът на МС е в изпълнение на чл.18 от Изборния кодекс. Средствата по план-сметката ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс.", "date": "2019.03.27", "title": "Правителството прие Решение за подготовката и произвеждането на изборите за членове на Европейския парламент от България"}
{"url": "http://www.focus-news.net/news/2019/03/27/2639723/odobreni-sa-promeni-v-ustroystveniya-pravilnik-na-agentsiyata-za-sotsialno-podpomagane.html", "text": "Правителството прие промени в Устройствения правилник на Агенцията за социално подпомагане.  Това съобщиха от правителствена информационна служба . Измененията имат за цел да приведат дейностите, осъществявани от Агенцията и нейните териториални структури в съответствие със Закона за хората с увреждания, който влезе в сила от 1 януари 2019 г. Промените са свързани и с предстоящото от 1 април 2019 г. изготвяне на индивидуални оценки на потребностите на хората с увреждания, които ще се изготвят по настоящия им адрес от специализиран отдел в дирекциите „Социално подпомагане“. \r\nС цел отразяване на новите зони на функционална отговорност на специализираните административни звена в териториалните структури на Агенцията, е необходимо да бъде извършено преразпределение на числеността на Главна дирекция „Социално подпомагане“, регионалните дирекции за социално подпомагане и дирекциите „Социално подпомагане“. Промените ще се направят чрез вътрешна реорганизация в рамките на общата численост на Агенцията за социално подпомагане. \r\nФункциите на Дирекция „Информационни системи“ ще бъдат приведени в съответствие с ангажиментите, произтичащи от Закона за електронното управление и съпътстващите нормативни актове, свързани с електронното управление. С промените се прецизират и функциите на длъжностите лица по защита на личните данни.", "date": "2019.03.27", "title": "Одобрени са промени в Устройствения правилник на Агенцията за социално подпомагане"}
{"url": "http://www.focus-news.net/news/2019/03/27/2639703/protothema-es-ne-priznava-izraelskiya-suverenitet-nad-golanskite-vazvisheniya.html", "text": "Ръководителят на външната политика на Европейския съюз Федерика Могерини публикува изявление от името на всички 28 държави от съюза, като подчерта, че ЕС не признава контрола на Израел над Голанските възвишения, съобщава електронното издание на вестник  Protothema . \r\nИзявлението дойде, въпреки твърденията на израелския премиер Бенямин Нетаняху, че действията му ще нарушат единодушието на ЕС по въпроси, свързани с Израел. \r\nАмериканският президент Доналд Тръмп подписа декларацията за признаване на спорната област под контрола на Израел. Превод и редакция : Калоян Пенков", "date": "2019.03.27", "title": "Protothema: ЕС не признава израелския суверенитет над Голанските възвишения"}
{"url": "http://www.focus-news.net/news/2019/03/27/2639725/izmenya-se-naredbata-za-reda-za-regulirane-i-registrirane-na-tsenite-na-lekarstvenite-produkti.html", "text": "Правителството прие Постановление, с което одобри изменения и допълнения в три нормативни акта.  Това съобщиха от правителствена информационна служба . В Наредбата за условията, правилата и реда за регулиране и регистриране на цените на лекарствените продукти се предвижда създаване на нови режими, необходими заради промяната на Закона за лекарствените продукти в хуманната медицина, а именно оценка на здравните технологии /ОЗТ/ и проследяване ефекта от терапията на лекарствени продукти. Въвежда се нормативно изискване за наличие на една положителна оценка от държавна институция по ОЗТ на Великобритания, Франция, Германия и Швеция при включване в Позитивния лекарствен списък. Разписани са условията, реда и критериите за определяне на лекарствените продукти, за които ще се извършва проследяване на ефекта от терапията, срока и лечебните заведения, в които ще се провежда. Посочен е и реда, по който ще се извършва самата оценка на ефекта от терапията. \r\nДруга промяна е оптимизиране на режима по ценообразуване на лекарствените продукти. Намалява се броят на държавите-членки - от 17 на 10, в които да се търсят най-ниските цени на лекарствените продукти без да се делят на основни и допълнителни държави. При липса на цени за определен лекарствен продукт в референтните държави се въвежда правилото да се търси най-ниска цена на лекарствен продукт със същото международно непатентно наименование, лекарствена форма и количество активно вещество в дозова единица. С промяната се цели преустановяването на случаите, в които на българския пазар се пускат опаковки, които не се намират в другите европейски държави и съответно не могат да попаднат в обхвата на външното ценово рефериране. \r\nИзменя се и се допълва Тарифата за таксите, които се събират по Закона за лекарствените продукти в хуманната медицина. В продължение на две години оценката на здравните технологии беше извършвана за сметка на държавния бюджет. Оценката на здравните технологии на лекарствен продукт е високо експертна дейност. С нея са ангажирани множество специалисти, а от резултата й се ползват както притежателите на разрешения за употреба, които желаят техните продукти да бъдат включени в националната система за заплащане, така и заплащащите институции. Предвид тези обстоятелства е необходимо да се въведат държавни такси, които да обезпечат процеса по извършване на ОЗТ.  \r\nЗаради въвеждането на нови функции се извършват и изменения и допълнени в Устройствения правилник на Националния съвет по цени и реимбурсиране на лекарствените продукти и неговата администрация. Числеността на Съвета се увеличава с 5 щатни бройки.", "date": "2019.03.27", "title": "Изменя се наредбата за реда за регулиране и регистриране на цените на лекарствените продукти"}
{"url": "http://www.focus-news.net/news/2019/03/27/2639712/nova-makedoniya-makedoniya-prividniyat-mir-mezhdu-sasedite-se-razklati-na-poleta-do-agatonis.html", "text": "Бурните отношения между Гърция и Турция отново се засилват поради редица събития и взаимни обвинения, след като лидерите на двете държави Алексис Ципрас и Реджеп Тайип Ердоган обещаха мирно разрешаване на проблемите по време на неотдавнашната им среща в Анкара, съобщава скопският вестник „ Нова Македония “. \r\nГръцкото външно министерство изпрати вчера демарш на турски посланик в Атина Бурак Озугергин в знак на протест срещу предполагаем инцидент по време на полета на гръцкия премиер до остров Агатониси. Ципрас твърди, че турските военни самолети са летели в непосредствена близост до хеликоптера, с който е пътувал до Агатониси, за да отпразнува 182-та годишнина от въстанието срещу Османската империя, нещо което турските медии отрекоха, позовавайки се на анонимни източници в турската армия. Междувременно гръцкият ежедневник Kathimerini посочва, че турските самолети са нарушили гръцкото въздушно пространство 47 пъти по време на гръцкия национален празник. \r\nГръцкото правителство изрази възмущение относно предложението на Ердоган, че бившата византийска църква „Света София“, която сега е музей, може да бъде преустроена в джамия. Гърция реагира на забележките на турския министър на отбраната Хулуси Акар, който публично посочи, че Турция контролира Егейско море. \r\nСерията от събития, които предизвикаха напрежение между съседите, идва след съобщенията за успокояване на бурните междудържавни отношения. \r\nПредполагаемият инцидент с полета на Ципрас настъпи няколко дни, след като външните министри Йоргос Катругалос и Мевлют Чавушоглу се съгласиха, че делегации от двете страни ще се срещнат, за да обсъдят мерките за изграждане на доверие въз основа на споразумение, подписано през 1988 г. \r\nПо време на посещението на Ципрас в Турция през февруари Ердоган заяви, че проблемите с Гърция могат да бъдат решени „мирно“, въпреки че има разногласия. Междувременно гръцките медии видяха „малки и предпазливи стъпки към сближаване“ между двете страни. \r\nГърция и Турция често посочват другата страна за нарушаване на въздушното пространство, а отношенията се влошиха, след като Гърция отказа да екстрадира осем турски войници, обвинени от Анкара за участие във военния преврат в Турция през 2016 г. Покрай екстрадирането на турските войски, Ердоган поиска преразглеждане на Договора от Лозана от 1923 г., което гръцкото правителство не възнамерява да направи. Призивът за преразглеждане на споразумението показа турското желание за по-широко преразглеждане на гръцко-турското статукво. Гърция и Турция са в спор за териториалните води, континенталния шелф и експлоатацията на подводните ресурси. Превод и редакция : Калоян Пенков", "date": "2019.03.27", "title": "„Нова Македония“ (Македония): Привидният мир между съседите се разклати на полета до Агатонис"}
{"url": "http://www.focus-news.net/news/2019/03/27/2639726/godishen-otchet-analiz-za-deynostta-na-glavna-direktsiya-borba-s-organiziranata-prestapnost-prez-2018-g-shte-se-provede-na-28-mart.html", "text": "Годишен отчет-анализ за дейността на Главна дирекция „Борба с организираната престъпност” (ГДБОП) през 2018 г. ще се проведе в четвъртък, 28 март. Това съобщиха от пресцентъра на  МВР . След работното съвещание е предвиден брифинг, на който ще бъдат представени постигнатите резултати, от 11.30 часа в сградата на дирекцията на бул. „Цариградско шосе”, № 133 А.", "date": "2019.03.27", "title": "Годишен отчет-анализ за дейността на Главна дирекция „Борба с организираната престъпност” през 2018 г. ще се проведе на 28 март"}
{"url": "http://www.focus-news.net/news/2019/03/27/2639727/oblekchava-se-administrativnoto-obsluzhvane-po-otnoshenie-na-uslugi-predostavyani-ot-mvr.html", "text": "Правителството прие изменения и допълнения на Правилника за издаване на българските документи за самоличност, на Правилника за прилагане на Закона за чужденците в Република България и на Наредба за условията и реда за издаване на визи и определяне на визовия режим.  Това съобщиха от правителствена информационна служба . Въвежда се механизма на вътрешна административна услуга. От гражданите няма да се изисква да предоставят информация или документи, които са налични при административния или при друг орган. Те ще бъдат осигурявани служебно за нуждите на съответното административно производство във връзка с процедурите по получаване на право за продължително и постоянно пребиваване и издаване или подмяна на български лични документи. Постановлението на Министерския съвет е в изпълнение на РМС № 704/2018 г. за приемане на мерки за трансформация на модела на административно обслужване.", "date": "2019.03.27", "title": "Облекчава се административното обслужване по отношение на услуги, предоставяни от МВР"}
{"url": "http://www.focus-news.net/news/2019/03/27/2639728/priet-e-ustroystveniyat-pravilnik-na-novata-izpalnitelna-agentsiya-meditsinski-nadzor.html", "text": "Правителството прие Устройствения правилник на Изпълнителна агенция „Медицински надзор“, в която ще влязат Изпълнителната агенция „Медицински одит“ и Изпълнителната агенция по трансплантация.  Това съобщиха от правителствена информационна служба . С документа се регламентират дейността, структурата и организацията на работа в Изпълнителната агенция. Подробно е разписан контролният механизъм, който агенцията ще упражнява спрямо дейността на лечебните заведения. Предвижда се контролът да бъде завишен спрямо сегашния в качествено и количествено отношение. Обединяването на Изпълнителната агенция „Медицински одит“ и Изпълнителната агенция по трансплантация в Изпълнителна агенция „Медицински надзор“ ще доведе до премахване на дублиращите се функции и звена на сега съществуващите структури. Щатната численост на персонала на новата агенция е 106 щатни бройки, която съответства на общата численост на двете настоящи агенции. Новата Агенция ще продължи да осъществява досегашните функции на преобразуваните агенции, както и възложените от закона нови функции в рамките на съществуващата щатна численост.", "date": "2019.03.27", "title": "Приет е Устройственият правилник на новата Изпълнителна агенция „Медицински надзор“"}
{"url": "http://www.focus-news.net/news/2019/03/27/2639729/priet-e-pravilnik-za-prilagane-na-zakona-za-horata-s-uvrezhdaniya.html", "text": "Правителството прие Правилник за прилагане на Закона за хората с увреждания.  Това съобщиха от правителствена информационна служба .  С него се доразвива новата правна рамка за защита на правата на хората с увреждания и се уреждат областите и средствата за оказване на подкрепа. С нормативния акт се регламентира редът за избор на представители на всички организации на и за хора с увреждания за членове на Съвета за наблюдение, който ще осъществява функциите по насърчаване, защита и наблюдение на прилагането на Конвенцията за правата на хората с увреждания. С нормативния акт се определя редът, по който ще се извършва индивидуална оценка на техните потребностите. Тя ще се прави по искане на човека с увреждане или на негов законен представител, както и служебно, и ще се изготвя от специализирани отдели в дирекциите „Социално подпомагане“ на Агенцията за социално подпомагане. Въвежда се индивидуален подход при извършването на оценката. За всеки конкретен случай ще бъде определян водещ служител, който ще обработва цялата налична информация. Всеки човек с увреждане или неговият законен представител ще има право да присъства на заседанието, на което ще се изготвя индивидуалната оценка на неговите потребности. Тя ще се предоставя на директора на дирекция „Социално подпомагане“ за предприемане на действия за предоставяне на конкретни подкрепящи мерки.  В правилника са регламентирани и условията за отпускане, изплащане и прекратяване на финансовата подкрепа за хората с увреждания въз основа на изготвената индивидуална оценка. В нормативния акт се определя и редът за разработване и финансиране на програми и проекти за насърчаване на стопанската инициатива в интерес на хората с увреждания, както и начинът за финансиране на работодатели за осигуряване на достъп до работното място за хората с трайни увреждания. Правилникът урежда реда за финансиране на проекти за осигуряване на заетост на хората с увреждания в специализирана работна среда и за стартиране на самостоятелен бизнес. Регламентира се и редът за изпълнение на квотните задължения на работодателите за наемане на хора с трайни увреждания. Всяка година до 31 март работодателите ще трябва да уведомяват Агенцията по заетостта за изпълнението на квотата. Определят се и условията, при които работодателите се освобождават от задълженията за изпълнение на квотата поради обективни причини, както и плащането на ежемесечни компенсационни вноски при нейното неизпълнение в размер 30 на сто от минималната работна заплата за страната за всяко незаето работно място за човек с трайно увреждане. Определени са видовете алтернативни мерки, с чието прилагане работодателите се освобождават от изплащане на компенсационни вноски за периода на неизпълнение на квотата. В правилника са определени условията и редът за финансиране на създаването и функционирането на Центрове за защитена заетост като механизъм в подкрепа трудовата интеграция на хора с множество трайни увреждания. Регламентира се и редът за създаване й поддържане на информационната система, в която ще има профил за всеки човек с увреждане.", "date": "2019.03.27", "title": "Приет е Правилник за прилагане на Закона за хората с увреждания"}
{"url": "http://www.focus-news.net/news/2019/03/27/2639730/otpada-iziskvaneto-za-predstavyane-na-dokumenti-pri-izdavane-na-lovni-bileti-na-chuzhdentsi-dalgosrochno-prebivavashti-v-balgariya.html", "text": "Министерският съвет прие промени в Правилника за прилагане на Закона за лова и опазване на дивеча. Това съобщиха от  правителствена информационна служба . Ще отпадне изискването за писмена молба при издаване на ловни билети на чужденци, дългосрочно пребиваващи в страната. Няма да се изисква и представяне на документи за самоличност и за придобито право на лов в страната или издадено от държавата, чиито граждани са те. С проекта се предвижда да бъде премахнато противоречие, свързано с цялостната процедура по провеждането на конкурси и сключване на договори от държавните предприятия с юридически лица по Закона за горите.", "date": "2019.03.27", "title": "Отпада изискването за представяне на документи при издаване на ловни билети на чужденци, дългосрочно пребиваващи в България"}
{"url": "http://www.focus-news.net/news/2019/03/27/2639731/ministerstvoto-na-vatreshnite-raboti-prie-doklada-za-deynostta-na-saveta-afkos-za-2018-godina.html", "text": "Министерството на вътрешните работи прие доклада за дейността на Съвета АФКОС за 2018 година и Отчета за изпълнение на задачите, заложени в Плана за действие за миналата година за изпълнение на Националната стратегия за превенция и борба с нередностите и измамите, засягащи финансовите интереси на Европейския съюз за периода 2014-2020 г. Това съобщиха от пресцентъра на  МВР . В сградата на Министерството на вътрешните работи бе проведено първото редовно заседание за 2019 г. на Съвета за координация в борбата с правонарушенията, засягащи финансовите интереси на Европейския съюз (Съвета АФКОС). Заседанието е било открито и ръководено от заместник-председателя на Съвета АФКОС - заместник-министър Милко Бернер.  \r\nСъгласно утвърдения дневния ред е бил представен „Анализ на нередностите в областта на обществените поръчки, установени от ИА ОСЕС при извършените през 2018 г. одитни ангажименти за програми, финансирани от ЕС за програмен период 2014-2020“. Била е представена информация за проекта на Общ регламент за програмния период 2021-2027 г. във връзка с управлението и контрола на оперативните програми, в т.ч. съпоставка с настоящия програмен период. Членовете на Съвета АФКОС са били запознати с напредъка по транспониране на Директива (ЕС) 2017/1371 на Европейския парламент и на Съвета от 5 юли 2017 година относно борбата с измамите, засягащи финансовите интереси на Съюза, както и с информация за работата в РГ „Борба с измамите“ към Съвета на ЕС по предложението на Комисията за Регламент на Европейския парламент и на Съвета за изменение на Регламент 883/2013 г., относно разследванията, провеждани от Европейската служба за борба с измамите, касаещ сътрудничеството с Европейската прокуратура и ефективността на разследванията на ОЛАФ.  \r\nВзети са били решения за актуализиране на състава, задачите и организацията на дейността на Постоянната работна група по нередностите, както и за преглед и актуализация на Наредбата за определяне на процедурите за администриране на нередности по фондове, инструменти и програми, съфинансирани от Европейския съюз.", "date": "2019.03.27", "title": "Министерството на вътрешните работи прие доклада за дейността на Съвета АФКОС за 2018 година"}
{"url": "http://www.focus-news.net/news/2019/03/27/2639715/preskonferentsiya-na-tema-badeshteto-na-paket-mobilnost-shte-se-provede-evropeyskiya-parlament-v-strasburg.html", "text": "Пресконференция на тема \"Бъдещето на пакет \"Мобилност\" ще се проведе Европейския парламент в Страсбург в 16.30 часа българско време. Това съобщиха от  пресофиса на евродепутата Петър Курумбашев . \r\nТочната локация е Strasbourg, Louise Weiss, N -1.2 (минус 1.2).", "date": "2019.03.27", "title": "Пресконференция на тема \"Бъдещето на пакет \"Мобилност\" ще се проведе Европейския парламент в Страсбург"}
{"url": "http://www.focus-news.net/news/2019/03/27/2639732/balgariya-i-rumaniya-shte-zadalbochat-satrudnichestvoto-si-v-oblastta-na-koraboplavaneto-i-transportnata-svarzanost.html", "text": "Министерският съвет утвърди Меморандум за разбирателство между правителството на България и правителството на Румъния за изпълнение на съвместни инициативи за подобряване на условията за корабоплаване в общия българо-румънски участък на река Дунав и за транспортната свързаност между двете страни.  Това съобщиха от правителствена информационна служба .   Предвижда се документът да бъде подписан от транспортните министри по време на Петата среща на Съвета за сътрудничество на високо равнище между България и Румъния, която ще се проведе на 29 март в гр. Букурещ. С документа двете страни се задължават да осигуряват ежегодно необходимото финансиране за поддържане на корабоплавателния път на р. Дунав в общия българо-румънски участък. Предвижда се изменение в действащата Спогодба между България и Румъния за поддържане и подобряване на фарватера, която е подписана през 1955 г. В областта на транспортната свързаност, държавите се ангажират да направят предпроектни проучвания за местоположението на бъдещия трети мост над р. Дунав. Предстои страните да се споразумеят за една от следните локации: Оряхово - Бекет; Никопол - Турну Мъгуреле; Свищов - Зимнич; Русе - Гюргево и Силистра – Кълъраш.", "date": "2019.03.27", "title": "България и Румъния ще задълбочат сътрудничеството си в областта на корабоплаването и транспортната свързаност"}
{"url": "http://www.focus-news.net/news/2019/03/27/2639735/izmenya-se-naredbata-za-usloviyata-i-reda-za-izdavane-na-udostovereniya-za-pridobita-profesionalna-kvalifikatsiya-v-balgariya.html", "text": "Правителството прие промени в Наредбата за условията и реда за издаване на удостоверения, свързани с придобита професионална квалификация на територията на Република България, необходими за достъп или за упражняване на регулирана професия на територията на друга държава-членка. Това съобщиха от  правителствена информационна служба .  \r\nНаредбата урежда реда и условията за издаване на удостоверения на граждани, които на територията на България са придобили право да упражняват регулирана професия или професия, която не е регулирана в България, но е регулирана в друга държава-членка на ЕС. Удостоверенията се издават от съответните компетентни органи по признаване и от НАЦИД (за нерегулираните в България професии). С предложените изменения се оптимизират документите, необходими за издаване на удостоверение като вече няма да се изисква копие от документ за самоличност. Органът по признаване НАЦИД, също така, ще извършва служебна проверка за издадената диплома за завършено образование, дубликат и приложение към нея, доказващи придобитата професионална квалификация на територията на България, когато дипломата е издадена от българско учебно заведение след 01.01.2012 г. Служебно ще се проверява и диплома за средно образование или дубликат, доказващи придобитата професионална квалификация на територията на България, издадени след 01.01.2007 г., както и свидетелство за професионална квалификация, издадено от гимназии след 01.06.2008 г. Служебно ще се проверява и промяната на имената на заявителя - за български граждани - чрез Националната база данни „Население“, поддържана от Министерството на регионалното развитие и благоустройството.", "date": "2019.03.27", "title": "Изменя се Наредбата за условията и реда за издаване на удостоверения за придобита професионална квалификация в България"}
{"url": "http://www.focus-news.net/news/2019/03/27/2639736/v-biblioteka-iskra-v-kazanlak-e-predstavena-izlozhba-na-knizhni-izdaniya-ot-neynite-fondove-v-koito-e-sahranena-istoriyata-na-23-pehoten-shipchenski-polk.html", "text": "В Библиотека „Искра” в Казанлък е експонирана изложба от табла с книжни издания, притежание на нейните фондове, в които е съхранена историята на 23 Пехотен шипченски полк, предаде кореспондент на  Радио „Фокус” . Една част от показаните издания са притежание на културния институт в продължение на 90 години. Сред показаните книги са и такива, които са дарени на Библиотека „Искра” от Михаил Тенев, роден в нетрадиционен начин духа на славните години от 1912 до 1918 през участието на 23 Пехотен шипченски полк в Одринската епопея.  \r\n„Тя припомня слабо известен факт – през 20 – те и 30 – те години на миналия век: превземането на Одринската крепост е един местен ден на народните будители. Първи ноември, който всяка година се опитваме да възраждаме и по някакъв начин да остойностяваме тази памет в най – благородния смисъл на думата, ето че за повече от две десетиления – 26 март е местният Ден на народните будители, заедно с Деня на Хаджи Димитър”, каза директорът на Исторически музей „Искра” д-р Момчил Маринов.  \r\nВ изложбата е представен и маршът „Велик е нашият войник”, както и неговите създатели. създатели. Представени са всички сериозни изследвания, свързани с историята на полка, както и част от периодичната преса, отразявала през годините подвига на Лудия полк. \r\nИзложбата е част от цялостната програма за отбелязване в Казанлък на 130 години от създаването на 23 Пехотен Шипченски полк”. \r\nСлавяна ГАЙДАРОВА", "date": "2019.03.27", "title": "В Библиотека „Искра” в Казанлък е представена изложба на книжни издания от нейните фондове, в които е съхранена историята на 23 Пехотен шипченски полк"}
{"url": "http://www.focus-news.net/news/2019/03/27/2639737/stara-zagora-starozagorski-uchenitsi-pobediha-v-sastezanie-za-mlad-montyor-i-vodach.html", "text": "Старозагорски ученици победиха в състезание за млад монтьор и водач. Това съобщиха от пресцентъра на  Община Стара Загора . Отборът на Професионална гимназия по механотехника и транспорт „Н. Й. Вапцаров“ спечели първо място на Регионалния кръг от Националното състезание \"Най-добър млад автомонтьор и водач на МПС\", на което училището бе домакин. Състезанието се е провело на три етапа: решаване на теоретичен тест по Безопасност на движението по пътищата и Двигатели с вътрешно горене; отработване на практически задания за автомонтьор и майсторско управление на МПС. В надпреварата са участвали 8 отбора на професионални гимназии от градовете Бургас, Стара Загора, Ямбол, Сливен, Габрово, Казанлък и с. Градница. На състезанието е присъствал представител на Интер Карс България ЕООД, съорганизатор на състезанието. Гости на надпреварата са били Иванка Сотирова, зам.-кмет на Община Стара Загора и участниците в Шестата национална среща на общинските експерти по образование, която се проведе в Стара Загора. Отборът на ПГМТТ „Н. Й. Вапцаров“ се  е представил отлично и се е класирал за Националния кръг на състезанието, което ще се проведе на 11 -13 април в София. \r\n„Богатата материална база на гимназията даде възможност да се обособят четири работни места, в които бяха включени съвременни стендове и уреди за определяне на техническото състояние на автомобила. Състезателите бяха поставени при еднакви условия на работа и оценявани от двама оценители за всяко работно място“, коментира директорът Стоян Колев. \r\nОтборът на ПГМТТ „Н. Й. Вапцаров“, Стара Загора, с ръководител инж. Коста Борисов Стамов е спечелил първото място в комплексното класиране \" Най-добър млад автомонтьор и водач на МПС\".  \r\n„Постигнатите високи резултати от състезателите са показател за силната им мотивация за победа. Придобитите знания, умения и компетенции от обучението в ПГМТТ „Н. Й. Вапцаров“, Стара Загора, добрата материална база, модерната техника, създадените условия за обучение в реална работна среда, ги изведоха на първите места“, коментира директорът Стоян Колев.", "date": "2019.03.27", "title": "Стара Загора: Старозагорски ученици победиха в състезание за млад монтьор и водач"}
{"url": "http://www.focus-news.net/news/2019/03/27/2639738/bdzh-otvarya-bazite-si-za-detsa-ot-priemni-semeystva.html", "text": "БДЖ отваря базите си за деца от приемни семейства. Това съобщиха от пресцентъра на  БДЖ . От 1 до 5 април тази година първата група деца и техните родители от Националната асоциация за приемна грижа (НАПГ) ще бъдат настанени в базата на БДЖ в Паничище. Кампанията под надслов „Очаквана ваканция” има за цел да подпомогне деца в нужда, като им предостави възможност да получат незабравима почивка в базите на държавната железница в цялата страна. Освен почивните станции националният железопътен превозвач ще предостави безплатен транспорт, много забавления и всичко необходимо за „Очаквана ваканция“. \r\n„Вярваме, че всички ние трябва да имаме отношение и да помагаме на децата. Инициативата на БДЖ е една малка стъпка в тази посока. Отворени сме за партньорство с всички организации, които подкрепят деца в неравностойно положение и сме убедени, че всяка подадена ръка гради един по-добър свят. Благодарим на НАПГ и нашите партньори за възможността да подарим тези няколко щастливи дни на децата“, коментира изпълнителният директор на БДЖ Никола Василев. \r\nПо време на престоя за децата ще бъдат организирани разнообразни забавления – екскурзии до известни забележителности в района, много игри и събития, които ще гарантират приятно изживяване и незабравими емоции. Любимецът на публиката Ненчо Балабанов ще забавлява благотворително малчуганите на 2-ри април. Новата му песен „Ти избираш” не само е посветена на децата от приемната грижа, но и те са главните действащи лица в клипа. \r\nЦелта на инициативата „Очаквана ваканция“ е тя да се превърне в традиционна, като привлича подкрепа от повече организации, за да може да достигне до всички деца и техните приемни родители. \r\nПартньори в кампанията са „Девин“ ЕАД и „Папас олио” АД.", "date": "2019.03.27", "title": "БДЖ отваря базите си за деца от приемни семейства"}
{"url": "http://www.focus-news.net/news/2019/03/27/2639741/vitseprezidentat-iliyana-yotova-shte-otkrie-osmoto-izdanie-na-evropeyskiya-forum-za-sotsialno-predpriemachestvo-v-plovdiv-na-28-mart.html", "text": "Вицепрезидентът Илияна Йотова ще открие осмото издание на Европейския форум за социално предприемачество пред Палата №11 на Международен панаир – Пловдив от 10.00 часа в четвъртък, 28 март. Това съобщиха от  прессекретариата на държавния глава .", "date": "2019.03.27", "title": "Вицепрезидентът Илияна Йотова ще открие осмото издание на Европейския форум за социално предприемачество в Пловдив на 28 март"}
{"url": "http://www.focus-news.net/news/2019/03/27/2639734/matey-matev-e-naznachen-za-predsedatel-na-upravitelniya-savet-na-fonda-za-garantirane-na-vlogovete-v-bankite.html", "text": "Министерският съвет прекрати правомощията на председателя на Управителния съвет на Фонда за гарантиране на влоговете в банките Радослав Миленков поради избирането му от Народното събрание за подуправител на Българската народна банка - ръководител на управление „Банков надзор“.Това съобщиха от правителствена информационна служба. На мястото на Радослав Миленков правителството определи за нов председател на фонда Матей Матев, считано от 25 март 2019 година. \r\nМатей Матев е магистър по право от Софийския университет „Св. Климент Охридски“ и има дългогодишен опит в областта на облигационното, търговското, вещното право, приватизацията, чуждестранните инвестиции и ценни книжа, както и процесуалното представителство по търговски, административни и граждански съдебни спорове. Решението на правителството за прекратяване на правомощията и определяне на председател на Управителния съвет на Фонда за гарантиране на влоговете в банките е прието неприсъствено.", "date": "2019.03.27", "title": "Матей Матев е назначен за председател на Управителния съвет на Фонда за гарантиране на влоговете в банките"}
{"url": "http://www.focus-news.net/news/2019/03/27/2639742/gerb-grazhdanski-dialog-na-tema-regionalno-razvitie-shte-se-provede-v-slivnitsa-na-28-mart.html", "text": "Граждански диалог на тема регионално развитие ще се проведе в Сливница на 28 март 2019 г. (четвъртък), от 16.00 ч., в залата на Народно читалище „Съзнание 1907”. Това съобщиха от пресцентъра на  ПП ГЕРБ . Форумът е част от платформата за граждански диалог „Европа в нашия дом”. Участие в него ще вземат областният координатор на ГЕРБ-София област Галя Георгиева, народните представители Валентин Милушев, Васил Цветков и Мартин Тинчев, зам.-министърът на регионалното развитие и благоустройството Николай Нанков, както и зам. областният управител на София област Николай Николов.", "date": "2019.03.27", "title": "ГЕРБ: Граждански диалог на тема регионално развитие ще се проведе в Сливница на 28 март"}
{"url": "http://www.focus-news.net/news/2019/03/27/2639743/stara-zagora-mladezhi-predlagat-izgrazhdane-na-smart-hab-i-karta-na-opasnite-za-selfita-zoni.html", "text": "Младежи предлагат изграждане на смарт хъб и карта на опасните за селфита зони. Това съобщиха от пресцентъра на  Община Стара Загора . В Стара Загора да бъде изграден младежки смарт хъб – отворено пространство, което ще удовлетвори нуждите на младите хора от свое място за комуникация, за споделяне на социални, образователни и културни идеи, за работа в уютна и финансово достъпна среда предлагат участниците в четвъртата международна среща по проект FuturEYEzing по програма Eразъм + К 2, която се провежда в ГПЧЕ „Ромен Ролан“. В нея участват 18 ученици и 6 учители от Швеция, Полша и Испания. Младежите са изработили и примерна карта на опасните места в Стара Загора, използвани за животозастрашаващи селфита. Очакват Общината да вземе необходимите мерки за ограничаване достъпа до тях и тяхното обезопасяване. Искат и да се поставят знаци, но не забранителни, а такива, които провокират мисъл за ценността на човека и на живота. Двете предложения са били връчени днес на зам.- кмета Иванка Сотирова на среща в общинската зала „Петко Славейков“. \r\n„Уверявам Ви, че предложенията ще бъдат предадени на кмета Живко Тодоров. Благодаря Ви особено за втората идея, която предлага решаване на проблем в съзвучие със съвременните начини на общуване“, каза Иванка Сотирова.  \r\nУчастниците в проекта са изгледали филм за историческото наследство и културните забележителности на Стара Загора. След това всяка група представи своя град и своето училище. На срещата са присъствали и общественият посредник Надежда Чакърова-Николова, заедно с младите омбудсмани. Те са разказвали за дейността си и младежките инициативи.  \r\nНа гости в община Стара Загора са били и преподаватели от Италия, Испания и Полша, участници в работна среща по проект Еразъм + „Споделяме и учим заедно. Засаждаме семената на нашето бъдеще\" , която се провежда в Шесто основно училище „Свети Никола“ в Стара Загора. \r\nЗам.-кметът Иванка Сотирова е представила организацията на образованието в община Стара Загора видовете училища, детските градини, финансирането им и начина на работа. Тя е споделила, че в Стара Загора има неправителствена организация, която работи с деца с аутизъм (една от основните теми на работната среща). „Община Стара Загора отделя голям финансов и кадрови ресурс за обезпечаване на тази услуга, независимо, че се изпълнява от друга организация“, обясни Сотирова. По думите й Стара Загора е на второ място, след столицата с най-много социални услуги – 38 за всички възрасти. \r\nСрещата е завършила с пожеланието за ползотворно общуване и създаване на нови приятелства.", "date": "2019.03.27", "title": "Стара Загора: Младежи предлагат изграждане на смарт хъб и карта на опасните за селфита зони"}
{"url": "http://www.focus-news.net/news/2019/03/27/2639745/tsvetan-tsvetanov-gerb-vsichko-prez-tseliya-mi-saznatelen-zhivot-e-rakovodeno-ot-zakonnostta-i-ot-obshtestveniya-interes.html", "text": "Всичко през целия ми съзнателен живот е ръководено от законността и от обществения интерес. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . „Искам да споделя с Вас решението, което съм взел преди няколко дни. Днес го официализирах пред лидера на ПП ГЕРБ и премиер на Република България Бойко Борисов. Първо искам да благодаря на всички тези, които се постараха да бъдат обективни. Благодаря и на тези, които създадоха другото усещане за много манипулации и внушения“, заяви Цветанов.  \r\nДеница КИТАНОВА", "date": "2019.03.27", "title": "Цветан Цветанов, ГЕРБ: Всичко през целия ми съзнателен живот е ръководено от законността и от обществения интерес"}
{"url": "http://www.focus-news.net/news/2019/03/27/2639746/blagoevgrad-ima-potentsial-za-izgrazhdane-na-regionalen-inovatsionen-tsentar-v-pomosht-na-biznesa.html", "text": "Има потенциал за изграждане на Регионален иновационен център в помощ на бизнеса. Това съобщиха от пресцентъра на  Община Благоевград . Възможностите  за изграждане на Регионален иновационен център в Благоевград, обслужващ територията на Югозападна България, бяха обсъдени на среща днес. Тя се проведе в Община Благоевград, а на нея присъстваха представители на ЮЗУ „Неофит Рилски“, Американски университет в Благоевград, представители на местния бизнес в ИКТ сектора, Неправителствени организации и представители на Община Благоевград.   \r\nЦелта е чрез  Регионалния иновационен център  да бъде подпомогнато изграждането и развитието на съвременна научно-изследователска и иновационна инфраструктура. Това ще стане в сътрудничество между научни организации и регионалния бизнес.  \r\nИдеята е с изграждане на Регионалния иновационен център,  бизнесът да разчита на кадрите на двата университета в Благоевград, както и на технически насочените средни училища в региона. \r\nКонцепцията е разработена с цел до 2020 г. България да постигне сериозен напредък в иновационното си представяне на ниво ЕС за справяне с обществените предизвикателства в сферата на демографията.   \r\nПо време на срещата, представителите на главна дирекция „Европейски фондове за конкурентоспособност“, Министерство на икономиката поясниха, че по Процедурата ще бъдат подкрепяни съвместни проекти инициирани от няколко предприятия с висок иновативен потенциал в сътрудничество с научноизследователски организации, които да имат за резултат създаването на научноизследователски и иновативен капацитет за подпомагане и развитие на местната икономика за по-висока добавена стойност на региона. \r\nПроцедурата е в рамките на Приоритетна ос 1 „Технологично развитие и иновации“, Инвестиционен приоритет 1.1. „Технологично развитие и иновации“ на  ОП „Иновации и конкурентоспособност“ 2014-2020.", "date": "2019.03.27", "title": "Благоевград: Има потенциал за изграждане на Регионален иновационен център в помощ на бизнеса"}
{"url": "http://www.focus-news.net/news/2019/03/27/2639747/bloomberg-kak-mestnite-izbori-v-turtsiya-stanaha-izbori-za-erdogani.html", "text": "Турският лидер Реджеп Тайип Ердоган спечели нов мандат с нови сили в двойна победа на парламентарните и президентските избори миналото лято. Сега, по-малко от година след началото на петгодишния си мандат, той е изправен пред референдум по въпроса за управлението на държавата. С нацията в икономическа криза опонентите на Ердоган работят заедно в усилията си да изобличат него и ислямисткото му движение на местните избори на 31 март, съобщава американската агенция  Bloomberg . \r\nКакво прави изборите специални? \r\nОпозиционните партии в Турция рядко координират стратегия. Но този път втората най-голяма опозиционна група в парламента, Народнодемократичната партия, която набляга на правата на малцинствата, избра да прекара важните общински състезания извън крепостта си на югоизток, където е концентрирано кюрдското малцинство в Турция. Вместо това тя подкрепя кандидати от опозиционен блок, ръководен от по-голямата Републиканска народна партия. Това доведе до конкурентни надпреварвания в столицата Анкара и търговския център на Истанбул, който заплашва четвъртвековното държане на градовете от Партията на справедливостта и развитието на Ердоган и неговите предшественици.  \r\nКакво се крие зад хода на Народнодемократичната партия? \r\nТя се опитва да спечели около 100 общини в югоизточната част на страната, в които избраните кметове са свалени от правителството, а стотици кюрдски политици са осъдени за предполагаеми връзки с незаконната Кюрдска работническа партия или ПКК. ПКК, която турското правителство счита за терористична организация, се бори за автономна кюрдска област в Турция. Кюрдите съставляват почти една пета от населението на Турция. Народнодемократичната партия се сблъска с широки репресии, откакто спечели достатъчно гласове, за да влезе в парламента през 2015 г. \r\nКак отговори Ердоган? \r\nКакто и при предишните избори, Ердоган се обърна към националистически настроените с предупреждения, че сепаратистките стремежи сред кюрдите заплашват целостта на Турция. В тънко прикрито послание към кюрдските политици той заплаши, че ще замени всеки общински служител, участващ в тероризъм или престъпно деяние. Самият Ердоган беше отстранен от длъжността му като кмет на Истанбул през 1998 г., след като беше осъден за подбуждане на религиозна омраза, за което е излежавал четири месеца затвор. Той също така каза, че „Анкара е твърде важна, за да бъде предадена на хора, затънали в съмнителни работи“, позовавайки се на твърденията на прокурор, че кандидатът за кмет Мансур Явас е злоупотребил със задълженията си на адвокат. Явас е отрекъл всякакви нарушения. \r\nКолко зле е икономиката? \r\nСтраната преживява първата си рецесия от десетилетие. Безработицата в края на 2018 г. е била 13,5%, което е деветгодишен връх. Необузданата инфлация принуди правителството да отвори сергии за продажба на стоки с намалени цени, за да изолира бедните от влиянието на валутната катастрофа миналата година. Бъркотията беше подхранван от дипломатическото противопоставяне на САЩ за бъдещето на подкрепяните от Америка кюрдски сили в Сирия и американски пастор, държан в Турция по обвинения в тероризъм.  Превод и редакция : Калоян Пенков", "date": "2019.03.27", "title": "Bloomberg: Как местните избори в Турция станаха избори за Ердоган?"}
{"url": "http://www.focus-news.net/news/2019/03/27/2639744/ministar-rumen-porozhanov-ministerstvoto-na-zemedelieto-hranite-i-gorite-shte-poiska-dopalnitelno-sredstva-za-spravyane-s-afrikanskata-chuma-po-svinete.html", "text": "Министерството на земеделието, храните и горите ще поиска от Министерския съвет допълнително средства в полза на  Агенцията по храните за ефективни мерки за справяне с африканската чума по свинете. Това съобщи пред журналисти в Пловдив министър Румен Порожанов, предаде репортер на  Радио „Фокус”-Пловдив . Средствата ще са нужни за да продължи ефективното обеззаразяване и всички останали мерки, които са необходими срещу заболяването. Според земеделския министър темата с чумата по свинете е много сериозна. Порожанов изтъкна още, че цената на свинското месо пада между 5-6% както в Европа, така и у нас. \r\n„Въпреки,че нямаме пряко засегнати индустриални ферми, които произвеждат месото, цената на свинското пада. По същия начин пада цената и в Полша и в другите засегнати от чумата страни. Румен Порожанов съобщи още, че в миналия четвъртък е правил голяма среща с целия Управителен съвет на частно-практикуващите ветеринарни лекари. Имало е дебат въобще за животновъдството, но и за това, че е крайно необходимо да бъдат описани у нас и регистрирани всички прасета, включително и тези от „задния двор”. „Защото, когато имаме проблем в някое населено място, ние трябва да имаме идентифициране на животните, да знаем къде се намират, на кой стопанин са, за да могат да се предприемат всякакви мерки за обеззаразяване и т. н.”, каза министърът на земеделието. \r\nВ Пловдив министърът на земеделието, храните и горите Румен Порожанов откри официално 25-то издание на международното изложение „Природа, лов, риболов“. \r\nЦветана ТОНЧЕВА", "date": "2019.03.27", "title": "Министър Румен Порожанов: Министерството на земеделието, храните и горите ще поиска допълнително средства за справяне с африканската чума по свинете"}
{"url": "http://www.focus-news.net/news/2019/03/27/2639748/api-vazstanoveno-e-dvizhenieto-po-am-trakiya-v-posoka-burgas-pri-154-km.html", "text": "Възстановено е движението по АМ \"Тракия\", в посока Бургас при 154 км. Това съобщиха от пресцентъра на  Агенция „Пътна инфраструктура“ .  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –", "date": "2019.03.27", "title": "АПИ: Възстановено е движението по АМ \"Тракия\", в посока Бургас при 154 км"}
{"url": "http://www.focus-news.net/news/2019/03/27/2639751/tsvetan-tsvetanov-napuskam-parlamenta-shte-bada-zamestnik-predsedatel-na-gerb-i-shte-oglavya-predizborniya-shtab-nyama-drama.html", "text": "Няма драма от това, че председателят на парламентарната група на ГЕРБ ще напусне 44-тия парламент, ще бъда заместник-председател на партията и ще оглавя предизборния щаб. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . Според Цветанов неговото решение ще даде успокоение след всички спекулации, че иска да разцепи ГЕРБ. \"Винаги съм се ръководил от семейните ценности. Знам, че ако има проблем, страдат децата. Ако има развод, страдат децата\", допълни Цветанов. Той посочи, че винаги е изповядвал това да бъдат екип. Цветанов призова да се спрат с ГЕРБ.   \r\nДеница КИТАНОВА", "date": "2019.03.27", "title": "Цветан Цветанов: Напускам парламента, ще бъда заместник-председател на ГЕРБ и ще оглавя предизборния щаб - няма драма"}
{"url": "http://www.focus-news.net/news/2019/03/27/2639749/ministarat-na-zemedelieto-rumen-porozhanov-balgariya-ima-dostoyno-i-bezsporno-myasto-sred-vodeshtite-svetovni-lovni-destinatsii.html", "text": "Ръст в ловния туризъм отчете министърът на земеделието, храните и горите Румен Порожанов при откриването на изложбата „Природа, Лов, Риболов 2019“ в Пловдив, предаде репортер на  Радио „Фокус“-Пловдив . „България има достойно и безспорно място сред водещите световни ловни дестинации“, заяви министър Порожанов. По думите му всяка година изложението дава все по-големи възможности за представяне на българската природа и българското ловно и рибно стопанство. \r\nМинистър Порожанов  посочи още, че през 2018 г. приходите от ловния туризъм са нараснали с 900 000 лева и са достигнали близо 7.5 млн. лева, а броят на ловците се е увеличил с 1443  и те са били 6893. „Другото голямо предимство на страната ни са трофейните качества на дивеча“, подчерта министър Порожанов. Някои от най-добрите трофеи от изминалия сезон може да се видят на изложението. \r\nНад 50 фирми участват в деловия форум, който продължава от 27 до 31 март в Панаирното градче в Пловдив. Той  се провежда под егидата на Министерството на земеделието, храните и горите, съорганизатори са Изпълнителната агенция по горите и Съюзът на ловците и риболовците в България (СЛРБ). \r\nНовият акцент на изложението тази година е велосипедният спорт. Той е презентиран с екстремно байк шоу на най-добрите каскадьори от Балтика и с експозиция от модерни велосипеди – планински, шосейни и градски, на италианска марка със 130-годишен опит в тяхното производство. \r\nУчастниците демонстрират ловно, рибарско, туристическо и спортно оборудване: оръжия, муниции,  принадлежности, облекло, обувки, аксесоари,  лодки, оптически и навигационни уреди  и други изделия за различни  активности сред природата.  Държавните горски предприятия презентират дестинации за ловен, риболовен и екотуризъм. \r\nПрограмата включва много атракции за деца и възрастни, като за първи път ще има демонстрации с коне-тежковози за теглене на трупи, изложба на ловни кучета. Новост е и екстремното байк шоу, което може да се види на 29 март от 13.00 и от 16.00 ч., на 30 март - от 12.00 и от 15.00 ч., на 31 март от 11 и от 13 часа. СЛРБ показва част от първите пушки, използвани за лов по нашите земи. \r\nИзложбата е разположена в Палата 3 и е отворена от 09.00 до 18.00 ч., а в неделя – до 14.00 часа. \r\nЦветана ТОНЧЕВА", "date": "2019.03.27", "title": "Министърът на земеделието Румен Порожанов: България има достойно и безспорно място сред водещите световни ловни дестинации"}
{"url": "http://www.focus-news.net/news/2019/03/27/2639752/kardzhali-prez-tazi-godina-se-navarshvat-30-godini-ot-sazdavaneto-na-parvata-prirodonauchna-ekspozitsiya-v-iztochnite-rodopi.html", "text": "През тази година се навършват 30 години от създаването на първата природонаучна експозиция в Източните Родопи. По този повод Стела Тодорова, с усилията на която сегашната експозиция е открита през 1993 година в Регионалния музей, разказа за  Радио „Фокус“  че през 1979 година в Кърджали е положено началото на една забележителна експозиция от природните богатства на региона, на Източните Родопи, която днес е изложена в Природонаучния отдел на музея. Доброволният сътрудник Стефана Василева, учен с големи познания, учен енциклопедист и с голям опит в работата на терен,  с упорита и целенасочена работа за 4 години успява да събере прекрасни образци от руди, кристали и минерали, които са изложени в сградата на тогавашния Научно-технически съюз в Кърджали. Стефана Василева е била активен участник в създаването и на Червената книга на България. През 1981 година е назначен и първият уредник на фонда и изложбата - геоложката инж. Стела Тодорова.  \r\nСтефана Василева и Стела Тодорова са обходили целия регион и са събрали голяма част от фонда на сегашния отдел на музея. Впечатляващи са образците от златна и сребърна руда, полускъпоценни и скъпоценни камъни, вкаменелости от предисторическите епохи, когато големи части на района на древната планина Родопи са били плитки топли морета, с извисяващи се множество действащи вулкани. Стела Тодорова, една от създателките на сегашната музейна сбирка и първа нейна уредничка и Величко Кръстев, притежател на най-голямата частна колекция от минерали в Кърджали,  са поставили началото на богатата сбирка на музея от скъпоценни и полускъпоценни камъни.  \r\nСтела Тодорова разказва за това, че района се посещава от много туристи от цяла България, нашите реки са известни с това, че в тях може да се намери все още рзасипно злато, в река Върбица, Перперешка, Златица - те са известни сред златотърсачите в България и сред геолозите също. Все още из планината могат да се намерят местни минерали, а дори до недалечно минало са били в изобилие различни видове ахати, ясписи и халцедони, гранати, халцедон, калцити, рубин - макар и на ограничени места, турмалин, малко аквамарин, от Кърджалийско и Момчилградско. Древният рудник за злато край село Стремци, на няколко километра от Кърджали, е особено атрактивен обект, в който е доказано, че се е добивало злато, но той все още не е пригоден за посещение от туристи. Това може би е бил рудник още от тракийската епоха, според някои от археолозите, каза Стела Тодорова. Местният пещерен клуб е картирал рудника и се знае общата дължина - около 300 м разклонени галерии от голяма пещера, която завършва с езеро и отгоре се виждат вентилационни шахти, местните хора са я наричали Иниклер, обяснява Стела Тодорова. Геоложката е авторка на много книги, справочници и албуми за региона, които заедно с красиви минерали, керамични съдове, картини от полускъпоценни камъни, метални символи от прабългарската епоха и керамични стилни украшения, могат да се видят и придобият в магазина до Историческия музей.  \r\nВ експозицията могат да се видят вкаменени дървета, миди, охлюви и корали от село Равен, край Момчилград и други терени от Родопите. Уредничката в природонаучния отдел Лидия Кирилова обяснява, че през 2015 година тя е идентифицирала и публикувала в доклади на БАН, в съавторство с доц. Владимир Георгиев, като принос в науката, уникален нов род риба, която е отпечатана в застинала лава от експонат в музея. Не се открива всеки ден нов вид, каза уредничката, рибата до тогава не е била известна като вид, преди хилядолетия е била соленоводна, а сегашните наследници на вида са сладководни, което също е новост за науката, според специалистката. Род вкаменени лилии, на които аналог вече не съществува в съвремието, също са били установени като отделен род  в музея в Кърджали. Геологическите породи, които са изложени тук, са богати и разнообразни.  За произхода на големите кристални образования от аметисти, уредничката разказа: как топлата лава от вулканите и студената вода в морето са се сблъсквали и се появявали мехури, във вътрешността на които се образували кристалите – това са така наречените геоди, с кристализирали в тях аметисти.  Рудите с налепи от лазурит и малахит са особено ефектни, Руската империя е имала големи залежи от тези минерали и цели стаи в дворците на императорите са били облицовани с тях, разказа още Лидия Кирилова.  \r\nДарина ДЕЕНИЧИНА", "date": "2019.03.27", "title": "Кърджали: През тази година се навършват 30 години от създаването на първата природонаучна експозиция в Източните Родопи"}
{"url": "http://www.focus-news.net/news/2019/03/27/2639733/odobrena-e-metodika-za-izvarshvane-na-individualna-otsenka-na-potrebnostite-ot-podkrepa-za-horata-s-uvrezhdaniya.html", "text": "Правителството прие Методиката за извършване на индивидуална оценка на потребностите от подкрепа за хората с увреждания.  Това съобщиха от правителствена информационна служба . Разработването на нормативния акт е регламентирано в Закона за хората с увреждания, който влезе в сила от 1 януари 2019 г. С него се определят нови форми на подкрепа, които се идентифицират чрез индивидуална комплексна оценка на потребностите и при изследване на функционалните затруднения и наличието на бариери в изпълнението на ежедневните и други дейности на човека с увреждане. \r\nМетодиката регламентира реда и условията по изготвянето на индивидуална оценка на потребностите на хората с увреждания, включително оценка за потребността от предоставяне на социални услуги, лична помощ или друг вид подкрепа при условия и по ред, определени със закон. С нея се регламентира обективен начин на изчисляване на броя часове лична помощ за всеки човек с увреждане до и над 18-годишна възраст. \r\nЗаключенията и направленията, определени в оценката са задължителни за всички компетентни органи и организации, за реализиране на съответните права на хората с увреждания.", "date": "2019.03.27", "title": "Одобрена е Методика за извършване на индивидуална оценка на потребностите от подкрепа за хората с увреждания"}
{"url": "http://www.focus-news.net/news/2019/03/27/2639754/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областното пътно управление. Пътищата са сухи и нормално проходими. \r\nВ град Бургас движението е натоварено по по централните улици„Иван Вазов“, „Христо Ботев“, „Цар Симеон“, „Генерал Гурго“ и „Булаир“, както и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.03.27", "title": "Бургас: Нормално се осъществява движението в областта"}
{"url": "http://www.focus-news.net/news/2019/03/27/2639757/vasil-valchev-mdt-konstantin-kisimov-veliko-tarnovo-prioritet-na-teatara-e-da-predstavyame-zaglaviya-koito-sa-malko-igrani-v-balgariya-i-ne-sa-realizirani-na-tarnovska-stsena.html", "text": "Стана традиция за Музикално-драматичен (МДТ) „Константин Кисимов“ във Велико Търново да се поставят заглавия, които са малко играни в България и не са поставяни на търновска сцена. Тенденцията се наблюдава в последните няколко години и последното заглавие на търновските театрали „Теменужката от Монмартр“ по Имре Каламн я потвърждава. Това обобщи в предаването  „Царевград Търнов“  на  Радио „Фокус“  директорът на културната институция Васил Вълчев. Останалите постановки в този дух са оперетата „Баядерка“ на Имре Калман, както и двата мюзикъла – „Криворазбраната цивилизация“ и „Вражалеж“ по музика на Дечо Таралежков. \r\n„Още в началото на годината започнахме репетиции на последното заглавие на краля на оперетата, както наричат австро-унгареца Имре Калман. Това, може би е най-зрялата му творба, която поставя основите на новия жанр мюзикъл. Любопитно е, че първата премиера е във Виена на 20 март 1930 година. В България не се поставя често. Представяно е единствено в София, където няма голям успех, по необясними за мен причини и в Русе, за където дори не съм сигурен, че е имало премиера. Това е един много различен и разчупен спектакъл“, коментира още Вълчев. През април се предвижда още едно представление на „Теменужката“ на търновска сцена, след което спектакъла тръгва на турне. В старата столица театралите ще го представят и в рамките на 4 Летен сезон на българските оперни театри „Сцена на вековете“ – на 26 юни, от 21.00 часа. \r\nЛуиза ТРАНЧЕВА", "date": "2019.03.27", "title": "Васил Вълчев, МДТ „Константин Кисимов“ - Велико Търново: Приоритет на театъра е да представяме заглавия, които са малко играни в България и не са реализирани на търновска сцена"}
{"url": "http://www.focus-news.net/news/2019/03/27/2639739/v92-sarbiya-srabskiyat-prezident-iznenadan-ot-izyavlenieto-na-amerikanskiya-poslanik.html", "text": "Сръбският президент Александър Вучич заяви, че е изненадан от посланика на САЩ Кайл Скот, който каза, че „не само Прищина е виновна“, предава белградското радио  B92 . \r\nСкот заяви, че вината за настоящите отношения между Белград и Прищина е и липсата на диалог между двете страни. \r\n„Изненадан съм от изявлението на Скот. Дръж се, човече. Казват, че не трябва да прехвърляш вината. Кажи какво сме виновни?“, каза Вучич в предаване на Happy TV. \r\nСърбия, отбеляза той, не е въвела контрамерки срещу Прищина. Журналистите коментираха, че някои са помолили Вучич да запечата проходите към Косово и Метохия „херметически“. \r\n„Сега имам въпрос за тези умници. Те знаят ли, че по този начин ще затворим хората си в Косово, ще застрашим живота и снабдяването им? Или мислят, че можем да приемем закон, който казва: „влизането е разрешено за сърби, но не за албанците“? Това е 1932 г., Хитлерова Германия и Сърбия няма да приеме такива закони“, заключи Вучич. \r\nВучич заяви, че бивши и настоящи високопоставени служители на Държавния департамент на САЩ, Уес Мичъл и Матю Палмър, го критикуваха на среща и заяви, че е бил „нечестен“ в контекста на диалога с Прищина, защото благодарение на ангажимента на Сърбия, редица страни са оттеглили признаването на Косово. \r\nВучич попита дали Съединените щати се оплакваха на Прищина, когато Мадагаскар призна Косово - както сега се оплаква, когато Мадагаскар оттегли това признание. \r\nПрезидентът посочи, че Съединените щати призовават страните да не оттеглят признанието си и, че представителите на Доминиканската република и Суринам са му показали писмо с молба да не оттеглят признаването на Косово. \r\nВучич пита в какво Сърбия е „нечестна“ и отново посочи редица безотговорни решения, взети от Прищина, сред които „антицивилизационни мита (върху стоки от централна Сърбия), които не са уместни за 21-ви век“, както и платформа, която не е за диалог, а срещу него. \r\nТой също така посочи, че общността на сръбските общини все още не е сформирана в Косово и, че те дори са гласували в подкрепа на създаването на така наречената косовска армия, която, както припомни президентът, е в контраст дори с „Конституцията на Косово“. \r\nВучич обяви също, че френският президент Еманюел Макрон ще посети Сърбия през юли и, че е получил потвърждение за точната дата. \r\n„Макрон идва, а преди това - ако всичко е наред и аз не се оттегля или  не ме убият междувременно - ще имам възможността да се срещна с президента Си Дзинпин в Китай на 25 април, което е много важна среща и вярвам, че ще се срещна и с руския лидер Владимир Путин в Китай“, каза Вучич. \r\nЗапитан дали планира да засили сътрудничеството със САЩ и може би за визита там, Вучич каза, че никога не „моли за срещи“. \r\n„Чакам покана за Америка. Когато дойде обаждането, ще отида4, заяви Вучич. Превод и редакция : Калоян Пенков", "date": "2019.03.27", "title": "В92 (Сърбия): Сръбският президент „изненадан от изявлението на американския посланик“"}
{"url": "http://www.focus-news.net/news/2019/03/27/2639750/tsvetan-tsvetanov-gerb-pri-zabluzhdenie-i-podnasyane-na-nevyarna-informatsiya-se-sazdava-naprezhenie-koeto-reflektira-varhu-politicheski-partii-i-upravlenieto-v-sluchaya-zhertvata-byah-az.html", "text": "При заблуждение и поднасяне на невярна информация се създава напрежение, което рефлектира върху политически партии,  и управлението - в случая жертвата бях аз. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ .  \r\n„За тези обвинения, че има лобизъм, свързан със сградата на фирма „Артекс“ - за всички тези, които разбират както от право, така и от начина на прилагане на ЗУТ, заявяват, че този закон няма никакво отношение към тази сграда. Все пак, когато имаме обективни журналисти, това е най-важното за българското общество. Когато се влиза в заблуждение и поднасяне на невярна информация, се създава обществено напрежение, което рефлектира върху политически партии, парламентарни мнозинства и управлението\", заяви още Цветанов и  посочи, че в случая жертвата е бил той.  \r\nДеница КИТАНОВА", "date": "2019.03.27", "title": "Цветан Цветанов, ГЕРБ: При заблуждение и поднасяне на невярна информация се създава напрежение, което рефлектира върху политически партии и управлението - в случая жертвата бях аз"}
{"url": "http://www.focus-news.net/news/2019/03/27/2639756/informatsionnata-sistema-za-biznes-statistika-na-nsi-se-srina.html", "text": "Информационната Система за бизнес статистика на Националния статистически институт се срина. Това съобщиха за  Агенция „Фокус“  от пресцентъра на  Национален статистически институт . Проблемът е технически и се очаква до 1-2 часа да бъде решен.  \r\nИрина ИВАНОВА", "date": "2019.03.27", "title": "Информационната система за бизнес статистика на НСИ се срина"}
{"url": "http://www.focus-news.net/news/2019/03/27/2639758/varna-ekip-ot-meditsinskiya-universitet-v-grada-shte-uchastva-v-ekspeditsiyata-abora-iv-argonavti-ot-kamennata-era.html", "text": "Медицинският университет във Варна ще се включи в експедицията „АБОРА IV – аргонавти от каменната ера“, която предвижда плаване с модел на примитивен тръстиков кораб до Средиземноморието. Това съобщи на пресконференция зам.-ректорът на висшето учебно заведение проф. Тодорка Костадинова, предаде репортер на  Радио „Фокус“ – Варна . Екипът ще се ръководи от проф. Йото Йотов, зам.-декан на Факултета по медицина и от д-р Димитър Ставрев. В проекта обаче ще се включат и студенти. Медицинският университет ще се включи с измерване на някои здравни показатели. Ще се извършват консултации относно здравословното хранене на екипажа, водата, която ще се използва. „Вие знаете, че имаме различни факултети по фармация, медицина и нутригеномика. Освен това, многото студенти – български и чуждестранни ще участват в някои от експерименталните дейности при конструкцията на лодката“, обясни още проф. Костадинова. Според нея Варна трябва да поеме тази отговорност, за да се потвърди ролята на региона в историята. Тя допълни, че може би впоследствие ще бъдат направени и учебни филми за студентите за оцеляване на море. \r\nДиана СТОЕВА", "date": "2019.03.27", "title": "Варна: Екип от Медицинския университет в града ще участва в експедицията „АБОРА IV – аргонавти от каменната ера“"}
{"url": "http://www.focus-news.net/news/2019/03/27/2639740/otlozhiha-glasuvaneto-na-paket-mobilnost-v-evropeyskiya-parlament-obzor.html", "text": "Председателят на Европейския парламент Антонио Таяни  върна пакет „Мобилност“ на ресорната транспортна комисия. Таяни обясни, че по пакета са представени 1224 предложения за изменения и са отправени многобройни искания за разделно гласуване на отделни части. Затова той се обърна към Комисията по транспорт с искане да филтрира измененията, преди да бъдат гласувани в пленарна зала. Председателят на ЕП заяви, че връща законодателното досие за да има ясен вот по ясни предложения. Антонио Таяни отрече решението му да е продиктувано от идеята за съзнателно протакане на законопроекта и призова Комисията по транспорт да проведе спешно заседание, за да можем през април пакетът да бъде гласуван в пленарна зала.  \r\nНовината за отлагането на законопроекта не разколеба превозвачите от Източна Европа, които се събраха на  протест срещу пакета „Мобилност“ пред сградата на Европейския парламент в Страсбург . Стотици превозвачи от България, Румъния, Словения, Полша и Литва се събраха за втори път, за да заявят своето несъгласие с предлаганите промени. Най-ощетяващи за превозвачите ни и колегите им от другите източноевропейски страни са предложенията шофьорите да се връщат обратно всеки 4 седмици и забраната да спят в кабината на камиона. По данни на бранша в България има около 17 хил. транспортни фирми, с 66 хил. камиона, а пряко заетите са 120 хил. души. Протестът премина мирно, без камиони, без затваряне улици или блокиране на движението във френския град.  За да подкрепят превозвачите ни на протеста присъстваха българските евродепутати Андрей Новаков, Сергей Станишев, Асим Адемов, Ангел Джамбазки, Филиз Хюсменова, Андрей Ковачев, Илхан Кючук, Момчил Неков и народните представители от БСП Димитър Данчев и Манол Генов. \r\nБългарските евродепутати  Петър Курумбашев  и  Андрей Новаков  определиха случващото се като положителна стъпка и дори „малка победа“. Според тях няма технологично време до края на мандата на този европарламент пакетът да бъде разгледан и одобрен от транспортната комисия и върнат в пленарна зала за гласуване. Въпреки това българските представители в ЕП остават нащрек, за да следят как продължава сагата със спорния законопроект. За по-умерена реакция призова колегата им  Ангел Джамбазки . Той предупреди, че не трябва да се прибързва с хората и вувузелите и заяви, че в този момент са необходими разум и спокойствие. „Това не е победа и няма да бъде обявявана като такава. Това е частичен успех, който ни приближава към крайната цел, а именно отхвърлянето на тези вредни поправки и отхвърлянето на този вреден пакет“, заяви той. \r\nПред протестиращите превозвачи  евродепутатът Андрей Новаков  заяви, че българските представители в Европейския парламент ще се опитат да удържат докрай българския интерес по пакета „Мобилност“. Колегата му  Момчил Неков  също посочи, че битката против законопроекта продължава и призова всички заедно да покажат, че правата на транспортния бранш не могат да бъдат ограничавани. Лидерът на ПЕС Сергей Станишев  коментира, че решение на председателя на ЕП е важна стъпка към успеха, но в никакъв случай не трябва да се заблуждаваме, че въпросът е окончателно решен. По думите му е необходима мобилизация на всички нива, защото съотношението на силите в ЕП не е в наша полза и имаме да наваксваме много пропуснати възможности – както в ЕП, така и в Съвета на ЕС миналата година Изпълнителният директор на Съюза на международните превозвачи Йордан Арабаджиев  заяви, че българските евродепутати са показали, че когато политиците са обединени, могат да защитават национална кауза. Благодаря и на колегите от Румъния, защото заедно с тях минаваме по този дълъг път. Заедно с тях не отстъпихме, не се предадохме. Благодарение и на техните усилия днес сме тук, спечелили малка битка, знаем обаче, че ще се търсят всякакви процедурни хватки този пакет да се пробута“, каза още той. \r\nПревозвачи излязоха на  протест и в София . Около 100-ина протестиращи се събраха пред храм-паметника „Александър Невски“, след което блокираха за кратко движението по ул. „Г. С. Раковски“, докато се придвижиха до сградата на Европейската комисия. Те носеха жълти жилетки и плакати с надписи: „Пакетът „Макрон”- началото на краят на ЕС!”, „Права за големите, ограничения за малките!“, „Западът-убива, Изтокът-умира!“. Пред сградата на Европейската комисия в България те скандираха „Оставка” и „Победа”.  Изпълнителният директор на Камарата на автомобилните превозвачи в България Димитър Димитров , коментира, че ако законът „Макрон” влезе в сила, повече от 80 000 превозвачи ще бъдат засегнати. По думите му компромисните предложения по пакет „Мобилност 1“ досега са станали все по-тежки за превозвачите.  Зам.-председателят на Националното сдружение на българските превозвачи Красимир Лалов  коментира, че протестите срещу пакета „Мобилност“ ще продължат, докато нещата не станат нормални. Според него това, че пакетът е върнат в транспортна комисия, нищо не означава. Той отбеляза, че исканията им са да не се правят поправки, а проектозаконът да бъде изцяло пренаписан.  \r\nУ нас   премиерът Бойко Борисов  също коментира казуса около пакет „Мобилност“. Той отбеляза, че макар и много трудно продължаваме да печелим малки битки по пътя да защитим справедливостта. „Да не се радваме предварително, а точно обратното, да се надяваме, че при следващото гласуване всички евродепутати от България ще гласуват и ще са там“, обясни той. Засега успяваме, но това не е даром, и е много трудно. Огромни усилия полагаме, всичко това можеше да мине онзи ден, ако още двама депутатите от България бяха отишли да си дадат гласа, но за съжаление не стана“, допълни Борисов.  Председателят на парламентарната Комисия по транспорт Халил Летифов  заяви, че отпадането на пакета „Мобилност“ 1 от дневния ред на европарламента е успех, но  предупреди, че бурята не е отминала. Според депутата от „Обединени патриоти“ Атанас Стоянов битката е отложена, но войната продължава. По думите му пакетът „Мобилност“ е крайъгълният камък за това ще я бъде ли Европа или не. Протестът премина мирно под засилено полицейско присъствие.", "date": "2019.03.27", "title": "Отложиха гласуването на пакет „Мобилност“ в Европейския парламент (ОБЗОР)"}
{"url": "http://www.focus-news.net/news/2019/03/27/2639759/kaloyan-pargov-uverenieto-raboti-se-po-problemite-veche-ne-udovletvoryava-taksimetroviya-bransh.html", "text": "Уверението \"работи се\", с което управляващите в Столична община отлагат решаването на проблемите в таксиметровия бранш, вече не удовлетворява нито шофьорите, нито собствениците на фирми. Това заяви председателят на БСП - София и на групата на социалистите в СОС Калоян Паргов след заседанието на Комисията по транспорт и туризъм днес, съобщиха от пресцентъра на  БСП . На него присъстваха и представители на таксиметровия бранш, които поставиха отново нерешените въпроси. Калоян Паргов ги покани да участват в това заседание по време на протеста им миналия четвъртък, на който той присъства и подкрепи справедливите им искания. \r\n\"Проблемите в таксиметровия бранш не са нерешими, всичко е въпрос на желание и малко усилия, коментира Калоян Паргов, който е заместник-председател на Комисията по транспорт и туризъм в СОС. - Представителите на таксиметровия бранш за пореден път поставиха въпроса за стоянките, за ползването на бус лентите и за сроковете за определяне на минимални и максимални тарифи за превоз всяка година. Очевидно е, че вече уверението \"работи се\" не върши работа на управляващите в Столична община. Нито таксиметровите шофьори, нито собствениците на фирми ги приемат, те искат резултати от тази работа\". \r\nКалоян Паргов настоя работната група, която търси решение на проблема със стоянките да ускори действията си и периодично да информира членовете на Комисията по транспорт и туризъм какво е свършила. \"Въпросът с бус лентите е от компетенцията на Народното събрание, добави той. - Но аз гарантирам подкрепата на БСП, за да бъде решен този проблем. Искането обаче на представителите на таксиметровия бранш до 31-и май да бъдат преразгледани минималните и максималните тарифи беше отложено за края на 2019 година\".", "date": "2019.03.27", "title": "Калоян Паргов: Уверението \"работи се по проблемите\" вече не удовлетворява таксиметровия бранш"}
{"url": "http://www.focus-news.net/news/2019/03/27/2639761/pazardzhik-v-peshtera-se-provede-obshtinskiyat-krag-na-natsionalnoto-uchenicheska-viktorina-po-bezopasnost-na-dvizhenieto.html", "text": "Общинският кръг на Националната ученическа викторина по безопасност на движението „Да пазим децата на пътя“ за ученици от 5 до 7 клас се проведе в Пещера, съобщи за  Радио „Фокус“ – Пазарджик  Стоян Йовчев от Общината. Състезанието бе организирано от Община Пещера със съдействието на Районното управление на МВР. Във викторината участваха отборите на  СУ „Св. Климент Охридски“, ОУ „Св. Патриарх Евтимий“, ОУ „Петко Р. Славейков“, ОУ „Любен Каравелов“. Компетентно жури определи победителите след битка в три кръга. Оспорваната борба завърши с победа на учениците от ОУ „Петко Рачов Славейков“ с 52 точки. На второ място с 46 точки се класираха учениците от ОУ „Св. Патриарх Евтимий“. С две точки разлика след тях останаха учениците от СУ „Св. Климент Охридски“. С 37 точки завършиха участието си учениците от ОУ „Любен Каравелов“. Отборът победител ще представи община Пещера на областното състезание през месец април. \r\nВаня НИКОЛОВА", "date": "2019.03.27", "title": "Пазарджик: В Пещера се проведе общинският кръг на Националното ученическа викторина по безопасност на движението"}
{"url": "http://www.focus-news.net/news/2019/03/27/2639762/smolyan-mokri-po-usoynite-chasti-v-planinata-sa-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление . Времето е облачно, без валежи. Пътните настилки по високите и усойни части в планината са мокри, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.27", "title": "Смолян: Мокри по усойните части в планината са пътищата в областта, настилките са обработени"}
{"url": "http://www.focus-news.net/news/2019/03/27/2639763/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми.  \r\nВенцеслав ИЛЧЕВ", "date": "2019.03.27", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/03/27/2639767/varna-intenziven-e-trafikat-na-teritoriyata-na-oblastta.html", "text": "Интензивен е трафикът на територията на Варна и областта, предаде репортер на  Радио „Фокус“ – Варна . Пътните настилки са сухи по основните направления в областта. Водачите да се движат с повишено внимание и скорост до 30 км/час по път III-2902 „Панорама — Куманово“ при км 11 поради неравности на асфалтовата настилка. Ограничението в този участък ще отпадне в края на март. Движението по автомагистрала „Хемус“ в участъка Неофит Рилски – Девня от км 389 до км 400 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Прехвърлянето от ляво в дясно платно става при км 401, а прехвърлянето обратно в лявото платно става при км 389. Качването и слизането на пътен възел „Неофит Рилски“ е ограничено, като движението е пренасочено по път I-2 Русе – Варна. Ремонтни дейности се извършват и по автомагистрала „Черно море“ от км 0 до км 8. Движението в този участък се осъществява двупосочно в едно платно посока Варна – Бургас поради ремонтни дейности. Забранено за моторни превозни средства над 10 тона е преминаването по път I-9 в участъка Кранево – Варна при км 83. Обходният маршрут е през селата Кичево и Оброчище. \r\nБояна АТАНАСОВА", "date": "2019.03.27", "title": "Варна: Интензивен е трафикът на територията на областта"}
{"url": "http://www.focus-news.net/news/2019/03/27/2639766/veliko-tarnovo-v-ednata-lenta-s-posledovatelno-propuskane-v-dvete-posoki-se-osashtestvyava-dvizhenieto-po-pat-iii-5302-mindya-prisovo-poradi-izvarshvane-na-osnoven-remont.html", "text": "В едната лента с последователно пропускане в двете посоки се осъществява движението по път III-5302 Миндя – Присово поради извършване на основен ремонт на участъка. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново . Условията за пътуване в региона са нормални. Времето е ясно, а настилките – сухи. За изминалото денонощие няма регистрирани тежки инциденти, нови въведени забрани – също. Ограничено е движението на товарни автомобили над 10 тона по пътяя Дебелец – Средни колиби – Елена. Причината е намален габарит на пътното платно. В участъка се извършват ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Отворен за движение е Прохода на Републиката, но там остава в сила предупреждението за опасност от падащи камъни. Ремонтни дейности се извършват и по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0+000 до км 5+500 има  свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където се разширява на платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.03.27", "title": "Велико Търново: В едната лента с последователно пропускане в двете посоки се осъществява движението по път III-5302 Миндя – Присово поради извършване на основен ремонт"}
{"url": "http://www.focus-news.net/news/2019/03/27/2639765/narodniyat-predstavitel-ot-bsp-lyava-balgariya-georgi-gyokov-se-sreshtna-s-obyaviliya-tridnevna-gladna-stachka-lekar-ot-bolnitsata-v-kazanlak-d-r-zahari-stoychev.html", "text": "Народният представител от БСП Лява България Георги Гьоков се срещна с обявилия тридневна гладна стачка лекар от болницата в Казанлък д-р Захари Стойчев, предаде кореспондент на  Радио „Фокус” . По време на срещата Гьоков изслуша исканията на стачкуващия лекар, който заяви, че за да има нормално действаща здравна система, не може в здравеопазването да има лимити. „В Конституцията ясно е казано, че здравно – осигурените хора имат право на безплатна медицинска помощ, а в същото време Здравната каса слага лимити. И тя ги слага не на неосигурените, защото те поначало на се лекуват, лекуваме ги вкъщи, колкото можем, а слага лимити на осигурените. Това е антиконституционно. Не могат да се слагат лимити, когато нарочно ограничаваш постъпленията в Здравно – осигурителната каса. Ако даден пациент дойде в болницата, след като тя си е изчерпала лимита, ние не можем да го приемем”, каза д-р Стойчев. На второ място той посочи, че трябва здравеопазването да се финансира. Стойчев поясни, че повече от десет години не е увеличавана цената на клиничните пътеки. Според д-р Стойчев, за да може държавата наистина да има право да помогне, а не да се извинява, че Европейският съюз забранява подпомагането на търговци, а болницата е търговско дружество, би трябвало общинските и областните болници да бъдат изцяло държавни. „Това са трите кардинални неща, които ако се направят, системата на здравеопазването няма да е толкова зле”, каза д-р Стойчев. \r\nГеорги Гьоков обясни, че срещата със стачкуващия лекар е продиктувана от желанието му да го подкрепи и да изрази възхищението си от него, от това, че той подкрепя справедливите искания на хората, с които работи – специалистите по здравни грижи: „От тази среща аз излизам удовлетворен. Доктор Стойчев прави тази гладна стачка, за да даде сигнал на управляващи, на опозиция, на всички, че има проблем в здравеопазването. Не че не ги виждаме, но някак удобно управляващите си затварят очите пред проблемите. Това, което говорихме с д-р Стойчев аз в 99% съм съгласен с него. Това е и политика на моята партия, записали сме го в нашата Визия за България.” Гьоков даде на д-р Стойчев документа, изразявайки желание той да се запознае с него в частта му здравеопазване и ако има предложения, те да бъдат обсъдени: „Сигурен съм, че ако попитаме българите за здравеопазването , всеки един ще каже, че не е доволен от него и че то трябва да се реформира. Ако има повече хора като д-р Стойчев и професионалистите по здравни грижи, които протестират срещу това, което виждат, мисля че ще бъдат принудени сега управляващите, а и всички бъдещи управляващи да помислят по тези въпроси, защото здравеопазването е една от ключовите за българите сфери, която трябва да се развива в правилна посока.” \r\nТридневната гладна стачка на д-р Захали Стойчев приключва днес, но обмисля и втора такава стачка през май, която вероятно ще увеличи с още един ден.  \r\nПо време на срещата д-р Стойчев заяви, че е в добро здравословно състояние.  \r\nСлавяна ГАЙДАРОВА", "date": "2019.03.27", "title": "Народният представител от БСП Лява България Георги Гьоков се срещна с обявилия тридневна гладна стачка лекар от болницата в Казанлък д-р Захари Стойчев"}
{"url": "http://www.focus-news.net/news/2019/03/27/2639769/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки навсякъде са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.27", "title": "Кюстендил: Нормално се извършва преминаването през ГКПП – „Гюешево"}
{"url": "http://www.focus-news.net/news/2019/03/27/2639771/pregled-na-mezhdunarodnite-novini-do-18-chasa-agentsiya-fokus.html", "text": "та Най-новият суперсамолетоносач на Военноморските сили (ВМС) на САЩ от клас „Форд“ се е повредил по време на ходовите изпитания, предава РИА Новости. \r\nСпоред информацията на руската агенция, неизправностите са били намерени в парните турбини на кораба, затова се е наложило той да бъде върнат в корабостроителницата.  \r\nОтбелязва се, че двата ядрени реактора не се нуждаят от ремонт. \r\nТака, корабът ще бъде предаден на американския флот не по-рано от октомври тази година - три месеца по-късно от предвидената дата. \r\nИзвестно е също, че корабът има проблеми със асаньорната система за повдигане на снаряди към самолетите на палубата, което притеснява военноморските служители. \r\nПо-специално, устройствата нямат надежден софтуер. Досега само два от единадесетте планирани асаньора отговарят на флотските стандарти. \r\nНай-новият самолетоносач CVN-78 Джералд Р. Форд започна да се строи през 2009 г. и бе предаден на флота през 2017 г. Корабът струва на САЩ рекордните 12,9 милиарда долара. \r\nОбщо Пентагонът планира да построи от десет до дванадесет кораба от клас „Форд“. \r\n*** Предложенията относно Пакета за мобилност ще бъдат върнати обратно в Комисията по транспорт на ЕП за гласуване преди да бъдат гласувани в пленарна зала на 3 или 4 април, съобщава  пресслужбата на Европейския парламент . \r\nПоради големия брой внесени изменения по време на пленарната сесия, в сряда сутринта председателят на ЕП Антонио Таяни се обърна към Комисията по транспорт, съгласно член 175 от Правилника за дейност на ЕП, с искане да филтрира измененията чрез гласуване в комисия, преди да бъдат гласувани в пленарна зала през април.  \r\nТрите предложения за командировани шофьори, времето за почивка на шофьорите и правилата за достъп до професията автомобилен превозвач, и до пазара на международни автомобилни превози на товари са част от „Пакета за мобилност“ предложен от Европейската комисия през май 2017 г. \r\n*** ЕС спира за неопределено корабните патрули в Средиземно море, които от 2015 г. превозиха десетки хиляди мигранти и ги закотвиха в Италия след дълга съпротива на италианското правителство, предава агенция  AFP . \r\nЕвропейските дипломати се споразумяха операцията да бъде удължена с шест месеца до 31 Март. След тази дата вместо кораби ще се разчита само на въздушни мисии и координация с Либия. \r\nМисията на Европейския съюз \"София\", която ограничаваше контрабандистите на мигранти в Средиземно море, вече няма да поема отговорност патрулирайки с военни кораби като решение за разрешаване на спора с Италия, отбелязва от своя страна германската медийна компания Deutsche Welle. \r\n*** Ако Турция използва изтребители F-35 заедно със С-400, тогава ще се изясни, дали действително радарите на руските средства за противовъздушна отбрана (ПВО) не виждат тези самолети, и Анкара ще е първата, която ще узнае това. Оттук идва и страхът на Пентагона. В съвременната военна литература има две важни доктрини, които определят задължителните параметри за защита на независимостта и суверенитета на държавите. Защото, съгласно съвременните военни стратегии, преди да бъде осъществено нахлуване в която и да е страна или регион, трябва да се осигури контролът над въздушното пространство на този регион. Войните в Персийския залив са едни от най-ясните примери от съвременната история, пише  турският ежедневник „Джумхуриет“  в материал, представен без редакторска намеса. \r\nЕдна от споменатите доктрини е концепцията за превъзходство във въздуха (airsuperiority), а другата е господство във въздуха (airdominance). Първата доктрина предполага постигане на тактическо превъзходство в своето въздушно пространство при неговото нарушаване от чуждестранни самолети чрез изпращане на собствената бойна авиация, която да прихване и отстрани нежелания самолет от региона с помощта на предупреждение, въздушен бой, или неговото унищожаване. А господството във въздуха подразбира способността на страната да обезвреди всеки нежелателен въздушен обект в границите на собственото въздушно пространство на по-стратегическо ниво. Това може да бъде вражески самолет, безпилотен летателен апарат (БПЛА), ударен БПЛА, или изстреляна от врага ракета клас „въздух-земя“ или „земя – земя“. \r\nТурция все още има потенциала да си осигури въздушно превъзходство в региона, но е най-уязвима от ракетна атака отвън. За да посрещне тази неотложна нужда, през 2017 г. страната се споразумя с Русия за закупуването на най-ефективните системи за противовъздушна отбрана на далечни разстояния и противоракетна отбрана на пазара. Представителите на Секретариата по военна промишленост на Турция съобщават, че С-400 ще бъдат доставени в страната през 2019 година, а първите две системи ще влязат на бойно дежурство през ноември с.г., като на тях ще бъде установено турско програмно осигуряване на системата за разпознаване „свой-чужд“. Тези системи ще дадат на Турция сериозно стратегическо превъзходство в региона. Но има страна, която се обявява решително против този ход на Турция: САЩ. Има ли опасност за НАТО? \r\nСАЩ обясняват своите възражения така: 1) страна-член на НАТО не може да използва оръжие руско производство; 2) С-400 не могат да бъдат интегрирани в системата за ПВО на НАТО. Освен това Пентагонът отбелязва, че ако Турция купи системи С-400, няма да й бъдат предадени изтребителите от пето поколение F-35 и дори заплашва да й наложи оръжейно ембарго. \r\nОчевиден факт е обаче, че от съседните страни, освен Гърция, която използва системи С-300, подобни оръжейни системи използват и България, и Словакия. \r\nПо някакъв начин те успяха да интегрират тези комплекси в системата за въздушно наблюдение на НАТО. САЩ знаят това. Тогава защо те заемат толкова твърда позиция по отношение на Турция? Какво ще се случи и ще се промени, ако Турция получи С-400? Ще се опитаме да отговорим на тези въпроси. \r\nСистемите за ПВО С-400 използват многодиапазонни радарни системи и различни ракети за унищожаването на целите. С-400 могат автоматично да избират ракета за изстрелване, въз основа на характеристиките на целите. Благодарение на тези радарни и ракетни системи, комплексите, разположени например в Хатай, могат да засекат целта на разстояние от 600 километра, тоест да обхванат въздушното пространство на почти цялата Сирии, Източното Средиземноморие и Кипър по едно и също време. \r\nПо същия начин, комплексите, разположени в Измир, могат да контролират въздушното пространство на Западното Средиземноморие, цялата Гърция, включително и Егейския регион. Тези комплекси могат да хванат на прицел въздушен обект на разстояние от 400 километра и да го унищожат на разстояние от 250 километра. Това означава, че тези системи не само дават на Турция способността да неутрализира заплахите, които могат да идват от значителна част от Близкия изток, главно от Иран, Ирак, Сирия и Израел, но в същото време да й дадат абсолютно стратегическо превъзходство, което да й позволи да предотврати всякакви стратегически превъзходства, което позволява да не се допуснат никакви военни операции без съгласието на Турция в Егейско море и Източното Средиземноморие и особено с оглед на всички газови находища около Кипър. Може би, именно това безпокои САЩ. Защото Съединените щати, които предоставиха системите за ПВО „Пейтриът“ (Paitriot) даже на Саудитска Арабия, използват спрямо Турция дългогодишни тактики за отлагане.Ту Пентагонът, ту Конгресът препятстват продажбата на „Пейтриът“ на Анкара. Ще осуетят плана за създаване на терористически коридор \r\nПо-рано Турция, която желаеше да купи от Китай HQ-9, аналог на системата за противовъздушна отбрана S-300, също се сблъска с натиска на САЩ и се отказа от сделката. Но когато президентът Ердоган обяви подписването на споразумение за С-400 и плащането в аванс, протестните гласове от САЩ звучаха още по-силно. Руската страна също така казва, че първата доставка ще се състои в средата на 2019 г., а през ноември тази година системите ще започнат работа. Докато САЩ години наред заблуждаваха Турция, без да им дават „Пейтриът“, използването на системите С-400 от Турция очевидно трябваше да раздразни Вашингтон. В допълнение, американски експерти признават, че C-400 е по-добър от „Пейтриът“ по своите характеристики. \r\nОсвен това доставката на С-400 в Турция и активното им използване от турската армия до голяма степен ще попречи на изпълнението на плана на САЩ за създаване на терористичен коридор, за който те прехвърлиха 23 хиляди камиона с оръжие на изток от Ефрат. Да допуснем, че Турция обяви северната част на Сирия за забранена за полети зона. В момента Турция няма оръжия за това. С разгръщането на системите С-400 Турция ще може да гарантира сигурността не само на сухопътните и морските си граници, но също така и на прочистената от терористите зона  в Сирия. Истинският страх на Пентагона \r\nСега да се занимаем с въпроса за оръжейното ембарго на САЩ и доставката на изтребителите F-35, както и причините за налагането на това ембарго... Да, ако САЩ не предоставят на Турция изтребители F-35, то от 2024 до 2030 година Турция може да се сблъска с проблеми в осигуряването на въздушно превъзходство, докато същевременно САЩ могат да започнат предаването на самолетите F-16 на Гърция през 2023-2024 година. Тези самолети ще превъзхождат по своите характеристики тези, с които в момента разполагат въоръжените сили (ВС) на Турция. Но, когато на въоръжение в Турция започнат да влизат националните бойни самолети от пето поколение (TFX), което, според плана на Организацията за военна промишленост, трябва да се случи не по-късно от 2030 година, този проблем ще бъде преодолян. САЩ и така от дълго време прилагат негласно оръжейно ембарго на Турция. На Анкара не се предоставят, например, пистолети за специалните части. А на терористите дават оръжия, които ВС на Турция нямат. Но историята показва, че от всички наложени ембарго от времената на Операцията за поддържане на мира в Кипър е печелила Турция. Всеки път вътрешното производство с използване на националните възможности получаваше нов импулс. Освен това самолетите F-35 са важен продукт, но не са единственият вариант за Турция. Анкара, като партньор в проекта също има сериозен принос в производството на F-35. Изключването й от проекта ще струва на САЩ и пари, и време. Турция, на свой ред, разбира тревогите на САЩ и обещава да им обърне нужното внимание. \r\nАко Турция използва самолетите F-35 заедно със С-400, тогава ще се изясни действително ли радарите на руските системи за ПВО не виждат тези изтребители, и Турция ще бъде първата, която ще го разбере. Оттук идва и страхът на Пентагона. Чрез системите С-400, разположени в Турция, радиоелектронните следи на самолетите F-35 могат да стигнат до Русия и, което може и да е по-важно – СВАщ мислят за последствията, които ще възникнат за проекта, ако тази информация бъде намерена... Програмата за F-35 бе започната през 1992 година и се очаква тя да действа до 2070 година; предполага се, че за това време общият бюджет за строителството на изтребители заедно със закупените ще бъде 1,6 трилиона долара. Проектът, на който Конгресът на САЩ многократно удължаваше сроковете и увеличаваше бюджета, повече от веднъж беше на път да бъде отменен; според някои прогнози, проектът може да спре много преди 2070 г., защото дори и днес неговото анулиране ще доведе до големи загуби. В тази ситуация, проектът, който и така вече е толкова компрометиран, забавен и скъп, може да бъде спрян напълно, ако получените от Турция С-400 могат да „видят“ F-35 и да „ги ударят“. Ще пропаднат и продажбите на стойност 650 милиарда долара, които трябва да бъдат получени от продажбата на близо пет хиляди F-35 само в страните от Европейския съюз. Ето какво лежи в основата на проблема. \r\nА въпросът за това, че САЩ няма да продадат F-35 на Турция, която има С-400, сам по себе си е предмет на отделно изследване. Може да се каже, че Вашингтон едва ли ще предприеме такива мерки. Ако САЩ не продадат F-35 на Турция, т.е. я изключат от програмата, това ще направи производството на тези самолети по-скъпо и ще забави доставката им за непредвидим период. Ходът на Анкара е от критично значение \r\nТурция казва, че може да намери решение на тези проблеми. Други страни-членки на НАТО, които са въоръжени с С-300, успяха да направят това. \r\nВсичко ще стане ясно в скоро време. Не мисля, че тези, които десетки години след Студената война все още се ръководят от такъв начин на мислене, ще получат кой знае каква голяма изгода. Днес даже и Европейският съюз разработва планове за създаване на своя армия извън НАТО. Това означава, че политическото ръководство в Германия и Франция също е наясно с това. Както преди много години каза Исмет паша (Исмет Иньоню, турски военачалник, вторият президент на Турция – бел. прев.), „ще се създаде нов свят и Турция ще заеме своето място в него“. Оттогава измина близо век и сега този нов свят се създава. В новата структура Турция може да заеме по-силна и важна позиция и да играе по-активна роля. \r\nПокупката на С-400 е най-големият и мъжествен ход, направен през 96-годишната история на Републиката в съответствие с доктрините на Мустафа Кемал Ататюрк, че „бъдещето е на небесата“ и „няма защита на фронтовата линия, има отбрана на територията, която е цялата страна“.  На турския ход със С-400 трябва да се гледа по-широко и да се вникне в общата картина. \r\n***  Сръбският президент Александър Вучич заяви, че е изненадан от посланика на САЩ Кайл Скот, който каза, че „не само Прищина е виновна“, предава белградското радио  B92 . \r\nСкот заяви, че вината за настоящите отношения между Белград и Прищина е и липсата на диалог между двете страни. \r\n„Изненадан съм от изявлението на Скот. Дръж се, човече. Казват, че не трябва да прехвърляш вината. Кажи какво сме виновни?“, каза Вучич в предаване на Happy TV. \r\nСърбия, отбеляза той, не е въвела контрамерки срещу Прищина. Журналистите коментираха, че някои са помолили Вучич да запечата проходите към Косово и Метохия „херметически“. \r\n„Сега имам въпрос за тези умници. Те знаят ли, че по този начин ще затворим хората си в Косово, ще застрашим живота и снабдяването им? Или мислят, че можем да приемем закон, който казва: „влизането е разрешено за сърби, но не за албанците“? Това е 1932 г., Хитлерова Германия и Сърбия няма да приеме такива закони“, заключи Вучич. \r\nВучич заяви, че бивши и настоящи високопоставени служители на Държавния департамент на САЩ, Уес Мичъл и Матю Палмър, го критикуваха на среща и заяви, че е бил „нечестен“ в контекста на диалога с Прищина, защото благодарение на ангажимента на Сърбия, редица страни са оттеглили признаването на Косово. \r\nВучич попита дали Съединените щати се оплакваха на Прищина, когато Мадагаскар призна Косово - както сега се оплаква, когато Мадагаскар оттегли това признание. \r\nПрезидентът посочи, че Съединените щати призовават страните да не оттеглят признанието си и, че представителите на Доминиканската република и Суринам са му показали писмо с молба да не оттеглят признаването на Косово. \r\nВучич пита в какво Сърбия е „нечестна“ и отново посочи редица безотговорни решения, взети от Прищина, сред които „антицивилизационни мита (върху стоки от централна Сърбия), които не са уместни за 21-ви век“, както и платформа, която не е за диалог, а срещу него. \r\nТой също така посочи, че общността на сръбските общини все още не е сформирана в Косово и, че те дори са гласували в подкрепа на създаването на така наречената косовска армия, която, както припомни президентът, е в контраст дори с „Конституцията на Косово“. \r\nВучич обяви също, че френският президент Еманюел Макрон ще посети Сърбия през юли и, че е получил потвърждение за точната дата. \r\n„Макрон идва, а преди това - ако всичко е наред и аз не се оттегля или  не ме убият междувременно - ще имам възможността да се срещна с президента Си Дзинпин в Китай на 25 април, което е много важна среща и вярвам, че ще се срещна и с руския лидер Владимир Путин в Китай“, каза Вучич. \r\nЗапитан дали планира да засили сътрудничеството със САЩ и може би за визита там, Вучич каза, че никога не „моли за срещи“. \r\n„Чакам покана за Америка. Когато дойде обаждането, ще отида4, заяви Вучич. \r\n***  Изпълняващият длъжността министър на отбраната на САЩ Патрик Шанахан заяви, че иска натовският съюзник да остане в програмата за F-35, но добави, че Анкара трябва да закупи системата за противоракетна отбрана Patriot, съобщава агенция  Reuters . \r\nНа изслушването на комисията по въоръжените сили в Камарата на представителите Шанахан беше попитан дали Съединените щати искат Турция в програмата F-35. \r\n„Абсолютно; Нужно е Турция да купи Patriot“, отговори той. \r\nВашингтон се противопостави на плановете на Турция за закупуване на руската система за противовъздушна отбрана С-400, заради опасения, че биха компрометирали сигурността на F-35 на Lockheed Martin Corp. В най-силния сигнал от Вашингтон, че Анкара не може да има както модерните самолети, така и С-400, заявиха представители за Reuters. Те казаха, че Съединените щати скоро ще замразят подготовката за доставка на F-35 в Турция.", "date": "2019.03.27", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/03/27/2639753/tsvetan-tsvetanov-gerb-ne-mozhe-da-se-govori-che-ima-i-minimalno-razdelenie-v-gerb-partiyata-e-kauza-za-men-za-nashiya-lider-i-za-nashite-predstaviteli.html", "text": "Не може да се говори, че има някакво и минимално разделение в ГЕРБ - партията е кауза както за мен, така за нашия лидер и за нашите представители. Това каза Цветан Цветанов по време на брифинг в Народното събрание, на което обяви, че напуска парламента, предаде репортер на  Агенция „Фокус“ . „Няма от какво да се срамувам. Единственото, което съм направил, е да огранича възможността да излизат определени декларации“, заяви той. „Този филм съм го играл няколко пъти. Спомням си много добре 2013 г., когато всички ме обвиняваха за това, че съм правил незаконно подслушване. Всички ме обвиняваха за това дори с внесения анонимен сигнал, точно от БСП“, каза Цветанов. \r\nДеница КИТАНОВА", "date": "2019.03.27", "title": "Цветан Цветанов, ГЕРБ: Не може да се говори, че има и минимално разделение в ГЕРБ - партията е кауза за мен, за нашия лидер и за нашите представители"}
{"url": "http://www.focus-news.net/news/2019/03/27/2639768/veliko-tarnovo-razsledvane-za-dlazhnostno-prisvoyavane-na-veshti-i-pari-se-izvarshva-v-obshtina-strazhitsa.html", "text": "Разследване за длъжностно присвояване на вещи и пари се извършва в Община Стражица. По досъдебно производство, образувано в предходна година, под наблюдението на Районна прокуратура – Горна Оряховица, днес, в Община Стражица бяха извършени процесуално-следствени действия по доброволно предаване на документация от значение за разследването. Същото е образувано по сигнал на ДАНС  с оглед на данни за престъпление по член 201 от Наказателния кодекс – длъжностно присвояване на вещи и пари, собственост на Община Стражица. Това потвърдиха за  Радио „Фокус“ - Велико Търново  от пресцентъра на  Апелативна прокуратура – Велико Търново  . \r\nС цел да не се затруднява дейността на общинската администрация по текущото  за деня обслужване на гражданите, предаването на съответните документи е организирано в сградата на общината. \r\nСлед анализ на приобщените като доказателства материали, ще се прецени налице ли са основания за привличане на конкретно лице към наказателна отговорност.", "date": "2019.03.27", "title": "Велико Търново: Разследване за длъжностно присвояване на вещи и пари се извършва в Община Стражица"}
{"url": "http://www.focus-news.net/news/2019/03/27/2639773/aktualna-patna-obstanovka.html", "text": "Информация за състоянието на републиканските пътища, предоставена от пресцентъра на  Агенция „Пътна инфраструктура“ .  Пътните настилки са сухи, по усойните и планински райони частично заснежени,  заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река „Тополница“ при км 77+950. Движението се осъществява в изпреварващата лента. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nВременно се ограничава движението в изпреварващата лента по АМ „Тракия“ при км 169+200 в посока София поради ремонт на СПО /мантинела/ в средна разделителна ивица. Движението се осъществява в активната лента за движение. Срок до 17:30 ч на 28.03.2019 г. \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.03.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“:  \r\nОПУ Перник: \r\nДвижението по АМ „Струма“ в тунел „Големо Бучино“ в дясна и лява тунелна тръба с частично отбиване на движението от 10:00 до 15:30 часа. От 10:00 до 12:30 часа се ограничава движението в изпреварваща лента в платното посока Благоевград и движението се осъществява в активна лента. От 13:00 до 15:30 часа се ограничава движението в изпреварваща лента в платното посока София и движението осъществява в активна лента поради ремонт на системата за видеонаблюдение на тунела. Участъкът е сигнализиран с пътни. Срок до 28.03.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.03.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок: 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-11: Движението по Път  ІІ-11 с. Орсоя - гр. Лом се осъществява в една лента, поради  рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г. \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът ІІІ-816: Движението по път III-816 Монтана – с.Мърчево от км 0+000 до км 12+540 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 28.03.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-21: Движението по път ІІ-21 Русе – Силистра в участъка с. Гарван – с. Калипетрово от км 83+000 до км 149+910 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 29.03.2019 г. \r\nПът ІІ-71: Движението по път II-71 Силистра – Добрич в участъка разклон с. Срацимир – с. Богорово от км 7+000 до 8+000 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г. \r\nПът ІІ-71: Движението по път II-71 Силистра – Добрич в участъка разклон с. Кайнарджа– граница с област Добрич от км 19+000 до км 32+220 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Софийски околовръстен път в участъка с. Казичене посока АМ „Хемус“ от км 32+100 до км 32+400 се осъществява в една лента поради монтиране на портална рамка. Затворени за движение са две ленти, като движението се извършва в свободната лента. От 11:00 до 11:20 часа движението в платното посока АМ „Хемус“ се ограничава изцяло и се пренасочва през с. Казичене за лекотоварните автомобили, докато тежкотоварните МПС изчакват на място. Срок до 28.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 поради ремонтни дейности. Срок до 15.05.2019 г. \r\nОбходен маршрут: Път II-66 с. Ценово - / път III-663/.  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.27", "title": "Актуална пътна обстановка"}
{"url": "http://www.focus-news.net/news/2019/03/27/2639755/reuters-turtsiya-tryabva-da-kupi-sistemata-za-protivoraketna-otbrana-peytriat.html", "text": "Изпълняващият длъжността министър на отбраната на САЩ Патрик Шанахан заяви, че иска натовският съюзник да остане в програмата за F-35, но добави, че Анкара трябва да закупи системата за противоракетна отбрана Patriot, съобщава агенция  Reuters . \r\nНа изслушването на комисията по въоръжените сили в Камарата на представителите Шанахан беше попитан дали Съединените щати искат Турция в програмата F-35. \r\n„Абсолютно; Нужно е Турция да купи Patriot“, отговори той. \r\nВашингтон се противопостави на плановете на Турция за закупуване на руската система за противовъздушна отбрана С-400, заради опасения, че биха компрометирали сигурността на F-35 на Lockheed Martin Corp. В най-силния сигнал от Вашингтон, че Анкара не може да има както модерните самолети, така и С-400, заявиха представители за Reuters. Те казаха, че Съединените щати скоро ще замразят подготовката за доставка на F-35 в Турция. Превод и редакция : Калоян Пенков", "date": "2019.03.27", "title": "Reuters: „Турция трябва да купи системата за противоракетна отбрана „Пейтриът“"}
{"url": "http://www.focus-news.net/news/2019/03/27/2639775/mvr-natsionalniyat-shtab-za-upravlenie-na-silite-i-sredstvata-za-protivodeystvie-na-terorizma-vze-reshenie-za-nablyudenie-na-sredata-za-sigurnost-i-gotovnost-za-dopalnitelni-merki.html", "text": "Проведе се заседание на Консултативния състав на Националния оперативен щаб за управление на силите и средствата за противодействие на тероризма. Това съобщиха от пресцентъра на  МВР . Заседанието е във връзка с осигуряването на безопасно провеждане на събитията с масово струпване на хора, свързани с предстоящите религиозни празници.   \r\nБеше направен анализ и оценка на обстановката по сигурността в страната. Участниците в заседанието взеха решение да се запази нивото на заплаха  - ниско, и степента на готовност за реагиране – жълта (предупреждение) - наблюдение на конкретни параметри на средата за сигурност и готовност за прилагане на допълнителни мерки за сигурност.", "date": "2019.03.27", "title": "МВР: Националният щаб за управление на силите и средствата за противодействие на тероризма взе решение за наблюдение на средата за сигурност и готовност за допълнителни мерки"}
{"url": "http://www.focus-news.net/news/2019/03/27/2639776/arh-donka-koleva-chitalishte-nadezhda-veliko-tarnovo-chitalishteto-e-institutsiyata-koyato-polaga-osnovite-na-kulturniya-zhivot-v-grada.html", "text": "Читалище „Надежда“ е институцията, която полага основите на културния живот във Велико Търново. То предвещава създаването на Регионалния исторически музей, Регионалната библиотека „П. Р. Славейков“, Музикално-драматичен театър „Константин Кисимов“, Художествената галерия „Борис Денев“ и киното в града. Това каза в предаването  „Цареврград Търнов – славата и величието на България“  на  Радио „Фокус“  председателят на Народно читалище „Надежда“ арх. Донка Колева. Тя припомни, че през 2019-та г. културната институция бележи 150-я си юбилей. По този повод екипът е подготвил богата програма от културния събития, която започна през март и ще продължи до есента. Тя включва изложби, концерти, научна конференция и още интересни прояви.  \r\n„Планираме за пръв път да покажем ценни книги от нашия библиотечен фонд. Имаме около 413 броя старопечатни книги, 12 стари ръкописи, вестници и списания до Освобождението и 155 тома на стенографските дневници на Народното събрание от 1879 до 1926 година, като три от тях са от Велики народния събрания“, поясни още арх. Колева. Пълната програма със събитията можете да откриете в интернет. Съпътстващи прояви към годишнината ще са издаване на сборник с кулинарни рецепти от региона, заснемане на документален филм за читалището и проект за реставрация и адаптация на сцената. За последните два ще се търси помощ от Община Велико Търново и Министерство на културата. \r\nЛуиза ТРАНЧЕВА", "date": "2019.03.27", "title": "Арх. Донка Колева, Читалище „Надежда“ - Велико Търново: Читалището е институцията, която полага основите на културния живот в града"}
{"url": "http://www.focus-news.net/news/2019/03/27/2639778/georgi-terziyki-api-rabotata-v-ekip-sazdava-dobrite-resheniya.html", "text": "Председателят на Управителния съвет на Агенция „Пътна инфраструктура“ Георги Терзийски приветства участниците в конкурса „Таланти на бъдещето“. Това съобщиха от пресцентъра на  Агенция \"Пътна инфраструктура\" . Конкурсът се организира за първа година от Университета за строителство, архитектура и геодезия, с подкрепата на Cordeel България. Основната задача на инициативата е да мотивира студентите да останат да се реализират в страната и да градят успешна кариера. С инициативата на университета се изгражда стабилен мост за връзка между науката и практиката, какъвто е модерният и ефективен начин за получаването на качествено образование, а участието на отбори от студенти, а не индивидуалната надпревара, е добър пример за това как трябва да се работи в екип. Защото работата в екип създава добрите решения и се постига желаната цел, изтъкна в приветствието си председателят на АПИ. Той подчерта, че вярва че възпитаниците на университета ще се влеят в редиците на българските строители, защото браншът е в подем и очаква хора с мисъл и вяра да поемат предизвикателството. Всеки, който има желание да се развива на това поприще, ще има място и затова растете в кариерата и бъдете удовлетворени от това, което правите - тук в нашата страна, заяви Георги Терзийски.", "date": "2019.03.27", "title": "Георги Терзийки, АПИ: Работата в екип създава добрите решения"}
{"url": "http://www.focus-news.net/news/2019/03/27/2639772/rumen-petkov-abv-van-tsvetanovshtinata-ot-politikata.html", "text": "Вън цветановщината от политиката! Това се посочва в позиция на председателя на ПП АБВ Румен Петков относно напускането на парламента на председателя на ПГ на ГЕРБ във връзка със скандала с апартаментите, изпратена от пресцентъра на  партията . \"Цветанов напуска Парламента. Дотук добре!\", заявява Румен Петков. Според него човек с подобен манталитет и с подобно необяснимо имущество няма място в политиката. \"Той илюстрира ГЕРБ в най-извратения му вид. Те не си дават сметка, че това отвращава нормалния българин. Трябва да сме наясно как американците канят необяснимо забогатели хора на закуска и че това отговаря на техния манталитет. Отвращаващо е за честния и изстрадал българин\", се казва още в позицията на Румен Петков. \r\nВЪН ЦВЕТАНОВЩИНАТА ОТ ПОЛИТИКАТА!", "date": "2019.03.27", "title": "Румен Петков, АБВ: Вън цветановщината от политиката"}
{"url": "http://www.focus-news.net/news/2019/03/27/2639777/rabotata-na-informatsionnata-sistema-za-biznes-statistika-na-natsionalniya-statisticheski-institut-e-vazstanovena.html", "text": "Работата на информационната система за бизнес статистика на Националния статистически институт е възстановена. Това съобщиха за  Агенция „Фокус“  от пресцентъра на Национален статистически институт. От там уточниха, че през почивните дни ще има дежурни експерти.", "date": "2019.03.27", "title": "Работата на информационната система за бизнес статистика на Националния статистически институт е възстановена"}
{"url": "http://www.focus-news.net/news/2019/03/27/2639774/afp-tramp-za-venetsuela-rusiya-tryabva-da-izleze.html", "text": "Американският президент Доналд Тръмп настоя Русия да се оттегли от Венецуела, след като разположи войски и оборудване в разкъсаната от криза страна, съобщава  AFP . \r\n„Русия трябва да излезе“, каза Тръмп, приветствайки в Белия дом Фабиана Росалес, съпругата на лидера на опозицията Хуан Гуайдо, признат от САЩ и от 50 други страни като временен президент на Венецуела. Превод и редакция : Калоян Пенков", "date": "2019.03.27", "title": "AFP: Тръмп за Венецуела: „Русия трябва да излезе“"}
{"url": "http://www.focus-news.net/news/2019/03/27/2639780/nezavisimaya-gazeta-rusiya-i-sasht-kato-potentsialni-sayuznitsi-na-balkanite.html", "text": "Минаха 20 години от началото на бомбардировките на Югославия от силите на НАТО. На пръв поглед, това, което се случи на Балканите, е добре известно: демократичната революция в Югославия, която обяви курса към евроатлантическа интеграция като основен външнополитически приоритет, отцепването на Черна гора от Сърбия и последващото й присъединяване към НАТО (2017), присъединяването на Словения към НАТО (2004), Хърватия и Албания (2009), едностранно провъзгласяване на независимостта на Косово (2008 г.) с американска подкрепа и очакваното влизане на Северна Македония в алианса. \r\nВ заключението в Москва се предполага: има планирано, с ясен антируски акцент, въвличане на Балканите в неприятелски блок. И защо се нуждаем от такива балкански партньори? \r\nКакво прави Вашингтон днес на Балканите? Главна ли е за него „руската заплаха“ от медиите? Изглежда не. Днес на Балканите има няколко големи международни играчи: ЕС, САЩ, Русия, Китай, Турция и редица арабски страни. За нито един от тях Балканите не са самоценен регион. Всички, освен САЩ, го възприемат като точка за навлизане на европейския пазар. Дори и неговата геостратегическа стойност е намалена напразно. Вашингтон, по очевидни причини, не се интересува от Балканите като входна точка към пазара на ЕС (но е интересен като точка за възможна дестабилизация на ЕС). На практика Вашингтон свързва Югоизточна Европа не с Брюксел, а с втората половина - Централна и Източна Европа, премества военно-стратегическите си ресурси тук и постепенно променя приоритетните си партньори. \r\nДоказателство за това е залогът на Белград. Преди няколко години Вашингтон обяви възстановяването на партньорството със Сърбия като основен приоритет в региона. Сръбският президент Александър Вучич заяви, че „трябва да простим бомбардировките, но няма да забравим“. Не без мълчаливото съгласие на САЩ, макар и безуспешно, планът за разделение на Косово беше обсъден през цялата минала година, което може да се разглежда като опит да се играе в полза на Белград. И това изобщо не е парадокс, а една от догмите на американската външна политика. Вашингтон никога не е бил обвързан нито с тъмните, нито със светлите страни в историята на двустранните си отношения. Вчерашните опоненти са съвременни партньори. И обратно. Спомнете си поне Виетнам. За Сърбия това също е обяснимо.  \r\nЦентралният елемент на американската военна инфраструктура в региона е Румъния, където от 2011 г. има елементи на противоракетна отбрана на САЩ. На територията на Румъния можете да поставите военен контингент от въоръжените сили на САЩ с численост от 3 хиляди души и ако е необходимо, да го увеличите до 3,5 хиляди войници, но не повече от 90 дни. Централните обекти са основата на системата за противоракетна отбрана „Девеселу“; базата „Михаил Когълничану“ и военноморската база в Констанца. \r\nВажен елемент е България, където има четири американски бази: „Безмер“ и „Граф Игнатиево“, полигон Ново село, логистичен център Айтос (област Бургас). Броят на американския персонал в страната, според споразуменията от 2006 г., е 2,5 хиляди души (с възможност за разширяване до 5 хиляди за период до 90 дни). Въздушните бази на НАТО в Унгария, които имат възможност да приемат тежки самолети C-17, имат логистично значение за България и Румъния. Миналата година САЩ обявиха създаването на пет нови бази на Балканите. В Централна Албания ще бъде създадена въздушна база на НАТО. \r\nБеше обявено създаването на три военни обекта в Гърция. Също така се планира създаването на учебен център на НАТО в Каламата. Северна Македония е важна за САЩ, за да гарантира българското направление. \r\nСтабилни Балкани са изгодни за Русия. Нашите инвестиции там от началото на 2000-те години, макар и малки, са критично важни. Провал на европейското удължаване на „Турски поток“ поради изострянето на ситуацията в региона също е крайно нежелателно. Нещо повече, тъй като Москва умишлено се дистанцира в продължение на две десетилетия от участието си във вътрешния политически живот на Сърбия и други балкански партньори, в случай на дестабилизация и загуба на власт от действащите политически сили в Белград, Русия няма да има на кого да разчита. Всяка друга политическа сила, която замени Вучич, на практика ще бъде гарантирано антируска \r\nЗа разлика от Лондон и Берлин, които играят двойна игра и се конкурират за лидерство помежду си, важно е Москва и Вашингтон да потвърдят статута си на международен арбитър и да запазят стабилността на региона за осъществяване на вътрешните цели. Заключение: в светлината на нарастващите протести в региона и очевидната безизходица в преговорите между Белград и Прищина с посредничеството на ЕС, за Москва е изгодно да излезе с инициатива за „пакетни” дискусии по косовските и босненските въпроси. Москва ще може да запази собственото си политическо влияние на Балканите и да предотврати евентуална балканска пролет, като даде на сегашната регионална власт нова легитимност, като покани потенциални съперници за партньори.", "date": "2019.03.27", "title": "„Независимая газета“: Русия и САЩ като потенциални съюзници на Балканите"}
{"url": "http://www.focus-news.net/news/2019/03/27/2639781/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi.html", "text": "Ремонт се извършва в участъка от пътя между Севлиево и село Драгановци от км 0+000 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово и уточниха, че трафикът в региона към този час е спокоен. Времето е ясно, а пътните настилки са предимно сухи, като в по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките при км 11+675. Мястото е обезопасено и сигнализирано, а укрепването ще продължи до 31 март. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общинския път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.03.27", "title": "Габрово: Ремонт се извършва в участък от пътя между Севлиево и село Драгановци"}
{"url": "http://www.focus-news.net/news/2019/03/27/2639784/predstaviteli-na-gerb-i-sds-shte-provedat-sledvashta-sreshta-vav-vrazka-s-predstoyashtite-izbori-za-evropeyski-parlament-na-28-mart.html", "text": "Представители на ГЕРБ и СДС ще проведат следваща среща във връзка с предстоящите избори за Европейски парламент. Това съобщиха от пресцентъра на  ПП ГЕРБ . Срещата ще се проведе утре, 28 март 2019 г., от 08.00 часа в Централата на ПП ГЕРБ. След срещата ще бъде даден брифинг за представителите на медиите.", "date": "2019.03.27", "title": "Представители на ГЕРБ и СДС ще проведат следваща среща във връзка с предстоящите избори за Европейски парламент на 28 март"}
{"url": "http://www.focus-news.net/news/2019/03/27/2639785/ministrite-boil-banov-i-krasimir-valchev-shte-podpishat-sporazumenie-za-satrudnichestvo-mezhdu-uchilishta-i-detski-gradini-i-darzhavnite-kulturni-instituti-v-stranata-na-28-mart.html", "text": "Министрите на културата и на образованието Боил Банов и Красимир Вълчев ще подпишат Споразумение за сътрудничество между училища и детски градини и държавните културни институти в страната. Това съобщиха от пресцентъра на  Министерството на културата . Събитието ще се състои утре, 28 март 2019 г., от 11.00 часа в Народния театър „Иван Вазов“.", "date": "2019.03.27", "title": "Министрите Боил Банов и Красимир Вълчев ще подпишат Споразумение за сътрудничество между училища и детски градини и държавните културни институти в страната на 28 март"}
{"url": "http://www.focus-news.net/news/2019/03/27/2639779/tsvetan-tsvetanov-gerb-shte-se-podgotvim-mnogo-dobre-za-predstoyashtite-evroizbori-nie-tryabva-da-sme-parva-politicheska-sila.html", "text": "Ще се подготвим много добре за предстоящите евроизбори, ние трябва да сме първа политическа сила. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“.   Той посочи, че е ГЕРБ трябва да има най-много евродепутати. „Единствената партия, която може да защити като европейско семейство интересите и на България това ЕНП и ние сме го доказали с нашите евродепутати, които работят и правят реални неща. Тук искам специално да благодаря на еврокомисар Мария Габриел за всичко това, което направи в нейния ресор. Искам да благодаря на Андрей Новаков за неговата инициативност, както за мобилността, така и за всички тези досиета и доклади, за които той отговаря“, допълни Цветанов. Той благодари и на Андрей Ковачев за позицията му за Западните Балкани, както и на Ева Майдел. „Защо това не го чуха българските граждани, за да видим какво постигат нашите европейски депутати“, допълни още Цветанов и обърна внимание, че се представят като едни чиновници. „Аз вече съм в качеството си да защитавам дейността на народния представител, защото той толкова погрешно представен пред обществото, благодарение на това, което се изписва. Дават се само скандалите. Тук работата е изключително сложна, на моменти много трудна, но винаги сме взимали важните решения. Тук искам да благодаря на всички председатели на парламентарни групи и от парламентарното мнозинство“, посочи заместник-председателят на ГЕРБ. Той изрази уважение и респект към лидера на ВМРО Красимир Каракачанов, към лидера на НФСБ Валери Симеонов, към лидера на „Атака“ Волен Сидеров. По думите му въпреки различията, които са имали, винаги са намирали общото, което да даде възможността правителството да бъде стабилно и да изпълнява четиригодишната си управленска програма. „Тук искам да благодаря на политическа сила „Воля“, за това, че тяхната парламентарна група застана на националните интереси, а не на политически ежди. Искам да благодаря и на ДПС, защото приеха да защитават своите принципи, но са тук в българския парламент. Това е мястото, където може да се прави реалната политика. Това е мястото, което като представител на българските избиратели трябва да дойдеш тук, да защитаваш и да отстояваш, а не да даваш пресконференциите някъде другаде и да създаваш фалшиви новини“, каза Цветанов. Той благодари и на БСП и призова независимо от политиката на Корнелия Нинова, политиците да се отнасят към избирателите на социалистите. По думите му именно избирателите са тези, които ще дадат оценка дали да бъдат подкрепени отново. „Понеже видях, че днес излиза снимка, че на Цветан Цветанов му е отказано да се вземат знаменцата във Велико Търново, искам да кажа на тези, които пуснаха тази информация и ако наблюдаваха моята страница, щяха да видят, че  може би над 2000 съм раздал. Нямаше нито един човек, който да го отблъсне. Аз винаги съм бил с лицето си, винаги съм бил с достойнството си и ще продължа да го правя това. Оттук нататък искам просто само да ви помоля, надявам се, че в утрешния ден ще имате възможност да отразите и другите политически събития. Нека да се върнем малко и към европейските избори. Много е добре да се отклони темата от истинския европейски дебат. Защо не потърсихме тази максимална консолидация с такова преследване на вас медиите в Брюксел на всички тези европейски представители, които гласуваха в подкрепа на пакета за „Мобилност“, каза Цветанов и посочи, че това явно не е новина. \r\nДеница КИТАНОВА", "date": "2019.03.27", "title": "Цветан Цветанов, ГЕРБ: Ще се подготвим много добре за предстоящите евроизбори, ние трябва да сме първа политическа сила"}
{"url": "http://www.focus-news.net/news/2019/03/27/2639782/d-r-domenik-gyorlits-vav-varna-shte-se-opitame-da-dokazhem-che-piramidite-v-egipet-sa-stroeni-s-zhelyazo-ot-rayona-na-cherno-more.html", "text": "Според старогръцкия историк Херодот при строежа на египетските пирамиди е било използвано желязо и калай, идващи от района на Черно море. Същата тази информация се повтаря от още няколко антични извори, а мултинационален научен екип в наши дни ще се опита да докаже следата, тръгвайки с тръстиков кораб от Варна. Това коментира ръководителят на екипа на експедицията „АБОРА IV“ д-р Доменик Гьорлиц на пресконференция във Варна, предаде репортер на  Радио „Фокус“ – Варна . Според него много съвременни учени не вярват в подобна търговия, която се е осъществявала през античността. И поради тази причина целта на експедицията е да докаже, че това е било възможно да се случи. Плаването ще започне през юни от Варна и ще премине през Дарданелите, като ще продължи към Егея. Ако този маршрут се окаже успешен, експедицията ще продължи към Крит. „Проектът вече е започнал в Боливия през миналата година. След това ще продължи през Чили към България“, обясни д-р Гьорлиц.  \r\nПреди плаването, екипът му ще построи 14-метров тръстиков кораб – точна реплика на използваните в античността плавателни съдове. Намерено е много удобно място за строежа на плавателния съд край Белослав. „Другата основна цел на това плаване мирът, за да се докаже разбирателството между отделните нации, дори в зони на конфликти. На плавателния съд ще има екипаж от 12 души, представители на 12 нации. В строителството на кораба край Варна ще участват и представители на племе, живеещо край бреговете на езерото Титикака, които владеят автентични техники. Плаването за мир през юни, ще бъде и в чест на норвежкия учен Тур Хейердал, чиито цели са били същите. По този повод в организацията ще се включи и неговият син. По този начин ще се потвърди предположението му, че подобни плавания са били възможни през античността. Целият процес от строителството и плаването ще бъде документиран и ще бъде популяризиран в целия свят. Д-р Доменик Гьорлиц се занимава с експериментални плавания. Вече е осъществил три такива експедиции, включително и в Атлантическия океан. Занимава се и с експериментално строене на стари плавателни съдове. \r\nДиана СТОЕВА", "date": "2019.03.27", "title": "Д-р Доменик Гьорлиц във Варна: Ще се опитаме да докажем, че пирамидите в Египет са строени с желязо от  района на Черно море"}
{"url": "http://www.focus-news.net/news/2019/03/27/2639786/tsvetan-tsvetanov-gerb-vetrovete-brulyat-visokite-varhove.html", "text": "Ветровете брулят високите върхове. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“.   „Чух едва ли не, че има скандали. Че Цветанов търси другите, за да може да има кръв и война. Само да ви кажа преди да се занимавам с политика бях достатъчно взискателен към всичко това, което се е случило преди ГЕРБ да бъде създадена. Не исках това, което се случваше в СДС да се случва при нас. Мога да ви кажа, че няма никакъв натиск, взел съм това решение, говорили сме си с премиера за възможните варианти. Той винаги казва, след като сме обсъждали всичко – „Ти взимаш своето решение“. Това решение, което окончателно съм взел, говорих с моята съпруга и мисля, че това е съвсем нормално“, посочи още Цветанов. Той посочи, че като си отвори съобщенията, които е получил и мейлите, както и обажданията, може да кажe, че е горд. „Трябва да ви кажа, че съм защитавал интересите на българските граждани“, допълни той. Попитан дали ще го видят в листите при следващи избори и за евровота, Цветанов посочи, че един от вариантите е бил да бъде водач на листата за предстоящия вот. „Това отпадна, защото  щеше да бъде несериозно. Ние не сме хора, които отиваме където и да било“, коментира Цветанов. Той призова да се задават въпроси и на  човек, който обвинен за пране на пари. „Може ли такъв човек да бъде водач на листата на БСП? Какво се случва, ако той бъде избран за евродепутат. Какво се случва? Това е съвсем сериозно“, каза Цветанов. Във връзка с жилищната си сделка, той посочи, че става въпрос за отношения между купувач и продавач. „Преди 1990 г. имаше законодателство, което не позволяваше на ерген да има и да получи жилище, което да е по-голямо от двустаен. Мога да ви кажа, че 1985 г. по тогавашното законодателство ме обезпечиха, бутнаха ми къщата в „Надежда“, каза Цветанов. Той посочи, брат му, който е бил семеен е получил тристайно жилище, а той е получил двустаен. „Вижте чух много коментари и от г-жа Корнелия Нинова, която питахте за имотите, че било преди 15 години и колко. Никой не се вслуша в това, което аз казах тогава, когато 2011 г. обяснявах. 1964 имаше един апартамент. Аз мога да го обясня на хората, които могат обективно да ме изслушат и да възприемат това, което съм казал и да си формират мнение“, допълни още заместник-председателят на ГЕРБ. Цветанов обърна внимание и на писмото, което се разпространява по медиите за проверката на „Артекс“ и подчерта, че той е спазил ангажимента си и го е препратил на компенетните органи. Цветанов подчерта, че това е разписано в АПК. „Ако попитате всички тези депутати да видите дали пък те са го изпратили. Какво можем да кажем? Че те се подготвят за нещо или са скрили сигнала?“, допълни още той. Попитан дали той е казал на Цецка Цачева и на заместник-министъра на спорта Ваня Колева да си потърсят жилище от \"Артекс\", Цветанов посочи, че Колева е клиент на фирмата от преди 20 години.  \"Кажете ми преди 20 години те са станали клиент на \"Артекс\" - Сега отново са станали клиент на \"Артекс\". Какво е нарушението в това? Бихте ли ми казали? Всеки си определя какво решение да взима в неговото семейство и какво да направи. Тук Ваня Колева си купува жилището 2016 г.\", уточни още Цветанов.  \r\nДеница КИТАНОВА", "date": "2019.03.27", "title": "Цветан Цветанов, ГЕРБ: Ветровете брулят високите върхове"}
{"url": "http://www.focus-news.net/news/2019/03/27/2639787/yambol-mitnicheski-sluzhiteli-sa-otkrili-sak-s-blizo-kilogram-kontrabandni-zlatni-nakiti-na-granichen-punkt-mitnicheski-punkt-lesovo.html", "text": "Близо един килограм златни накити в найлонови торбички, пришити по ръбовете на туристически сак, откриха митнически служители от Главна дирекция „Митническо разузнаване и разследване\" при проверка на лек автомобил на Митнически пункт „Лесово“. Това съобщиха от пресцентъра на  Агенция „Митници“ . \r\nКолата с марка „Мерцедес“ е пристигнала на българския митнически пункт от Турция на 25 март 2019 г., късно вечерта. В автомобила е пътувало семейство – мъж и жена, румънски граждани, които не декларирали нищо пред митническите служители. При последвалата проверка на автомобила и багажа на пътниците, митническите служители откриват 8 пакета с бижутерски изделия от жълт метал, пришити по вътрешните ръбове на туристически сак, пълен с лични вещи. Установено е, че пакетите съдържат общо 831,30 грама обеци, гривни, пръстени и др. накити, за които извършената експертиза от вещо лице е потвърдила, че са изработени от 14-каратово злато, проба 585. Шофьорът на автомобила е посочил, че 415,30 грама от накитите са негова собственост. Съпругата му признала за свои недекларирани 416 грама накити. Общото количество недекларирано злато на стойност около 50 000 лева е иззето. Срещу двамата румънски граждани са съставени актове за нарушение на Валутния закон. \r\nТова е втори случай с иззети контрабандни изделия от благородни метали на МП Лесово през последния месец, укрити по аналогичен начин. Други 6645,79 грама сребърни накити бяха открити наскоро от митническите служители на МП Лесово в пригодено двойно дъно под хастара на две пътнически чанти на румънски гражданин, влизащ в страната от Турция за Румъния с лек автомобил.", "date": "2019.03.27", "title": "Ямбол: Митнически служители са открили сак с близо килограм контрабандни златни накити на граничен пункт Митнически пункт „Лесово“"}
{"url": "http://www.focus-news.net/news/2019/03/27/2639760/tsvetan-tsvetanov-gerb-pitayte-kolegite-ot-bsp-zashto-nikoga-ne-poemat-moralna-otgovornost.html", "text": "Питайте колегите от БСП защо никога не поемат морална отговорност. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“ . Цветанов заяви, че оставката му е морален акт и припомни, че така са постъпили и министрите Николай Нанков, Ивайло Московски, Валентин Радев, на министър Цецка Цачева, както и на заместник-министъра на енергетиката, без да имат някаква вина. Цветанов заяви, че от 2001 г., откакто работи с премиера Борисов, двамата са се ръководили само от закона и са градили доверие един към друг. „2005 г., когато бях помолен от премиера да напусна системата на МВР, беше важно житейско решение за мен. Аз го приех, обсъдих го с моята съпруга и тръгнах по този път, за да участваме в частичните избори за град София и за кмет на Община София“, обясни Цветанов.  \r\nДеница КИТАНОВА", "date": "2019.03.27", "title": "Цветан Цветанов, ГЕРБ: Питайте колегите от БСП защо никога не поемат морална отговорност"}
{"url": "http://www.focus-news.net/news/2019/03/27/2639789/rossiyskaya-gazeta-noviyat-prezident-na-kazahstan-shte-pristigne-v-moskva.html", "text": "Русия ще бъде първата страна, която Касим-Жомарт Токаев ще посети като нов президент на Казахстан. Посещението му е насрочено за 3 април, заяви пред репортери Юрий Ушаков, съобщава „ Российская газета “. \r\n„Веднага поканихме новия президент да дойде в Русия, а сега се съгласува времето на това посещение. Очевидно, мога да кажа в момента - на 3 април. Новият президент на Казахстан прави първото си посещение на приятелска братска Русия“, каза помощникът на президента. Превод и редакция : Калоян Пенков", "date": "2019.03.27", "title": "„Российская газета“: Новият президент на Казахстан ще пристигне в Москва"}
{"url": "http://www.focus-news.net/news/2019/03/27/2639790/predstoyashti-sabitiya-v-stranata-za-28-mart-agentsiya-fokus.html", "text": "*** \r\nОт 10.00 часа вицепрезидентът Илияна Йотова ще открие осмото издание на Европейския форум за социално предприемачество пред Палата №11 на Международен панаир – Пловдив. \r\n*** \r\nОт 09.00 часа започва пленарното заседание на Народното събрание.  \r\n*** \r\nОт 11.00 часа в Народния театър „Иван Вазов“ от министрите Красимир Вълчев и Боил Банов ще подпишат Споразумение за сътрудничество между училища и детски градини и държавните културни институти в страната.  \r\n*** \r\nОт 08.00 часа в Централата на ПП ГЕРБ представители на ГЕРБ и СДС ще проведат среща във връзка с предстоящите избори за Европейски парламент След срещата ще бъде даден брифинг за представителите на медиите.  \r\n*** \r\nОт 09.00 часа 22 състав на Специализирания наказателен съд ще гледа делото срещу Васил Г., Кристиян М. и др., обвинени в участие в ръководството на престъпна организация или група. \r\n*** \r\nОт 09.00 часа 18 състав на Специализирания наказателен съд ще гледа делото срещу Петър П. и Иван Ч., обвинени в участие в ръководството на престъпна организация или група. \r\n*** \r\nОт 09.30 часа в София Хотел Балкан, зала „Сердика“, Представителството на Европейската комисия в България организира представяне и дискусия по годишния доклад за България, който се издава в рамките на Европейския семестър.  \r\n*** \r\nОт 09.30 часа в София Хотел Балкан, зала „Роял“, ще се проведе Икономически форум за Германия. \r\n*** \r\nОт 10.00 часа Столичният общински съвет ще проведе заседание.  \r\n*** \r\nОт 10.00 часа в двора на ВМА ще се проведе тренировъчно занятие по активиране на военномедицинския кризисен щаб по сигнал „Бедствие” и действия на медицинските екипи при ситуация с голям брой пострадали. \r\n*** \r\nОт 10.00 часа 17 състав на Специализирания наказателен съд ще гледа делото срещу Ангел П., Анатоли Д. и др. обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Камен Б., Ивайло Б. и др. обвинени в организиране и ръководене на организирана престъпна група.  \r\n*** \r\nОт 10.00 часа 16 състав на Специализирания наказателен съд ще гледа делото срещу Виктор Б, Емил И. и др. обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Софийския градски съд ще гледа делото срещу съдия Люба П. от Районен съд-Раднево (ГЛ.VIII. Престъпления против дейността на държани органи и обществени организации) \r\n*** \r\nОт 10.00 часа в Park Center Sofia на бул. „Арсеналски“ 2 ще се проведе кръводарителската акция. \r\n*** \r\nОт 10.30 часа 18 състав на Специализирания наказателен съд ще гледа делото срещу Любен Х., квалифицирани състави на изнудване.  \r\n*** \r\nОт 10.30 часа 23 състав на Специализирания наказателен съд ще гледа делото срещу Мирослав Ст., производство на чл. 69 НПК.  \r\n*** \r\nОт 11.00 часа 18 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група. \r\n*** \r\nОт 11.00 часа в Soho на ул. „Искър“ № 4 Фонд на фондовете ще подпише оперативно споразумение за изпълнение на втория от Фондовете за ускоряване и начално финансиране (ФУНФ), финансиран със средства по Оперативна програма „Иновации и конкурентоспособност“ 2014-2020 (ОПИК). \r\n*** \r\nОт 11.30 часа в сградата на бул. „Цариградско шосе”, № 133 А, ще се проведе годишен отчет-анализ за дейността на Главна дирекция „Борба с организираната престъпност”. \r\n*** \r\nОт 12.00 часа 9 състав на Специализирания наказателен съд ще гледа делото срещу Илия Ст., Александър В. и др., обвинени в организиране и ръководене на организирана престъпна група. \r\n*** \r\nОт 13.00 часа в аулата на УСБАЛ ще се проведе лекция на тема „Ползите от доброто хранене при онкологичните заболявания“. \r\n*** \r\nОт 13.30 часа в киносалона на отдел „Пътна полиция“ към СДВР на ул. „Лъчезар Станчев“ 4 ще се проведе брифинг във връзка с официалното откриване на мотосезона.   \r\n*** \r\nОт 13.30 часа 13 състав на Специализирания наказателен съд ще гледа делото срещу Пламен И., Явор Ал. и др., обвинени в организиране и ръководене на организирана престъпна група. \r\n*** \r\nОт 14.00 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в организиране и ръководене на организирана престъпна група. \r\n*** \r\nОт 14.30 часа 6 състав на Специализирания наказателен съд ще гледа делото срещу Атанас А., Красимир Я. и др., обвинени в организиране и ръководене на организирана престъпна група. \r\n*** \r\nОт 16.30 часа в Института за исторически изследвания ще се проведе лекция на тема: “Фалшивите новини“ в идеологическата конфронтация между САЩ и СССР през Студената война“. \r\n*** \r\nОт 18.00 часа във фоайето /лоби бар/ на хотел SPS, бул. „Освобождение“ 3, ще бъде открита шизложба „Предизвикано вдъхновение“ на 4-ма майстори на живописта. \r\n*** \r\nОт 18.00 часа в Софийската света митрополия ще бъде представена книгата „Писмо до близък” на отец Владимир Дойчев. \r\n*** \r\nОт 18.30 часа в Национален студентски дом, пл. „Народно събрание\" 10, Националният литературен музей, Обществото на литературния кабинет „Димчо Дебелянов\", Националният студентски дом организират Поетичен разговор между поколенията. \r\n*** \r\nОт 17.30 часа в Градската библиотека ще се открие изложбата живопис „Приказна фантазия“ на Фирдес Халилова. \r\n*** \r\nВ ДТ „Никола Вапцаров“ ще започне 5-ото юбилейно издание на международния фестивал „Blagoevgrad Blues&Jazz”. \r\n*** \r\nОт 11.00 часа в зала „22-ри септември“ на Община Благоевград ще се проведе церемония по награждаване на журналисти в конкурса „Сърце и слово срещу наркотиците“. \r\n*** \r\nОт 10.00 часа в залата на Апелативна прокуратура - Бургас ще бъде проведен брифинг, на който пред медиите ще бъдат представени данните от отчетния доклад на Окръжна прокуратура – Бургас за изминалата 2018 г.   \r\n*** \r\nОт 18.00 часа в зала „Петя Дубарова“ на Културен център „Морско казино“ Панчо Владигеров-младши и Димо Димов ще представят общия си проект „В ярки багри“.  \r\n*** \r\nОт 19.00 часа в Гранд хотел „Приморец“ – Бургас ще се проведе благотворителен бал, организиран от Фондация „Мечта за дете“ и Фондация „Супер БЕБЕ“. \r\n*** \r\nОт 10.00 часа в Юнашкия салон ще се проведе Специализирана пролетна трудова борса, организирана от Регионалната дирекция по заетостта във Варна.   \r\n*** \r\nОт 11.30 часа в Областната администрация във Варна ще се проведат консултации за избор на членове на Районната избирателна комисия.  \r\n*** \r\nОт 14.00 до 16.00 ч. в офиса на ПП ГЕРЛ на ул. „Георги Бенковски” №1 общинският съветник Димитър Колев ще приема граждани. \r\n*** \r\nОт 18.30 часа в Арт Галерия Ларго на ул. „Хан Крум“ №8 ще се състои откриване на изложба – живопис на варненската артистична двойка Валентина Чернева и Милен Маринов.   \r\n***  \r\nОт 9.00 часа в голяма зала на Общината ще се проведе  Сесия на Великотърновски общински съвет.  \r\n***  \r\nОт 16.30 часа в Регионална библиотека „Петко Р. Славейков“ ще започне Научен интердисциплинарен семинар \"Информационно общество\" - \"Жените в математиката\" - проф. дмн Стефка Буюклиева - ВТУ \"Св. св. Кирил и Методий\".  \r\n***  \r\nОт 17.30 часа в Изложбени зали „Рафаел Михайлов“ ще бъде открита изложба „Силата на социалния плакат“ - селекция плакати на български автори, наградени на „Триенале на социалния плакат“ – Монс, Белгия, както и фотографии на Патрик Томбел .  \r\n***  \r\nО 19.30 часа в Клуб 7 гостува „Греховната любов на Зографа Захарий“ – моноспектакъл на Любомир Бъчваров.  \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на  Наредба за изменение и допълнение на Наредба за организация на движението при кратковременно платено паркиране – „Синя зона – гр. Враца. \r\n***  \r\nОт 18.30 часа в НЧ „Напредък-1869“ ще започне Концерт на Фолклорен ансамбъл „Сидер войвода”, посветен на 150 годишнината на  Народно читалище „Напредък-1869” Горна Оряховица.  \r\n*** \r\nОт 09.30 часа в Държавен куклен театър „Дора Габе“ ще се проведе Куклен спектакъл „Жабокът и слънчевата дъщеря“. \r\n*** \r\nОт 10.30 часа в Младежки център - Добрич, зала 6, ще се проведе лекция на тема „Първи грижи за новороденото“.  \r\n*** \r\nОт 11.00 часа в Държавен куклен театър „Дора Габе“ ще се проведе Куклен спектакъл „С буквите напред“. \r\n*** \r\nОт 17.30 часа в Регионална библиотека „Дора Габе“ ще се проведе литературна среща с Младен Стоянов. \r\n*** \r\nОт 19.00 часа в Концертна зала „Добрич“ ще бъде представен спектакъла „Майстори на комедията“. \r\n*** \r\nОт 11.00 часа в зала № 301 на Областна администрация – Кърджали Областният управител Никола Чанев е насрочил консултации за състава на РИК в 9-ти Кърджалийски избирателен район. \r\n*** \r\nОт 16.00 часа пред Драматичен театър – Ловеч ще се състои показ на образци въоръжение и оборудване на Сухопътните войски, в рамките на националната информационна кампания на Министерството на отбраната „Бъди войник“. От 18.30 часа в залата на Драматичен театър Ловеч ще се проведе концерт. \r\n*** \r\nОт 10.30 часа в 7-ма аудитория на ПУ „Паисий Хилендарски“ще се проведе дискусионна среща със студенти на тема „Какво прави Европа за мен?“. \r\n*** \r\nОт 18.00 часа в Екомузей с аквариум ще бъде открита изложбата „Как направихме Екомузея!“. \r\n*** \r\nОт 9.00 часа ще се проведе заседание на Пловдивския общински съвет.  \r\n*** \r\nОт 11.00 часа в Заседателната зала на Областна администрация – Пловдив ще се проведат консултации за състава на 16 и 17 РИК във връзка с изборите за членове на Европейския парламент. \r\n*** \r\nОт 16.00 часа в залата на Народно читалище „Съзнание 1907” ще се проведе граждански диалог на тема „Регионално развитие“.  \r\n*** \r\nОт 18.00 часа в РБ „Захарий Княжески“ ще се състои представяне на книгата „Убийството на невъзможното“ от Райнхолд Меснер, посветена на алпиниста Боян Петров. \r\n*** \r\nОт 18.00 часа в западната зала на Художествена галерия - Стара Загора ще бъде представена изложба, посветена на Художествена галерия „Жорж Папазов“. \r\n*** \r\nОт 18.00 часа в Международен младежки център ще се проведе „Красивите лица на Стара Загора“ – среща с Първан Симеонов. \r\n*** \r\nОт 18.00 часа в Художествена галерия ще бъде представена Изложба живопис – изпрани творби от Художествена галерия „Жорж Папазов“ гр. Ямбол. \r\n*** \r\nОт 19.00 часа в Драматичен театър ще бъде представена постановката „Паника в хотела“ от Рей Куни. \r\n*** \r\nОт 19.30 часа в Куклен театър ще се проведе Спектакъл за възрастни на Държавен куклен театър  -Стара Загора. \r\n*** \r\nОт 19.00 часа в зала „Сливен“ маестро от Дания ще дирижира концерт на Сливенския симфоничен оркестър. \r\n*** \r\nОт 10.00 часа в зала № 201 на Областната администрация областният управител на Смолян Недялко Славов свиква консултации за състав на Районна избирателна комисия – Смолян. \r\n*** \r\nОт 13.00 часа  в Сесийна зала на Община Смолян ще се проведе заседание на Общински съвет – Смолян.   \r\n*** \r\nОт 15.00 часа в Тържествената зала на Административен съд – Смолян, ще се проведе годишно отчетно събрание на съдиите и служителите в Административен съд – Смолян, на което Председателят на съда Игнат Колчев ще представи резюме на Годишния отчетен доклад за работата на съда през 2018 г.  \r\n*** \r\nОт 14.00 часа в заседателната  зала на Община Трън ще се проведе заседание на Общинския съвет.  \r\n*** \r\nОт 10.00 часа в сградата на Областна администрация Хасково (малка зала на І етаж), ще се проведат консултации за състава на Районна избирателна комисия – Хасково. \r\n***   \r\nОт 9.00 часа в зала 363 на общината ще се проведе заседание на Общински съвет.", "date": "2019.03.27", "title": "Предстоящи събития в страната за 28 март (Агенция „Фокус“)"}
{"url": "http://www.focus-news.net/news/2019/03/27/2639764/tsvetan-tsvetanov-gerb-s-premiera-imame-predlozhenie-koy-da-oglavi-parlamentarnata-grupa.html", "text": "Имаме вече съответното решение с премиера, което ще предложим на парламентарната група. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“.   Той посочи, че то няма да се обявява тази вечер. Във връзка със състоянието на парламентарната група, Цветанов посочи, че ПГ на ГЕРБ осъзнава важността и отговорността от днешното управление. „Убеден съм, че колегите от парламентарната група са достатъчно отговорни. Те имат своята представителност на своите избиратели. Не смятам, че колегите няма да се съобразят с волята и това, което ние сме декларирали с нашите избиратели“, посочи още Цветанов и уточни, че в парламентът  и при взимането на едно решение става въпрос на консенсус.  \r\nДеница КИТАНОВА", "date": "2019.03.27", "title": "Цветан Цветанов, ГЕРБ: С премиера имаме предложение кой да оглави парламентарната група"}
{"url": "http://www.focus-news.net/news/2019/03/27/2639793/sadiya-rositsa-tsvetkova-prez-2018-godina-administrativen-sad-shumen-nadgradi-postavenite-zadachi-za-barzina-kachestvo-i-prozrachnost-na-pravorazdavaneto.html", "text": "През 2018 година Административен съд-Шумен надгради поставените задачи за бързина, качество и прозрачност на правораздаването, заяви на пресконференция Росица Цветкова, председател на Административен съд-Шумен, предаде репортер на  Радио „Фокус“-Шумен . „Той е вече достатъчно разпознаваем, правораздаваме 12-та година и занапред ще продължим да работим за срочност и качество на правосъдието“, каза Росица Цветкова. През миналата година Шуменският административен съд е разгледал 820 дела, от които 703 са приключени към 31 декември. От новообразувани са 720 дела. Значително е увеличен броят на делата по Закона за достъп до обществена информация – от 6 през 2017 г. до 11 през 2018 г. Увеличен е и броят на делата, образувани по Закона за управление на средствата от Европейските структурни и инвестиционни фондове. „Тук са делата, по които Държавен фонд „Земеделие“, като орган на управление по Програмата за развитие на селските райони издава актовете, влизат и делата, по отношение на наложените финансови корекции на общините от страна на Министерството на регионалното развитие и благоустройството – такива дела са образувани по жалба от община Шумен, Нови пазар и Велики Преслав. По две от делата имаме произнасяне, нашите решения не са окончателни по тези дела и подлежат на обжалване пред Върховния административен съд (ВАС)“, обясни Росица Цветкова.  \r\nТя уточни, че по този вид дела съдебната практика е категорична – когато е установено нарушение по отношение методологията на определяне на класиране на кандидатите,  това съставлява нарушение по Закона за обществените поръчки (ЗОП). „По тези дела обаче съдът не ревизира самата обществена поръчка по ЗОП, тъй като те са подсъдни като първа инстанция на ВАС, по тези дела единствено съдът проверява това, което е констатирано от органа за управление на съответната програма по еврофондовете, а именно методологията, това са основно нарушенията касаещи класирането на кандидатите, само по това съдът се произнася, не ревизира цялата обществена поръчка“, обясни Росица Цветкова. От месец септември 2018 година е променена подсъдността на т. нар. данъчни дела, и от октомври до декември в Административен съд-Шумен  има образувани 24 данъчни дела – т. нар. ревизионни актове, които са издадени на физически и юридически лица. „Касае се за дела със  фактическа и правна сложност, както и за много висок материален интерес. Установени са данъчни задължения, като най-малката сума е 50 000 лв.“, обясни Росица Цветкова.  Относно атакуваните наредби от прокуратурата, съдът е разгледал 46 такива дела, като само за 2018 година са образувани 38. Има атакувани само три наредби на Общински съвет-Шумен.  Най-често окръжна прокуратура е атакувала наредбите за кучетата, както и наредби по Закона за местните данъци и такси. През 2018 година са свършени общо 703 дела. От тях 91% са приключили в тримесечен срок. Шуменският административен съд е приключил 86% от общия брой дела за разглеждане през 2018 г. Върнатите от ВАС дела са 112. От тях оставени в сила 91 съдебни актове, отменени са 21. От подлежащите на обжалване съдебни актове – 277 за 2018 година, са обжалвани 131. Росица Цветкова отчете още, че извън правораздавателната дейност, акцентът отново е поставен върху организирането и провеждането на събития, свързани с утвърждаването образа на съда като институция, която гарантира върховенството на закона. Отчетният доклад за дейността на съда за 2018 г. ще бъде представен утре. Сред гости на заседанието ще бъдат председателите на 4-то и на 7-мо отделение във ВАС – Татяна Хинова и Ваня Анчева. \r\nИвелина ИВАНОВА", "date": "2019.03.27", "title": "Съдия Росица Цветкова: През 2018 година Административен съд-Шумен надгради поставените задачи за бързина, качество и прозрачност на правораздаването"}
{"url": "http://www.focus-news.net/news/2019/03/27/2639792/afp-evropeyskiyat-parlament-zabrani-plastmasata-za-ednokratna-upotreba.html", "text": "Европейските законодатели гласуваха за забрана на пластмасови продукти за еднократна употреба, като сламки, прибори за хранене и други, които замърсяват световните океани, съобщава  AFP . \r\nТекстът вече беше одобрен при преговори между държавите-членки и сега той ще бъде бързо одобрен в закон. Забраната влиза в сила от 2021 г. Превод и редакция : Калоян Пенков", "date": "2019.03.27", "title": "AFP: Европейският парламент забрани пластмасата за еднократна употреба"}
{"url": "http://www.focus-news.net/news/2019/03/27/2639794/zam-ministar-nikolay-nankov-tri-novi-vik-operatora-podadoha-predsrochno-predlozheniya-za-finansirane-ot-operativna-programa-okolna-sreda-2014-2020-s-koeto-te-stavat-obshto-osem.html", "text": "Три нови ВиК оператора – във Видин, Пловдив и Сливен, подадоха предсрочно предложения за финансиране от Оперативна програма „Околна среда 2014-2020“, с което стават общо осем. Преди тях проекти представиха операторите в областите Русе, Враца, Ямбол, Перник и Силистра. Това съобщи заместник-министърът на регионалното развитие и благоустройството Николай Нанков при посещението си в Пловдив, където участва в дискусия на тема „Европа в нашия дом“, информират от пресцентъра на  министерството .  \r\nОстаналите обособени територии, за които има изготвени регионални прединвестиционни проучвания и предстои ВиК дружествата да кандидатстват за финансиране от програмата, са: Бургас, Варна, Добрич, Кърджали, Стара Загора и Шумен. Крайният срок за това е 23 април 2019 г.  \r\nПроектът на „Водоснабдяване и канализация“ ЕООД, гр. Пловдив, предвижда инвестиция в размер на 144 млн. лв. за реконструкция или изграждане на общо 39 км водопроводи и близо 17 км канализация в Пловдив, Асеновград, Карлово, Първомай, Стамболийски и Хисаря. Разходите само за строителство са 27,6 млн. лв. за водоснабдяване и 81,6 млн. лв. за канализация.  \r\nПрез този мандат Министерството на регионалното развитие и благоустройството даде старт на проекти на обща стойност над 3 млрд. лв., информира заместник-министър Нанков.  \r\nТой съобщи, че общо 94 млн. лв. се инвестират в област Пловдив за ремонт на пътни участъци с обща дължина 65 км и изграждане на нови кръгови кръстовища. 52 млн. лв. са инвестициите от републиканския бюджет, а средствата от Оперативна програма „Региони в растеж“ 2014-2020 са 42 млн. лв.  \r\nПрез месец май се очаква да завърши финансираното от програмата разширение на пътя Пловдив – Асеновград. Проектът включва рехабилитация на съществуващото дясно платно и изграждане на ново ляво платно. При кръстовищата за с. Крумово и с. Куклен – след КЦМ, се предвижда изграждане на кръгово и на елипсовидно кръстовища. По допълнително споразумение е планирано изграждане на кръгово кръстовище при околовръстния път на гр. Асеновград и при кръстовището за с. Долни Воден. Още едно съоръжение ще се изгради по програма „Ново строителство“ на Агенция „Пътна инфраструктура“.  \r\nОдобрен е парцеларният план на новопроектираните локални платна на отсечката между Пловдив и Асеновград. Предстои отчуждаване на засегнатите имоти и възлагане на строителството им. Индикативната стойност на проекта е до 15 млн. лв.  \r\nПредстои да стартира рехабилитацията на 15,3 км от пътя от изхода на Кричим до яз. „Въча“, която също се финансира от ОПРР. Срокът за завършване на строителните работи е 30 ноември 2019 г.  \r\nСъс средства на АПИ ще се изградят две нови кръгови кръстовища вместо сега съществуващи триклонни – на Подбалканския път София - Бургас в началото на гр. Карлово и на пътя Карлово - Пловдив при с. Труд, чиято цел е да намалят предпоставките за пътно-транспортни произшествия. Ще бъде изградено и ново мостово съоръжение над р. Черкезица на пътя Поповица – Асеновград.  \r\nСъс 143 млн. лв. от ОПР „Региони в растеж“ се финансира изпълнението на 22 договора за модернизиране на образователна, социална и здравна инфраструктура, подобряване на градска среда и рехабилитация на пътна инфраструктура, информира заместник-регионалният министър.  \r\n33 образователни институции, в които се обучават над 20 хил. деца, се обновяват с 51 млн. лв. Други 6 млн. лв. се инвестират в модернизиране на 11 обекта от социалната инфраструктура в процеса на деинституционализация. С 3,8 млн. лв. по проекта на Министерството на здравеопазването за спешна помощ ще бъдат обновени 14 обекта. По три проекта за общо 34 млн. лв. се обновяват 300 хил. кв. м площи в градската среда.  \r\nВ областта вече са реновирани 125 от общо 150 многофамилни жилищни сгради със сключени договори по Националната програма за енергийна ефективност.", "date": "2019.03.27", "title": "Зам.-министър Николай Нанков: Три нови ВиК оператора подадоха предсрочно предложения за финансиране от Оперативна програма „Околна среда 2014-2020“, с което те стават общо осем"}
{"url": "http://www.focus-news.net/news/2019/03/27/2639770/tsvetan-tsvetanov-ne-e-imalo-natisk-ot-strana-na-premiera-za-napuskaneto-mi-na-parlamenta-vinagi-vzemam-resheniyata-si-voden-ot-obshtite-interesi-na-kauzata-gerb.html", "text": "Не е имало натиск от страна на премиера за напускането ми на парламента – винаги вземам решенията си, воден от общите интереси на каузата ГЕРБ. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на  Агенция „Фокус“.   Цветанов подчерта, че никога не е позволявал да има натиск. Той посочи, че с премиера имат изключително прагматични, искрени и истински отношения. „Искам да му благодаря, защото заедно с него си говорим като равен с равен, когато обсъждаме важни сериозни теми“, допълни председателят на ПГ на ГЕРБ. „На 53 години съм. Премиерът Борисов да е жив и здрав, тази година става на 60. Смятате ли, че 53-годишен мъж и 60-годишен мъж ще се държат като тийнейджъри. Ние сме с достатъчно богат житейски опит. Имам уникалната способност да работя с хората и да имам съответната чуваемост“, каза още Цветанов. Попитан какво са си казали с премиера Бойко Борисов, Цветанов отговори: „Прегърнахме се, утре сме с пълна енергия да вървим по това, което е начертано. Имаме хронограма, цели, които сме поставили на 31-ви в неделя“, каза Цветанов и посочи, че се надява да има такъв медиен интерес и в неделя.   \r\nДеница КИТАНОВА", "date": "2019.03.27", "title": "Цветан Цветанов: Не е имало натиск от страна на премиера за напускането ми на парламента – винаги вземам решенията си, воден от общите интереси на каузата ГЕРБ"}
{"url": "http://www.focus-news.net/news/2019/03/27/2639795/predstoyashti-mezhdunarodni-sabitiya-za-28-mart-agentsiya-fokus.html", "text": "***  Последен предизборен митинг на Петро Порошенко \r\n***  Ангела Меркел среща ръководител на Международния икономически форум \r\n***  Национална възпоменателна служба за жертвите на клането в джамията в Крайстчърч \r\n***  Премиерът Ли Къцян изнася ключова реч на форума в Боао  \r\n***  Висши представители на САЩ и Китай ще проведат търговски преговори \r\n***  Тръмп ще проведе митинг \"Да направим Америка отново велика\" \r\n***  Среща на Международната контактна група за Венецуела", "date": "2019.03.27", "title": "Предстоящи международни събития за 28 март (Агенция \"Фокус\")"}
{"url": "http://www.focus-news.net/news/2019/03/27/2639798/dimitar-nikolov-kmet-na-burgas-dnes-e-praznik-na-vsichki-koito-ste-se-posvetili-na-teatara-no-i-na-nas-koito-obichame-tova-stsenichno-izkustvo.html", "text": "Днес е празник на всички, които сте се посветили на театъра, но и на нас, които обичаме това сценично изкуство. Това се посочва в поздравителен адрес от кмета на Бургас Димитър Николов по повод Международния ден на театъра, изпратен от пресцентъра на  Общината . „Уважаеми творци и артисти, приемете моите най-сърдечни поздравления и пожелания. Гордея се с вас и всички ярки имена, които през годините са оставили своя незабравим отпечатък на бургаска сцена и в сърцата на зрителите. Талантливи хора като вас изграждат и пазят самочувствието на Бургас като град с дълбоки театрални и културни традиции. Продължавайте да ни радвате с ярките си роли и превъплъщения, защото бургаската публика го заслужава. Пожелавам ви много бисове и нестихващи аплодисменти! Бъдете здрави и отдадени на магията на театъра!“, се казва още в поздравлението.", "date": "2019.03.27", "title": "Димитър Николов, кмет на Бургас: Днес е празник на всички, които сте се посветили на театъра, но и на нас, които обичаме това сценично изкуство"}
{"url": "http://www.focus-news.net/news/2019/03/27/2639796/aktsenti-v-sutreshniya-blok-dobro-utro-balgariya-na-radio-fokus-za-28-mart.html", "text": "Пакетът „Мобилност 1“ отпадна от дневния ред на Европейския парламент – поне на сегашното пленарно заседание, но протестите в София и Страсбург обединиха евродепутати и превозвачи от цяла Източна Европа. Какви перипетии очакват спорните текстове и налице ли е единност, както сред протестиращите, така и на политическата сцена в повратните моменти? От Страсбург темата ще коментира евродепутатът Илхан Кючюк – заместник-председател на Алианса на либералите и демократите в Европа и председател на младежката организация на ДПС.  \r\nДългоочакваната развръзка на сагата „Апартаментгейт“ е факт – Цветан Цветанов напуска Парламента, но остава начело на предизборния щаб на ГЕРБ и заместник-председател на партията. Изненадващ или очакван ход, необходимо решение или единствен възможен изход? Сериозни или добре обмислени и ще са последствията? За анализ и прогноза за евентуални трусове от това решение – в сутрешния блок  „Добро утро, България“  на  Радио „Фокус“  поканихме политолога доц. Румяна Коларова.  \r\nИ още – гостуваме в Ловеч. Кои са най-важните приоритети за Общината през настоящата година? С какво ще зарадва тя всички свои гости, но и по какъв начин предоставя по-добра среда за живот на своите жители? За пъстрия културен календар и за предстоящите дейности, с които вече се ангажира Община Ловеч, ще разговаряме с кмета Корнелия Маринова.  \r\nМалко след 09.00 часа обръщаме поглед и към други важни теми. Тази година за последен път преместваме стрелките на часовника. Как ни влияе смяната на часовото време ще научим от Ливия Нинова от  Радио „Фокус“ – Пирин , а как реагира човешкият организъм на смяната на времето навън и усещаме ли промяна в първите дни на пролетта ще ни разкаже Деница Димитрова от  Радио „Фокус“ – Бургас .  Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа на 28 март, с водещ Анна Ангелова.", "date": "2019.03.27", "title": "Акценти в сутрешния блок „Добро утро, България“ на Радио „Фокус“ за 28 март"}
{"url": "http://www.focus-news.net/news/2019/03/27/2639783/the-times-of-israel-savetat-za-sigurnost-na-oon-shte-provede-speshno-zasedanie-zaradi-priznavaneto-na-golanskite-vazvisheniya-ot-sasht.html", "text": "Съветът за сигурност на ООН ще проведе спешно открито заседание относно решението на САЩ да признае Голанските възвишения като израелска територия, заяви френският посланик. \r\nСирия поиска срещата в писмо, изпратено до Франция, която председателства Съвета през март, пише вестник  The Times Of Israel . \r\nГневът на признанието на САЩ беше наречен „лицемерие и лъжа” от израелския представител в ООН Дани Данон. \r\n„В продължение на 19 години Сирия използва Голаните като преден пост срещу Израел, а днес Иран иска да постави войниците си на брега на Галилейско море“, заяви Данон в изявление. \r\n„Израел няма да допусне такова нещо досега и време е международната общност да признае факта, че Голаните ще останат завинаги под израелски суверенитет. Съединените щати и Израел ще стоят като единен фронт пред лицемерието и лъжите“. \r\nАмериканският президент Доналд Тръмп подписа прокламация, в която Съединените щати признаха анексирането на Израел на част от стратегическото плато, въпреки резолюциите на ООН, които призовават за оттеглянето на Израел от Голаните. \r\nТри резолюции на Съвета за сигурност на ООН призовават Израел да се оттегли от Голанските възвишения, които е иззела от Сирия по време на Шестдневната война от 1967 г. и ефективно анексирана в закон на Кнесет през 1981 г., което никога не е било признато в международен план. \r\nНа заседанието на Съвета за сигурност за Близкия изток няколко страни се изказаха срещу решението на САЩ и европейските страни изразиха загриженост, че този ход може да има широки последици в региона. \r\nИзпълняващият длъжността постоянен представител на САЩ Джонатан Коен заяви на срещата, че Вашингтон е взел решение да се противопостави на сирийския президент Башар Асад и Иран. Превод и редакция : Калоян Пенков", "date": "2019.03.27", "title": "The Times Of Israel: Съветът за сигурност на ООН ще проведе спешно заседание заради признаването на Голанските възвишения от САЩ"}
{"url": "http://www.focus-news.net/news/2019/03/27/2639799/the-jerusalem-post-kremal-otricha-netanyahu-da-e-dal-plan-na-putin-za-premahvaneto-na-iran-ot-siriya.html", "text": "Кремъл отрече съобщения, че премиерът Бенямин Нетаняху скоро е представил на руския президент Владимир Путин план, също даден на президента на САЩ Доналд Тръмп, за премахването на иранските войски от Сирия, пише в.  The Jerusalem Post . \r\n„Не мога да потвърдя тази информация“, коментира говорителят на руския президент Дмитрий Песков. „В този случай трябва да се изяснят подробности, за да се установи за какво говорим тук и какво има предвид Нетаняху, когато говори за това“. \r\nВисокопоставен израелски дипломатически служител зяави след срещата на Нетаняху с Тръмп в Белия дом, че премиерът е представил на Тръмп план за отстраняване на иранците от Сирия и че той също се опитва да привлече подкрепата на Путин за този план. \r\nДлъжностното лице каза, че Тръмп и Нетаняху са обсъдили Сирия по време на срещата им в Белия дом и продължаването на тежките санкции срещу Иран. \r\nПреди месец, на 27 февруари, Нетаняху се срещна с Путин в Кремъл за среща, посветена главно на ситуацията в Сирия. \r\n„Най-голямата заплаха за стабилността и сигурността в региона идва от Иран“, заяви Нетаняху преди тази среща. „Ние сме решени да продължим с агресивните си действия срещу усилията на Иран - които призовават за нашето унищожение - и срещу неговия опит за военно укрепване в Сирия“. Превод и редакция : Калоян Пенков", "date": "2019.03.27", "title": "The Jerusalem Post: Кремъл отрича Нетаняху да е дал план на Путин за премахването на Иран от Сирия"}
{"url": "http://www.focus-news.net/news/2019/03/27/2639800/kyustendil-obshtina-dupnitsa-shte-prodalzhi-uslugata-dneven-tsentar-za-palnoletni-litsa-s-uvrezhdaniya.html", "text": "Община Дупница ще продължи услугата „Дневен център за пълнолетни лица с увреждания”. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му услугата ще бъде възобновена още от 1 юли тази година.  \r\n„Това стана ясно днес, от писмо от Агенцията за социално подпомагане до кмета на Община Дупница инж. Методи Чимев. Услугата, която се предоставяше на улица „Солун“ в града става делегирана от държавата дейност. Излишно е да казвам какво представляваше този проект и най-вече за хората, които бяха изолирани с години, а семействата им нямаха свободно време. Само който не го е изпитал, няма как да разбере да си 24 часа в денонощието ангажиран с грижите за своето дете, родител, брат или сестра”, каза Христо Апостолов.  \r\nДневният център бе изграден по проект на Община Дупница, като целодневно осигуряваше грижи за хора с увреждания, лекарско наблюдение, рехабилитатор, психолог, занимания, безплатен обяд, стаи за почивка, но приключи в края на миналата година. \r\nВенцеслав ИЛЧЕВ", "date": "2019.03.27", "title": "Кюстендил: Община Дупница ще продължи услугата „Дневен център за пълнолетни лица с увреждания”"}
{"url": "http://www.focus-news.net/news/2019/03/27/2639802/afp-britanskiyat-premier-kaza-che-shte-podade-ostavka-predi-sledvashtata-faza-na-pregovorite-za-brekzit.html", "text": "Британският премиер Тереза Мей заяви пред консервативните депутати, че ще се оттегли преди „следващата фаза“ на преговорите за Брекзит, без да дава повече подробности кога това може да бъде, каза пред репортери депутат. \r\n\"Мей съобщи, че „няма да остане на поста за следващия етап от преговорите“, каза Джеймс Картлидж, когато напусна заседанието в парламента. Превод и редакция : Калоян Пенков", "date": "2019.03.27", "title": "AFP: „Британският премиер каза, че ще подаде оставка преди „следващата фаза“ на преговорите за Брекзит“"}
{"url": "http://www.focus-news.net/news/2019/03/27/2639820/stela-pavlova-student-po-aktyorsko-maystorstvo-edin-aktyor-tryabva-da-umee-da-mozhe-da-pravi-mnogo-neshta-i-v-tazi-profesiya-ima-sashtestvuvat-dosta-trudnosti-i-predizvikatelstva.html", "text": "Един актьор трябва да умее да може да прави много неща и в тази професия има съществуват доста трудности и предизвикателства. Това каза за  Радио „Фокус“-Пирин  Стела Павлова, студент по актьорско майсторство в Югозападния университет „Неофит Рилски“ – Благоевград. Стела Павлова. Тя коментира избори си да учи актьорско изкуство. „Бях се насочила в съвсем друга сфера, но моят приятел беше приет в Югозападния университет да учи актьорско майсторство и аз реших да кандидатствам. Така нещата се случиха случайно, без да съм мечтала, то просто се случи“, посочи Стела Павлова. По думите й специалността за нея се е оказала много интересна. „Причината е, че за мен беше нещо различно като в началото ми беше трудно докато вляза в ритъма, но с течение на времето човек свиква“, каза още Павлова. По думите и съществуват трудности за младите актьори като една от основните е реализацията след завършване. „Специално за мен ученето на текстове не е трудност. Бързо запомням текстовете като ги чета. Не е нужно да ги зубря или да заспивам с текста под възглавницата, ми е нужно е да прочета текста, да го изрепетирам на сцена и така го запомням“, коментира Стела Павлова. \r\nСпоред нея няма как да си актьор, ако не се отдадеш на тази професия. По думите й в театъра е по-трудна реализацията. „В киното, когато си на кастинг за роля – може да те изберат, защото просто си подходящ като визия или излъчване, независимо от качествата като актьор“, допълни Павлова. Тя заяви, че в театъра е необходимо да изиграеш ролята, независимо дали си подходящ или не. „Бих се опитала да пресъздам всяка една роля като до този момент съм играла Жулиета от пиесата „Ромео и Жулиета“ като съм имала доста роли от пиеси на Шекспир. В момента репетираме „Скитникът между звездите“. В нея имам два образа, които са на принцеса и прислужница“, посочи Стела Павлова. Тя отправи и препоръка към бъдещите студенти, които се колебаят дали да учат актьорско майсторство. „Най-важното е да следват мечтите си и да правят това, което искат и да не се отказват колкото и трудно да е нещо. Причината е, че ако човек иска и вярва в нещо, то ще се случи“, заяви Стела Павлова. Студентът допълни, че  процесът на репетиции не е никак лесен. „Ние в актьорското майсторство репетираме от сутрин до вечер. Необходимо е човек  да отделя много време не само от учебния процес, но и от личното такова“, добави Павлова. Тя каза още, че за да е актьор човек е необходимо да е много отдаден на нещата. „Старанието също е от значение, но няма как да си актьор ако не се отдадеш на тази професия“, допълни Стела Павлова. \r\nТя коментира също, че при създаването на влог е важно да се обмисли идеята, а не да се пусне камерата и просто  да се снима. Павлова посочи, че е имала огромен интерес, за да създаде влог, който е бил провокиран от нейния приятел. „Искаше ми се да опитам да направя нещо, което не съм правила до сега и за мен създаването на влог беше супер подходящо“, посочи тя и коментира, че е искала да разбере как и защо се случват нещата като постави и въпросът свързан с подготовката на един клип. „Подготовката зависи от видеото, което иска човек да направи. Заснемането на клип отнема от 2 до 3 часа, но е важно колко сцени има клипа, колко локации и какво точно се снима“, коментира Стела Павлова. По думите й сценария отнема отделно няколко часа. „Времето за реализирането на всеки клип е различно, но е необходимо да разполагаме с повече такова“, заяви Стела Павлова. \r\nДенис НИКИФОРОВ", "date": "2019.03.27", "title": "Стела Павлова, студент по актьорско майсторство: Един актьор трябва да умее да може да прави много неща и в тази професия има съществуват доста трудности и предизвикателства"}
{"url": "http://www.focus-news.net/news/2019/03/27/2639791/rossiyskaya-gazeta-savetat-za-sigurnost-na-oon-svikva-izvanredno-zasedanie-zaradi-golanskite-vazvisheniya.html", "text": "Постоянният представител на Франция към Съвета за сигурност на ООН Франсоа Делатр съобщи, че на 27 февруари Съветът ще проведе извънредно заседание, на което ще бъде повдигнат въпросът за Голанските възвишения, пише в. „ Российская газета “. \r\n„Постоянната мисия на Сирия се обърна към нас с искане за провеждане на извънредно заседание. Нашето предложение като председател на Съвета за сигурност е да се проведе при открит режим, вместо предварително планираните затворени консултации“, каза Делатр. \r\nПо-рано беше съобщено, че Сирия се е обърнала към Съвета за сигурност с искане да внесе за разглеждане въпроса за признаването от страна на САЩ на израелския суверенитет над Голанските възвишения. \r\nВ изпратено писмо сирийската мисия в ООН обясни искането си със „скорошно грубо нарушение“ на резолюцията на Съвета за сигурност от американските власти. \r\nПрипомнете си, че на 25 март американският президент Доналд Тръмп в присъствието на израелския премиер Бенямин Нетаняху подписа документ, в който се посочва, че Вашингтон признава израелския суверенитет над Голанските възвишения. Освен Сирия, редица арабски страни, Русия, както и водещи европейски страни, включително Франция и Германия, се противопоставиха на такова решение. Превод и редакция : Калоян Пенков", "date": "2019.03.27", "title": "„Российская газета“: Съветът за сигурност на ООН свиква извънредно заседание заради Голанските възвишения"}
{"url": "http://www.focus-news.net/news/2019/03/27/2639823/dots-d-r-hristo-ganchev-sbalpfz-varna-polozhenieto-v-bolnitsata-e-katastrofalno-a-personalat-e-sveden-do-sanitarniya-minimum.html", "text": "Положението в Специализирана болница за активно лечение по пневмофтизиатрични заболявания (СБАЛПФЗ) – Варна е катастрофално, а персоналът е сведен до санитарния минимум. Това каза в интервю за  Радио „Фокус“ – Варна  управителят на лечебното заведение доц. д-р Христо Ганчев. По думите му ситуацията в болницата е изключително усложнена и това продължава от месеци. Той допълни, че голяма част от специалистите в СБАЛПФЗ – Варна не са получавали заплати от ноември 2018 г.  \r\n„Имайте предвид, че например медицински сестри, които са много опитни и много добре работят, предимно са пенсионерки, за да не може да им окаже влияние неплащането на заплати. Признавам си, че това е причината. По този начин те си имат някакво осигуряване, иначе представяте ли си“, заяви доц. д-р Христо Ганчев. Той допълни, че много хора от болницата изпадат в дългове, като дори получаването на аванс или една заплата, служи за погасяването на тези задължения. „Аз като отидох в болницата, служителите не бяха получавали  по 12-13 месеца заплати. Това е нещо ужасяващо. Изчистихме всичко, но те пак започват да се трупат, защото няма редовно плащане“, посочи управителят на лечебното заведение.  \r\nСпоред доц. д-р Христо Ганчев, проблемите не са поради липса на финанси за здравеопазването в България, а тяхното неправилно разпределение. \r\nБояна АТАНАСОВА", "date": "2019.03.27", "title": "Доц. д-р Христо Ганчев, СБАЛПФЗ – Варна: Положението в болницата е катастрофално, а персоналът е сведен до санитарния минимум"}
{"url": "http://www.focus-news.net/news/2019/03/27/2639824/afp-kitay-ostro-razkritikuva-britanskite-preduprezhdeniya-za-svobodite-v-honkong.html", "text": "В сряда Китай се обяви категорично против британски доклад, според който свободите в Хонконг са под заплаха. Пекин обвини Обединеното кралство, че „пренебрегва и изкривява истината“ за града, предава  AFP .  \r\nБившата британска колония се ползва от права, които са непознати на територията на континентален Китай, включително и свободата на изразяване. Тези права на човека са под закрилата на специално споразумение между Китай и Великобритания.   \r\nВ последните години обаче се засилва безпокойството в самия Хонконг, а и в чужбина, че свободите все повече се ограничават, тъй като Пекин засилва влиянието си върху полуавтономния град.   \r\nВ доклад, публикуван в сряда, британският външен министър Джеръми Хънт заявява, че е „разтревожен от факта, че все повече се ограничава високата степен на автономност на Хонконг по отношение на гражданските и политическите права“.  \r\nКато примери Хънт изтъква неотдавнашни мерки, предприети от властите в Хонконг, като забрана на партия, настояваща за независимост, наблюдения на политически кандидати, забрана за журналист от „Файненшъл Таймс“, който е председателствал разговор на активисти, обявяващи се за независимост.  \r\nТой описва „последният натиск, упражнен по адрес на Хонконг, като китайска интерпретация на гражданските и политическите свободи, според която на определени личности на практика се ограничава правото за участие в дебат и дискусии“  \r\nВ отговор китайският външно министерство в Хонконг обърна внимание на Великобритания „да престане с намесата си във вътрешните работи на Китай“, съобщават държавните медии.   \r\nГоворител на министерството в Хонконг заяви, че „т. нар. доклад … пренебрегва и изкривява истината, като съзнателно създава представа за безпорядък в законните и правни мерки, които се предприемат“, за да се справят властите със силите, обявяващи се за независимост и за да се защити националната сигурност, съобщава агенция Синхуа.   \r\nОтделно говорител на властите в Хонконг заяви, че „правителството постоянно повтаря чуждите правителства да не се намесват под никаква форма във вътрешните работи“ на полуавтономния град.   \r\nЛидерът на Хонконг Кери Лам вече е критикувал шестмесечните британски доклади за бившата колония, като е изтъквал, че те все още продължават да се правят „въпреки обединението“.  \r\nБританският активист Бенедикт Роджърс заяви, че „за първи път британският Форин Офис публично е заявил толкова ясно и категорично в шестмесечен доклад, че не всички аспекти от политиката „една страна, две системи“ функционират добре“.  \r\nПоследният доклад „отразява сериозно влошаване на ситуацията”, информира Роджърс, който е основател на британската организация Хонконг Уоч и е заместник председател на Комисията по права на човека на управляващата във Великобритания Консервативна партия.    Ивелина Ватова", "date": "2019.03.27", "title": "AFP: Китай остро разкритикува британските предупреждения за свободите в Хонконг"}
{"url": "http://www.focus-news.net/news/2019/03/27/2639804/krasimir-lalov-prevozvach-balgariya-tryabva-da-usili-tihata-si-diplomatsiya-i-da-opredeli-prioritetite-si.html", "text": "България трябва да усили тихата си дипломация и да определи приоритетите си. Това каза за обзорното предаване „Това е България“ на  Радио „Фокус“  зам.-председателят на Националното сдружение на българските превозвачи Красимир Лалов. „Крайно време е да се каже, кои са приоритетите на България и всички правителства, без значение от цвета им да съблюдават тези приоритети, за да може да се върви напред, да имаме спокойна и нормална държава. Нищо няма да постигнем, ако си играем на противоборство, както днес един депутат ни изкара олигарси. Това доведе до смях по време на протеста, защото кога се е видяло олигарх да ходи на протести. Когато всички евродепутати са единни, нещата са различни“, коментира той. Красимир Лалов каза още, че България не е чак толкова беззащитна, колкото я представят. Хората, които сме определили за политици знаят много добре кога да отстъпят и кога да нападнат, но първо трябва да се определят приоритетите на страната ни, каза още той. \r\nЦоня СЪБЧЕВА", "date": "2019.03.27", "title": "Красимир Лалов, превозвач: България трябва да усили тихата си дипломация и да определи приоритетите си"}
{"url": "http://www.focus-news.net/news/2019/03/27/2639825/borislav-yordanov-obshtinska-turisticheska-agentsiya-tsarevgrad-tarnov-startirahme-izpalnenieto-na-edna-ot-tselite-si-za-2019-godina-privlichane-na-poveche-ruski-turisti-v-regiona.html", "text": "Започна изпълнението на една от целите на Общинската туристическа агенция „Царевград Търнов“ във Велико Търново за 2019 година – привличането на повече руски туристи в града и региона. Първите стъпки в тази насока бяха две участия в туристически изложения в Москва, които се случиха само за половин година. Това каза за  Радио „Фокус“ – Велико Търново  управителят на агенцията Борислав Йорданов. Той уточни, че са представени всички паметници на културно-историческото наследство в Търново и района, които са се оказали изключително атрактивни за руските туристи. „Нашата цел след първите стъпки, които положихме есента, продължава да е да влезем в медийното пространство в Русия, да има повече реклама и да се чува повече за Велико Търново като туристическа дестинация. Работим и за установяване на по-сериозни връзки с  туроператорите, които да предлагат Търново на руските туристи за предстоящия сезон“, обясни още Йорданов. Той допълни, че следващото участие на „Царевград Търнов“ в изложение ще е именно в Търново – на туристическата борса „Културен туризъм“, която се очаква да бъде посетена от рекорден брой фирми и индивидуални гости. Тя ще се проведе от 18 до 20 април в Дворец на културата и спорта „Васил Левски“, а организатори са агенция „Царевград Търнов“ и Общината. \r\nБорислав Йорданов съобщи също, че Туристическият информационен център в града ще предлага „Мини екскурзии“ до различни дестинации в района на Велико Търново от месец май и уточни, че това е най-новият туристически продукт на Общинската туристическа агенция „Царевград Търнов“. Туровете ще са еднодневни и ще са до малко известни дестинации, близки до старопрестолния град. „Целта е да караме посетителите ни да остават повече в града. Когато един турист е при нас за два или три дни, ние ще му покажем и обекти около Велико Търново за ден. Имаме разработени 10 такива лъча, които се надяваме да  промотираме и стартираме след нашето изложение „Културен туризъм“, което е през месец април“, обясни още Йорданов. Той изрази надежда, че иновацията ще се радва на голям успех и ще спомогне за привличане на още повече туристи не само в Търново, но и в цялата област. Официалното предлагане на екскурзиите ще започне в началото на май. \r\nЛуиза ТРАНЧЕВА", "date": "2019.03.27", "title": "Борислав Йорданов, Общинска туристическа агенция „Царевград Търнов“: Стартирахме изпълнението на една от целите си за 2019 година – привличане на повече руски туристи в региона"}
{"url": "http://www.focus-news.net/news/2019/03/27/2639803/plovdiv-zhitelite-na-karshiyaka-koito-se-boryat-da-zapazyat-ot-zastroyavane-park-v-kvartala-poiskaha-sadeystvie-ot-zam-ministar-nikolay-nankov.html", "text": "Жителите на „Кършияка“ в Пловдив, които се борят да запазят от застрояване парк в квартала, поискаха съдействие от зам.-министъра на регионалното развитие и благоустройството Николай Нанков, предаде репортер на  Радио „Фокус“-Пловдив . Инициативният комитет на протестиращите се срещна с него, по време на гражданска дискусия в Пловдив на тема „Регионално развитие“ и поиска министърът да види парка. Нанков посети терена, като обеща пълно съдействие по отношение запазването статута на парка като зелена площ. Министърът отбеляза, че нормативно не е възможно при изработването на Общия устройствен план да не се съобразят с действащия Подробен устройствен план, ако в него пише, че това е зелена площ. Той каза още, че е получил писмото на журналисти, в което се упоменава за разминавания в документацията на този терен и е звънял до кмета Иван Тотев, за да се запознае с казуса. Инициативният комитет му показа и документацията на терена с несъответствията в различните скици, както и подписката на жителите на квартала, която наброява вече 4000 души. Министър Нанков посочи, че ако в документацията теренът се запази като зелена площ собствеността не е задължително да се променя. Тя би имала тежест и ограничение, би останала зелена площ с вечни права и тогава общината може да отчужди терена. По този начин той може да се реализира наистина като парк.  \r\nПо отношение на бункерите министър Нанков каза, че в плана те са отбелязани като собственост на друго министерство и се показват като секретни обекти. Според него, заличаване на такива обекти в миналото е практически трудно осъществимо.  \r\nВече трета седмица жителите на квартал „Кършияка“ в Пловдив протестират с твърдото намерение да си запазят парка, за да има въздух и зеленина за децата им. Хората са категорични, че няма да отстъпят и ако казусът не бъде решен, ще преминат в гражданско неподчинение.  \r\nУтре те отново ще присъстват на заседание на Общинския съвет в Пловдив, за да чуят ясно отговорите на въпросите за статута на терена и възможностите за разрешаването на спорния въпрос в тяхна полза.  \r\nЦветана ТОНЧЕВА", "date": "2019.03.27", "title": "Пловдив. Жителите на „Кършияка“, които се борят да запазят от застрояване парк в квартала, поискаха съдействие от зам.-министър Николай Нанков"}
{"url": "http://www.focus-news.net/news/2019/03/27/2639827/kardzhali-inspektori-ot-regionalnata-direktsiya-pozharna-bezopasnost-i-zashtita-na-naselenieto-sa-obuchavali-uchenitsi-kak-da-deystvat-pri-zemetresenie-i-navodnenie.html", "text": "Инспектори от Регионална дирекция „Пожарна безопасност и защита на населението“ (РДПБЗН)-Кърджали са обучавали ученици как да действат при земетресение и наводнение. Това съобщиха от  ОДМВР-Кърджали . Какво да се прави при силно земетресение и наводнение – по тези две теми получиха основни знания 15 ученици от VІ клас в СУ „Отец Паисий“ с класен ръководител Веселина Кючукова. Техни обучители са били инспектори от РДПБЗН-Кърджали, които два часа и половина са запознавали децата с правилното поведение при тези две природни бедствия. Учениците са имали възможност да наблюдават как действа пожарогасителната и спасителна техника, с която разполага РСПБЗН-Кърджали.", "date": "2019.03.27", "title": "Кърджали: Инспектори от Регионалната дирекция „Пожарна безопасност и защита на населението“ са обучавали ученици как да действат при земетресение и наводнение"}
{"url": "http://www.focus-news.net/news/2019/03/27/2639826/ivan-todorov-aktyor-organizirahme-initsiativata-spri-se-vreme-e-za-teatar-v-blagoevgrad-s-koyato-da-napomnim-na-horata-za-mezhdunarodniya-den-na-teatara-i-da-go-populyarizirame.html", "text": "В Международния ден на театъра организирахме инициатива „СПРИ СЕ! Време е за театър!“ в Благоевград. Това каза за  Радио „Фокус“-Пирин  Иван Тодоров, актьор. Той посочи, че събитието е организирано от театрално сдружение „Gestus”, съвместно с Общински куклен театър-Благоевград, Драматичен „Никола Вапцрорв” и студентите по театрално изкуство от  Югозападен университет „Неофит Рилски”. „Обединихме се в една обща кауза, с която да напомним на хората за Международния ден на театъра и да го популяризираме“, посочи Иван Тодоров. Той заяви, че по този начин инициаторите провокират гражданите, като идеята е да се разчупи клишето. „Затова решихме да излезем в центъра на града“, добави Тодоров. Той каза още, че по този начин напомнят на хората, че е Международният ден на театъра и те ще запомнят днешната дата. \r\nДенис НИКИФОРОВ", "date": "2019.03.27", "title": "Иван Тодоров, актьор: Организирахме инициативата „СПРИ СЕ! Време е за театър!“ в Благоевград, с която да напомним на хората за Международния ден на театъра и да го популяризираме"}
{"url": "http://www.focus-news.net/news/2019/03/27/2639822/aleksandar-damovski-mkd-dve-koalitsii-mogat-da-se-izpravyat-edna-sreshtu-druga-na-vtoriya-tur-na-prezidentskite-izbori-v-makedoniya-upravlyavashtata-sdsm-dsi-sreshtu-novata-opozitsionna-grupa-vmro-dpmne-s-aliansa-za-albantsite-i-besa.html", "text": "Две коалиции могат да се изправят една срещу друга на втория тур на президентските избори в Македония – управляващата СДСМ-ДСИ срещу новата опозиционна група ВМРО-ДПМНЕ с Алианса за албанците и БЕСА. Това каза за обзорното предаване „Това е България“ на  Радио „Фокус“  главният редактор на електронното издание МКД Александър Дамовски. Според него, въпреки че кампанията започва в понеделник, а изборите са чак през май, основните играчи за втория тур се групират около двамата очертаващи се претенденти: Стево Пендаровси и Гордана Силяновска. „Ще бъде интересно как Алиансът на албанците и БЕСА, две партии на албанските граждани на Северна Македония, които излязоха с кандидат Блерим Река, решат какво да правят на втория тур: дали да се въздържат, дали да гласуват за Гордана Силяновска или Стево Пендаровски, дали да оставят симпатизантите си всеки сам да решава, или пък скришно под масата да пратят пари, за да се гласува за единия или за другия кандидат. За сега в тази комбинация по-близко е Гордана Силяновска като кандидат на ВМРО-ДПМНЕ“, коментира той. Александър Дамовски допълни, че решението се подсказва от частичните местни избори в Дебър, провели се заради смъртта на предходния градоначалник. На тях ВМРО-ДПМНЕ не издигна свой кандидат за кмет, обясни той и добави, че това се тълкува като съгласуване между ВМРО-ДПМНЕ и двете по-малки албански партии - Алианса и БЕСА. Според него очевидна е договорката дебърското кметско място да се отстъпи на Алианса, а ВМРО-ДПМНЕ да поддържа техния кандидат срещу подкрепата за втория тур на 5 -ти май, когато се очаква Алиансът да застане зад Гордана Силяновска. \r\nЦоня СЪБЧЕВА", "date": "2019.03.27", "title": "Александър Дамовски, МКД: Две коалиции могат да се изправят една срещу друга на втория тур на президентските избори в Македония – управляващата СДСМ-ДСИ срещу новата опозиционна група ВМРО-ДПМНЕ с Алианса за албанците и БЕСА"}
{"url": "http://www.focus-news.net/news/2019/03/27/2639821/prof-aleksandar-marinov-politolog-napuskaneto-na-tsvetanov-e-kompromis-ot-strana-na-premiera-boyko-borisov.html", "text": "Напускането на Цветанов е компромис от страна на премиера Бойко Борисов. Това каза в обзорното предаване „Това е България“ на  Радио „Фокус“  политологът проф. Александър Маринов. Това според политологът няма да удовлетвори обществото.  Любопитни са процесите, които се случват в ПП ГЕРБ, каза още той. Цветанов демонстрира смирение пред лидера Борисов, но това не означава, че той няма да пожелае да си възвърне първоначалните позиции. „Трябва да се следи как ще се променят нещата в парламента. Днес Валери Симеонов възхвали Цветанов като блестящ политически посредник, а сега ще видим как ще вървят процесите без него. Кой ще поеме парламентарната група? Как тази група ще бъде контролирана? Тя самата е достатъчно сложно образувание. При всяко положение се очакват усложнения в и без това сложната парламентарна ситуация“, коментира той.  Проф. Александър Маринов каза още, че не по-малко важно е, как тази стъпка от страна на Цветанов ще се възприеме от общественото мнение. Според него нещата няма да приключат само с напускането на НС.  \r\nЦоня СЪБЧЕВА", "date": "2019.03.27", "title": "Проф. Александър Маринов, политолог: Напускането на Цветанов е компромис от страна на премиера Бойко Борисов"}
{"url": "http://www.focus-news.net/news/2019/03/27/2639797/evrodeputatat-petar-kurumbashev-s-otlaganeto-na-paketa-makron-beshe-nanesen-seriozen-udar-pod-maskata-na-sotsialnata-zagrizhenost-se-krie-borbata-za-prerazpredelenie-na-pazari.html", "text": "С отлагането на пакета \"Макрон\" беше нанесен сериозен удар. Президентът Таяни взе правилното решение“.  Това заяви пред БНТ евродепутатът от БСП/ПЕС Петър Курумбашев, съобщиха от пресцентъра на  БСП . Той обясни, че след като са внесени толкова изменения, те трябва да минат през транспортна комисия в Европейския парламент (ЕП) и всичко да си мине по легалния път, а не предложения, които са били отхвърлени в транспортна комисия, да влизат направо в пленарна зала. \r\nПетър Курумбашев обясни по повод на пакета „Макрон“, че има грозна спекулация- под маската на социалната загриженост да се крият достъп и преразпределение на пазари. „Става въпрос за чист протекционизъм от страна на западните държави, които искат нашите работници просто да се откажат да работят, а нашите фирми да работят за техните фирми. Битката е кой да бъде капиталист, а не за работника“, обясни той. По думите му много любезно се представя социалното лице, но битката е, че няма реципрочност.  Според него, когато западните държави правят бизнес у нас, казват: „Ето, има свободен пазар. Има свободно движение на хора стоки и услуги“, когато обаче ние правим бизнес при тях, се оказва, че това е голям проблем и виждате ли- социалните права се спазвали. „Става дума за елементарна реципрочност и да може да се прави бизнес навсякъде в ЕС“, категоричен бе той. Курумбашев припомни, че често ЕС обвинява Китай, че не допуска по същите правила и открити процедури държавите членки да участват в обществени поръчки, а пък Китай участва в нашите  обществени поръчки съвсем спокойно. „В момента държавите от Западна Европа правят точно това с държавите от Централна и Източна Европа“, коментира той. \r\nПетър Курумбашев заяви, че пакетът „Макрон“ има и втора цел – българските фирми са поканени да се пререгистрират и да си направят клонове в Западна Европа. „Чудесно, но къде ще плащат те данъци тогава – в Западна Европа. Къде ще отиват осигуровките на тези работници – в тяхната пенсионна система и техните здравноосигурителни каси, а не в българската. Благодаря ви за европейската солидарност!“, заключи Петър Курумбашев.", "date": "2019.03.27", "title": "Евродепутатът Петър Курумбашев: С отлагането на пакета „Макрон“ беше нанесен сериозен удар, под маската на социалната загриженост се крие борбата за преразпределение на пазари"}
{"url": "http://www.focus-news.net/news/2019/03/27/2639829/sport-bayern-myunhen-ofitsialno-obyavi-transfera-na-lyuka-ernandes.html", "text": "Футбол: В Туитър Байерн, Мюнхен, публикува официално съобщение за трансфера на защитника от Атлетико, Мадрид, Люка Ернандес. \r\n23-годишният Ернандес е френски национал. Той ще премине в новия си клуб на 1 юли 2019. \r\nДоговорът му с баварския клуб е за пет години. Байерн ще плати 85 милиона евро за този трансфер, а заплатата на футболиста ще е 13 милиона евро годишно. \r\nПрез този сезон Ернандес изигра 22 мача за Атлетико и отбеляза 1 гол.", "date": "2019.03.27", "title": "Спорт: Байерн, Мюнхен официално обяви трансфера на Люка Ернандес"}
{"url": "http://www.focus-news.net/news/2019/03/27/2639830/api-vremenno-e-ogranicheno-dvizhenieto-po-pat-ii-56-kalekovets-plovdiv-ot-km-90-do-km-97-poradi-ptp.html", "text": "Временно е ограничено движението по път II-56 Калековец – Пловдив от км 90 до км 97, поради ПТП. Това съобщиха от пресцентъра на  Агенция „Пътна инфраструктура“ . Обходният маршрут е през Пловдив. Движението се регулира от Пътна полиция.", "date": "2019.03.27", "title": "АПИ: Временно е ограничено движението по път II-56 Калековец – Пловдив от км 90 до км 97, поради ПТП"}
{"url": "http://www.focus-news.net/news/2019/03/27/2639828/tsvetelina-zhuleva-student-po-aktyorsko-maystorstvo-teatarat-e-magiya.html", "text": "Театърът е магия. Това каза за  Радио „Фокус“-Пирин  по повод Международния ден на театъра Цветелина Жулева, студент по актьорско майсторство в Югозападния университет „Неофит Рилски“ в Благоевград. По думите й театърът е самият живот. „Много хора си мислят, че театърът се състои в преиграването, в това да се правят на интересни, но не е така“, допълни Жулева. Тя коментира, че театърът е като самия живот, като нещата се случват на момента - тук и сега. „Идеята е да покажем на хората, че театърът не е мъртъв“, заяви Цветелина Жулева. Тя добави, че актьорското майсторство не е лесна професия. „Например художникът работи с четката, докато актьорът - с тялото, като трябва да успее да го овладее“, отбеляза Цветелина Жулева. \r\nДенис НИКИФОРОВ", "date": "2019.03.27", "title": "Цветелина Жулева, студент по актьорско майсторство: Театърът е магия"}
{"url": "http://www.focus-news.net/news/2019/03/27/2639832/afp-trima-ministri-napusnaha-frenskoto-pravitelstvo.html", "text": "Трима министри напуснаха френското правителство, съобщи в сряда пресслужбата на президента Еманюел Макрон. Те се подготвят за участие в предстоящите европейски и общински избори, предава агенция  AFP .   \r\nТака броят на министрите в центристкото правителство, което управлява Франция откакто Макрон пое президентската институция през 2017 г., се сви до 10 души. \r\nВ президентското съобщение се казва, че изпълнителната власт напускат министърът по европейските въпроси Натали Лоазо, която води листата от партията на Макрон за майските евроизбори, както и младшите министри Бенжамен Гриво и Мунир Махжуби – и двамата планират да се кандидатират за кметските избори в Париж през 2020 година.   \r\nОт президентската институция няма знак кои ще са техните заместници. Вероятно ще бъдат обявени в понеделник, когато е следващата среща на кабинета с президента. \r\nТвърди се, че на мястото на Натали Лоазо ще седне съветникът на Макрон по европейските въпроси Клеман Боне. Позицията е ключова за позицията на Франция в комуникацията при тежките преговори по Брекзит. \r\nПрез миналата година напусна правителството и Никола Юло, който отговаряше за екологията. Той обвини Макрон, че реформите по опазване на околната среда не са негов приоритет.  Ивелина Ватова", "date": "2019.03.27", "title": "AFP: Трима министри напуснаха френското правителство"}
{"url": "http://www.focus-news.net/news/2019/03/27/2639801/vasil-mihalev-sba-burgas-okolo-80-ot-vsichki-vatreshni-tovari-v-evropa-se-poemat-ot-iztochnoevropeyskite-prevozvachi.html", "text": "Около 80 % от всички вътрешни товари в Европа се поемат от източноевропейските превозвачи. Това каза за  Радио „Фокус“-Бургас  Васил Михалев, управител на структурата на Съюза на българските автомобилисти (СБА) в Бургас, във връзка с днешните протести в София и Страсбург срещу приемането на пакета „Мобилност 1“. Според него нападките срещу източноевропейските превозвачи са неоснователни, а условията за труд на българските шофьори към момента са добри. „Аз смятам, че шофьорите получават добри заплати. Преди време се заплащаше на километър, днес не е така – заплащането е твърдо и е на ден. Няма международен шофьор, който да получава под 2000 евро „чисто“ на месец“, отбеляза Михалев и добави, че друго предимство, от което се възползват българските превозвачи, са модернизираните превозни средства. „Автомобилите имат най-модерните компютърни системи, които сами следят конфигурацията в пътя, мерят тонажа, разстоянието и спазват дистанция. Българските шофьори използват най-модерните автомобили“, отбеляза Михалев. Според него обвиненията в незачитане правата на водачите също са неоснователни. „Някои шофьори категорично отказват да работят 2 месеца в Европа. Ние не можем да ги задължим. Всеки си избира работата и съответните курсове“, допълни Михалев. По думите му изискването за 45-часова почивка на седмица за водачите в хотел, вписано в пакета „Мобилност 1“, е противоречиво. „Повечето спедитори, с които работим, са съгласни да поемат разходите за хотел. Имаме специален човек, който преди пътуването търси паркомясто за камиона и хотел за шофьора наблизо, в западноевропейските държави обаче няма достатъчно осигурени хотели с паркинги за камиони. Този въпрос в момента се поставя в европейския парламент, но все още такива допълнителни места не са осигурени“, посочи още Михалев. \r\nТпй заяви, че протестите в София не са имали за цел сваляне на правителството, а единствено подкрепа на превозвачите към колегите им, изразили недоволството си в Страсбург. „Направи чест на нашите евродепутати в Брюксел, че още на предишния протест застанаха единни, независимо от политическите си пристрастия. Подобен случай е рядкост“, отбеляза Михалев. Той добави, че връщането на пакета „Мобилност“ на Транспортната комисия в Европейския парламент е добър знак, но съществен остава въпросът кое лоби ще надделее. „Работа има за всички, но проблемът е следният – западноевропейските шофьори не искат да работят допълнително, а източноевропейските работят и повече, и съгласно регламентите“, каза още Михалев. \r\nМария ПОПЧЕВА", "date": "2019.03.27", "title": "Васил Михалев, СБА-Бургас: Около 80 % от всички вътрешни товари в Европа се поемат от източноевропейските превозвачи"}
{"url": "http://www.focus-news.net/news/2019/03/27/2639831/tass-daniya-ne-potvarzhdava-informatsiyata-za-otkaz-ot-severen-potok-2.html", "text": "Датската агенция по енергетика не потвърждава информацията, че страната се отказва от участие в изграждането в нейни териториални води на съоръженията за газопровода от проект \"Северен поток-2\". \"Не, датската Агенция за енергетика не може да твърди, че сме казали „Не“ на проекта „Северен поток-2“, пояснява пред кореспондента на  ТАСС  Туре Фалбе-Хансен, ръководител на пресслужбата на Агенцията. \r\nПодобна информация се появи в сряда в Туитър от украинската компания \"Нафтогаз\". \r\nПрез август 2018 година бе подадена заявка газопроводът по проект „Северен поток-2“ да продължи в датската изключителна икономическа зона на северозапад от Борнхолм.  Това е алтернативен маршрут, който не преминава през териториалните води на Дания.  В същото време има заявка от април 2017 година, която не е отменена. Според мениджмънта на проекта този първи документ предлага оптимален вариант за изграждането на газопровода в датски води и той именно е предпочитаният.   Ивелина Ватова", "date": "2019.03.27", "title": "ТАСС: Дания не потвърждава информацията за отказ от „Северен поток-2“"}
