{"url": "http://www.focus-news.net/news/2018/11/20/2592765/fokus-makedoniya-miyalkov-ne-e-okazal-saprotiva-pri-zadarzhaneto.html", "text": "Бившият директор на Управлението за сигурност и контраразузнаване Сашо Миялков не се съпротивлявал при задържането и е изведен с белезници на ръцете си от хотел „Мариот“, съобщава македонският „Фокус“ \r\n Поради опасност от бягство във вторник вечерта му е наложена мярката „арест за срок от 30 дни“. Ивелина Ватова", "date": "2018.11.20", "title": "„Фокус“ (Македония): Миялков не е оказал съпротива при задържането"}
{"url": "http://www.focus-news.net/news/2018/11/20/2592761/sofiya-politseyski-patrul-s-nomer-4200-e-razpolozhen-na-avtomagistrala-trakiya-na-vhoda-na-stolitsata.html", "text": "На автомагистрала „Тракия“ полицейски патрул с номер 4200 е разположен на входа на София, съобщи слушател на  \"Фокус\".", "date": "2018.11.20", "title": "София: Полицейски патрул с номер 4200  е разположен на автомагистрала \"Тракия“ на входа на столицата"}
{"url": "http://www.focus-news.net/news/2018/11/20/2592766/plusinfomk-makedoniya-apostolskizadarzhaneto-na-miyalkov-e-nezakonno-shte-obzhalvame.html", "text": "„Заповедта за задържане на Миялков е незаконна и ще я обжалваме.“ Това е заявил по новините на Канал 5 Антонио Апостолски, адвокат на бившия директор на Управлението за сигурност и контраразузнаване на Република Македония Сашо Миалков, съобщава електронната македонска медия  „plusinfo.mk’ . \r\nМиалков бе арестуван във вторник вечерта в хотел „Мариот“ в центъра на Скопие и с белезници на ръце бе отведен в затвора в скопския квартал „Шуто Оризари“. \r\n Апостолски обясни, че преди да бъде арестуван Миялков не е бил разпитан, нито му е обяснено защо е  задържан. Той обяви, че ще обжалва решението за 30 дневен арест по настояване на Специализираната прокуратура по делото \" Крепост-Таргет \". Ивелина Ватова", "date": "2018.11.20", "title": "plusinfo.mk (Македония): Апостолски:Задържането на Миялков е незаконно, ще обжалваме"}
{"url": "http://www.focus-news.net/news/2018/11/20/2592755/varna-uvelichava-se-broyat-na-zaetite-v-oblastta.html", "text": "Увеличава се броят на заетите във Варненска област. Това съобщиха от пресцентъра на  Териториално статистическо бюро – Североизток . През третото тримесечие на 2018 година общият брой на заетите лица на 15 и повече навършени години в област Варна е 216.5 хил., от които 121.2 хил. са мъже, а 95.3 хил. са жени. В сравнение с третото тримесечие на 2017 г. общият брой на заетите лица се увеличава с 0.5 %. Коефициентът на заетост в областта през третото тримесечие на 2018 г. е 54.2% (при 53.3% за страната), съответно 62.9 % за мъжете и 46.0 % за жените. В сравнение с третото тримесечие на 2017 г. този коефициент е по-висок с 0.3 процентни пункта, като при жените има намаление с 2.0 процентни пункта, а при мъжете – увеличение с 2.7 процентни пункта. По брой на заетите лица област Варна е на трето място след област София (столица) и област Пловдив, а по коефициент на заетост – на шесто място след областите София (столица), Благоевград, Пловдив, Бургас и Стара Загора. \r\nПрез третото тримесечие на 2018 г. заетите лица на възраст 15 – 64 навършени години са 212.4 хил., като 118.3 хил. от тях са мъже, а 94.1 хил. са жени. Спрямо третото тримесечие на 2017 г. общият брой на заетите лица нараства с 0.7%. \r\nКоефициентът на заетост за населението на възраст 15 – 64 навършени години е 68.3%, съответно 75.6% за мъжете и 60.8% за жените. В сравнение с третото тримесечие на 2017 г. този коефициент е по-висок с един процентен пункт, като при мъжете има увеличение с 3.8 процентни пункта, а при жените – намаление с 1.8 процентни пункта.", "date": "2018.11.20", "title": "Варна: Увеличава се броят на заетите в областта"}
{"url": "http://www.focus-news.net/news/2018/11/20/2592762/blagoevgrad-za-peta-poredna-godina-zhitelite-na-simitli-imaha-vazmozhnost-da-uchastvat-v-12-chasov-teatralen-maraton-po-vreme-na-noshtta-na-teatrite.html", "text": "За пета поредна година жителите на Симитли имаха възможност да участват в 12-часов театрален маратон по време на „Нощта на театрите“. Това каза за Радио „Фокус“ – Пирин Бранимир Митов, директор на Драматичен театър „Проф. Енчо Халачев“. „Бяха представени 5 представления, в които имаше за всеки по нещо. На когото му се гледаше комедия, идваше да гледа комедия; на когото му се гледаше детско представление, идваше да гледа такова“, отбеляза той. Митов допълни, че е имало много добро отношение от страна на публиката. Според него този 17 ноември е бил запомнящ се, както за публиката, така и за всички участници в маратона „Нощ на театрите“ в Симитли. Директорът на ДТ „Проф. Енчо Халачев“ посочи, че са били представени „Приказка от цветната леха“ на театър „А“ от София; „Ревизор“ от Гогол на театрална школа ,,Ер малък“ към ДТ ,,Проф. Енчо Халачев“; „Не се гаси, туй що не гасне“, което е драматизация по български автори и е било представено от театрална школа към читалище,,Св. Климент Охридски“ – Симитли; комедията „Съботна езда“, която са представили от Агенция „Фъри“ от София; а гвоздеят на програмата е било „Домът на Бернарда Алба“, представление на ДТ „Проф. Енчо Халачев“. \r\nНатали СТЕФАНОВА", "date": "2018.11.20", "title": "Благоевград: За пета поредна година жителите на Симитли имаха възможност да участват в 12-часов театрален маратон по време на „Нощта на театрите“"}
{"url": "http://www.focus-news.net/news/2018/11/20/2592763/makedoniya-arestuvan-e-sasho-mialkov.html", "text": "Както  ИА„Фокус“  ви информира, на 20 ноември е задържан бившият директор на Управлението за сигурност и контраразузнаване на Република Македония Сашо Миалков.  Историята : На 12 ноември 2018 сайтът на международната разследваща платформа „Новини за организираната престъпност и корупцията“ съобщи, че македонската прокуратура разследва топ бизнес магната Йордан Камчев, един от най-богатите хора в съседната държава, и неговите връзки с бившия шеф на тайната полиция на бившия премиер Никола Груевски, съобщението е направено от Специализираната прокуратура.  \r\nМакедонската Специална прокуратура, която се занимава с разследване на престъпления по високите етажи на властта, е заявила, че Камчев и Сашо Миялков са заподозрени в извършване на редица престъпления, в това число престъпни сдружения, измама и пране на пари в периода между 2002 и 2013 година. Предисторията : Груевски, който беше премиер на страната между 2006 и 2016-та, е разследван от Специализираната прокуратура от май 2017 за злоупотреба с власт и сходни престъпления. През май 2018 той бе осъден на две години затвор за незаконно ходатайство през 2012 да се закупи „Мерцедес“ за 580 000 евро от Гордана Янкуловска, бивш вътрешен министър на страната.  \r\nКамчев, който в 2016 година бе обявен от списание  „Форбс“  за най-богатия човек в държавата, е близък до дясната партия ВМРО-ДПМНЕ на Груевски през цялото десетилетие на нейното управление, според изданието  Balkan Insight . През това време бившият вече директор на тайната полиция Сашо Миалков е бил „конфиденциален агент“ на Груевски.  \r\nПо данни на прокуратурата още в първите два дни на разследването са претърсени 12 обекта като част от операция „Империя“ и са задържани 5 човека.    \r\nСпоред сайта  Intellinews , тогава прокурорите са издали заповед за задържането на Камчев и за 4-ма от съдружниците му за 30-дневен срок. \r\nОсвен Камчев и Миялков имало още 11 заподозрени, роднини на Камчев или настоящи, или минали бизнес партньори на Камчев и Миялков, съобщава  Balkan Insight .  \r\n„В скоро време разследването ще разшири периметъра си на издирване“, обещаха от Специалната прокуратура на Македония в съобщението си от 12 ноември.  Фокус  припомня: Сашо Миалков е първи братовчед на Никола Груевски и син на Йордан Миалков, бивш министър на вътрешните работи в първото правителство на „Независима Македония“.  Бизнесът на Камчев и семейството му е в най-широк спектър – от недвижими имоти до медии и частно здравеопазване.  ИА „Фокус“  ще продължи да ви информира за развоя на събитията около задържането на Сашо Миалков.  Ивелина Ватова", "date": "2018.11.20", "title": "Македония: Арестуван е Сашо Миалков"}
{"url": "http://www.focus-news.net/news/2018/11/20/2592764/sdkmk-makedoniya-mialkov-e-zadarzhan-po-deloto-krepost-target-za-masovo-nezakonno-podslushvane.html", "text": "Миалков е задържан по делото „ Крепост-Таргет“ за масово незаконно подслушване   \r\nМярката е приложена към бившия директор на Управлението за сигурност и контраразузнаване Сашо Миалков като главен обвиняем по делото „Крепост-Таргет“ за незаконно подслушване на хиляди граждани на Република Македония, са потвърдили за електронното скопско издание  SDK.MK . от Специалната прокуратура.   \r\nЗасега държавният обвинител не иска задържане по последното дело „Империя“, за което  „Фокус“  съобщи.   \r\nСашо Миалков е бил задържан във вторник вечерта в неговия хотел „Мариот“ в центъра на македонската столица по прокурорско разпореждане поради опасност от бягство и е отведен в затвора в  квартал Шуто Оризари в Скопие. Двама от неговите служители от Управлението за сигурност и контраразузнаване Горан Груйевски и Никола Бошковски, също обвиняеми по делото „Крепост-Таргет“, което доведе до най-голямата политическа криза в независима Македония, вече избягаха в потърсиха политическо убежище в Гърция. Гръцкият Върховен съд отказа да ги върне в Македония.  \r\nМиалков, освен по делото „Крепост-Таргет“ е обвиняем и по други три дела – „Трезор“, „Тортура“ и „Титаник 2“. \r\nЗаповедта за задържането на Миалков е издадена няколко часа, след като Груевски се похвали във Фейсбук, че е получил политическо убежище в Унгария. Той избяга в Будапеща в края на миналата седмица през Албания с помощта на унгарски дипломати.   \r\nЗаради бягството на Груевски на 14 ноември бяха задържани бившият министър Миле Янакиески и бившият генерален секретар на правителството Кирил Божиновски заради опасност от бягство.  Ивелина Ватова", "date": "2018.11.20", "title": "SDK.MK (Македония): Миалков е задържан по делото „ Крепост-Таргет“ за масово незаконно подслушване"}
{"url": "http://www.focus-news.net/news/2018/11/20/2592756/makedoniya-zadarzhan-e-sasho-mialkov.html", "text": "Задържан е бившият директор на Управлението за сигурност и контраразузнаване на Република Македония Сашо Миалков, предаде кореспондент на  \"Фокус\" . Арестът е наложен заради опасност от бягство. Миалков е арестуван за срок от 30 дни и в момента се транспортира към следствения арест в Скопие.  \"Фокус\" припомня:  Сашо Миалков е син на Йордан Миалков, бивш министър на вътрешните работи в първото правителство на \"Независима Македония\" и първи братовчед на бившия премиер на Македония Никола Груевски.  \"Фокус\" ще продължи да ви информира.", "date": "2018.11.20", "title": "Македония: Задържан е Сашо Миалков"}
{"url": "http://www.focus-news.net/news/2018/11/20/2592759/smolyan-872-lv-e-srednata-rabotna-zaplata-za-oblastta-prez-mesets-septemvri.html", "text": "Средната брутна месечна работна заплата в област Смолян за юли 2018 г. е 837 лв., за август – 816 лв. и за септември – 872 лева. Това съобщиха от  Отдел „Статистически изследвания“ – Смолян  към Териториална статистическо бюро „Юг“. През третото тримесечие на 2018 г. средната месечна работна заплата за област Смолян намалява спрямо второто тримесечие на 2018 г. с 0.1 % и достига 841 лв. при 1117 лв. за страната. За обществения сектор средната месечна работна заплата е 962 лв., а за частния – 803 лв. \r\nВ сравнение с останалите области на страната през второто тримесечие на 2018 г., област Смолян е на 20-то място по показател „средна брутна работна заплата”. Най-висока средна месечна работна заплата получават наетите в областите София (столица) – 1 504 лв., София – 1 109 лв., Стара Загора – 1 096 лв., Варна – 1 054 лв. и Враца – 1 040 лева. \r\nУвеличение на средната месечна работна заплата, спрямо второто тримесечие на 2018 г., е регистрирано в дейностите „Финансови и застрахователни дейности” – 25.8%, „Добивна промишленост” – 4.5% и „Професионални дейности и научни изследвания“ – 3.0%. Икономическите дейности, в които е регистрирано най-голямо намаление на средната месечна работна заплата са „Операции с недвижими имоти” – с 14.6%, „Административни и спомагателни дейности” – с 11.6% и „Култура, спорт и развлечение” – с 8.3%. \r\nСпрямо същия период на предходната година средната месечна работна заплата през второто тримесечие на 2018 г. се увеличава с 9.4%. \r\nНай-високо средномесечно трудово възнаграждение през второто тримесечие на 2018 г. са получили наетите лица по трудово и служебно правоотношение в икономическите дейности „Селско, горско и рибно стопанство”, „Добивна промишленост” и „Хуманно здравеопазване и социална работа”. Най-ниско платени са били наетите лица в икономическите дейности „Операции с недвижими имоти”, „Транспорт, складиране и пощи” и „Хотелиерство и ресторантьорство”.", "date": "2018.11.20", "title": "Смолян: 872 лв. е средната работна заплата за областта през месец септември"}
{"url": "http://www.focus-news.net/news/2018/11/20/2592758/nimh-v-tri-oblasti-e-obyaven-oranzhev-kod-a-v-ostanalata-chast-ot-stranata-zhalt-za-dazhd-snyag-i-poleditsi-na-21-noemvri.html", "text": "В три области е обявен оранжев код, а в останалата част от страната - жълт за дъжд, сняг и поледици на 21 ноември. Това сочи справка на сайта на  Националния институт по метеорология и хидрология (НИМХ)  при БАН. Оранжевият код важи за областите: Стара Загора, Хасково и Кърджали. Там се очакват значителни валежи от дъжд със сумарни количества за денонощието между 30 и 50 л/кв. м.  \r\nВ областите: София-град, София-област, Перник, Кюстендил, Благоевград, Пазарджик, Смолян, Пловдив, Сливен, Ямбол, Търговище, Разград, Силистра, Шумен, Добрич, Варна и Бургас, е в сила жълта степен на опасност за валежи от дъжд. Там също се очакват значителни количества – между 20 и 30 л/кв. м. \r\nВъв Видин, Монтана, Враца, Плевен, Ловеч, Габрово, Велико Търново и Русе е обявен жълт код за валежи от дъжд, сняг и поледици.  Там се очакват значителни валежи от дъжд с количества до 20-25 л/кв. м. Ще има и условия за образуване на поледици.", "date": "2018.11.20", "title": "НИМХ: В три области е обявен оранжев код, а в останалата част от страната - жълт за дъжд,  сняг и поледици на 21 ноември"}
{"url": "http://www.focus-news.net/news/2018/11/20/2592718/stara-zagora-dobrovoltsi-ot-gruziya-harvatiya-i-italiya-rabotiha-po-proekt-mladite-hora-i-kulturnoto-nasledstvo-na-nch-osvobozhdenie-selo-sheynovo.html", "text": "В продължение на пет месеца доброволци от Грузия, Хърватия и Италия работиха по проекта „Младите хора и културното наследство“ на Народно читалище „Освобождение“ – село Шейново. Това каза за  Радио „Фокус”  секретарят на читалището Росица Зланкова. Целта на проекта е да бъдат мотивирани младите хора да работят за опазване на културното наследство както на България, така и в Европа. „Най-вече целта е да бъдат активирани младите хора в село Шейново да бъдат съпричастни към културния живот, към опазване на традициите и към опазване на културното наследство като цяло“, каза Росица Зланкова. Тя добави, че в рамките на проекта доброволците са участвали във всички дейности, които извършва читалището в Шейново през петте месеца, организиран е Младежки артфестивал, в програмата им са включени посещения на културно-исторически забележителности в района на Казанлък и България, уроци по народни танци и народно пеене, по български език. \r\nДългосрочните цели на проекта, който изпълнява читалището в Шейново по програма „Еразъм +“, са свързани с поощряване на образованието и обучението на младежите, които да допринесат за възможност от тяхна страна да се справят със социално-икономическите промени, пред които е поставена Европа до края на десетилетието. \r\nСлавяна ГАЙДАРОВА", "date": "2018.11.20", "title": "Стара Загора: Доброволци от Грузия, Хърватия и Италия работиха по проект „Младите хора и културното наследство“ на НЧ „Освобождение“ – село Шейново"}
{"url": "http://www.focus-news.net/news/2018/11/20/2592719/pazardzhik-politseyski-patrul-s-registratsionen-nomer-1205-e-razpolozhen-na-vhoda-na-grada.html", "text": "Полицейски патрул с регистрационен номер 1205 е разположен на входа на Пазарджик,  предаде репортер на  Агенция „Фокус“.", "date": "2018.11.20", "title": "Пазарджик: Полицейски патрул с регистрационен номер 1205 е разположен на входа на града"}
{"url": "http://www.focus-news.net/news/2018/11/20/2592720/blagoevgrad-intenziven-e-trafikat-na-gkpp-kulata-za-tovarni-avtomobili-na-izhod-ot-stranata.html", "text": "Интензивен е трафикът на ГКПП „Кулата“ за товарни автомобили на изход от страната. Това съобщиха за  Радио „Фокус“ - Пирин  от „Гранична полиция“. Без забавяне се осъществява преминаването през  ГКПП „Илинден“. Спокойно се осъществява преминаването през ГКПП „Златарево“. \r\nЛора КАЛЧЕВА", "date": "2018.11.20", "title": "Благоевград: Интензивен е трафикът на ГКПП „Кулата“ за товарни автомобили на изход от страната"}
{"url": "http://www.focus-news.net/news/2018/11/20/2592345/pregled-na-osnovnite-temi-v-svetovniya-pechat-agentsiya-fokus.html", "text": "Откриването на морската част на газопровода \"Турски поток\" и перспективите пред руско-турските отношения, наближаващият американско-мексиканската граница мигрантски керван, както и състоянието на американската армия и концепцията на САЩ за националната сигурност на страната са сред основните теми в световния печат. \r\n***  Завърши строителството на морския участък на „Турски поток“, по който ежегодно ще бъдат доставяни 31,5 млрд. куб. м природен газ в страната. Газопроводът не само ще повиши стратегическото значение на Турция, но и ще стане символ на помирението между Анкара и Москва, пише Митхат Юрдакул в статия за вестник   Milliyet . \r\nНа тържествената церемония в Истанбул присъстваха държавните глави на Русия и Турция – Владимир Путин и Реджеп Тайип Ердоган. Основите на проекта бяха положени от същите тези двама лидери преди четири години. „Турски поток“ е първото споразумение между Москва и Анкара след кризата със свалянето на руския бомбардировач Су-24 край границата със Сирия. Затова е и символ на нормализацията на отношенията между двете страни.  \r\nВсичко започна с отмяната на проекта за „Южен поток“ по политически причини. Тогава започнаха руско-турските преговори и през декември 2014 г. плановете за изграждането на новия газопровод бяха обявени изненадващо след преговори между Путин и Ердоган.  \r\nСАЩ и Европейският съюз се противопоставиха на проекта. Вашингтон го определи като „напълно политически“, а страните от Общността се дистанцираха от него. Русия, с подкрепата на Турция, стартира изпълнението на проекта.  \r\nДокато двете страни се опитваха да преодолеят някои затруднения като влиянието на изборите в Турция върху проекта и настояванията за отстъпки в цените на природния газ, в двустранните отношения настъпи криза. Инцидентът от 24 ноември 2015 г. със свалянето на руския бомбардировач доведе до преустановяване на дейностите по „Турски поток“, както впрочем и на всички други съвместни проекти. В този период започнаха обсъжданията за алтернативни източници на природен газ, в частност Азербайджан.  \r\nКризата обаче бе преодоляна бързо. И при първата визита на Путин в Турция след нея основна тема на разговорите му с Ердоган стана възобновяването на проекта за строителството на газопровода. Сближаването между двете страни доведе до ускоряването на дейностите по изграждането на „Турски поток“. Бързо бяха издаден всички необходими разрешения за строежа на газопровода на турска земя, след което започна полагането на тръбите. \r\nКъм април тази година завърши строителството на участъка от първото разклонение, а към август бе построен 80% от газопровода. За няколко месеца морският участък на „Турски поток“ бе финализиран. И така до церемонията в Истанбул, на която в понеделник присъстваха президентите на Русия и Турция. \r\n***  Властите на САЩ разпоредиха затваряне на най-натоварения граничен пункт на границата с Мексико, съобщава американското издание  Washington Examiner , като уточнява, че той се намира в щата Калифорния – „Сан Исидро“.  \r\nГраничните служители са пренасочени към други точки, за да помогнат на колегите си с увеличения в следствие на решението на властите натиск към другите ГКПП. Мярката е наложена в очакване на пристигането на хиляди мигранти, пътуващи с кервана от Централна Америка.  \r\nГраничният пункт „Сан Исидро“ обработва данните на над 20 000 души и 70 000 хил. превозни средства, движещи се от и към Тихуана в Мексико и Сан Диего в Калифорния. Сега всички пътнически и търговски ленти на ГКПП, както и една от двете пешеходни, са затворени за преминаване, поясняват от редакцията.  \r\n„В понеделник сутринта (местно време) служителите на митниците и граничните служби на САЩ временно спряха обработката на превозни средства за пътуващи\", се казва в изявление, публикувано в понеделник от федералната агенция, контролираща цялата дейност на пристанището. Подчертава се, че там се инсталират съоръжения, целящи да блокират навлизане на хора. След приключване на монтажните дейности пунктът ще възобнови работа.  \r\n***  Американското издание  The National Interest  излага основните тезиси в доклада на Конгреса на САЩ за заплахите от страната, произтичащи от Русия и Китай. Заключението, което се съдържа в документа, е, че САЩ „трудно ще победят във война с Русия или Китай“.  \r\nТова мрачно предупреждение за „криза в националната сигурност“ на САЩ изпъква на страниците на изследването, проведено от независима Комисия за стратегията за националната отбрана. В доклада е отбелязана цяла серия стратегически и вътрешни тенденции, които са отслабили международните позиции на САЩ през последните няколко десетилетия. И текста се съдържа и прогноза за сериозните последици за американската сигурност, които ще бъдат неизбежни, ако не бъдат предприети спешни стъпки за отслабването на военната мощ на Америка.  \r\nВ доклада се твърди, че възраждащата се Русия и засилващият позициите си Китай представляват двойна геополитическа заплаха, „с много по-голям  мащаба от времето на прекратяване на Студената война“. Регионалните сили като Северна Корея могат самостоятелно да оказват дестабилизиращо въздействие върху американските съюзници, но държави като нея са най-опасни в ролята на стратегически протежета и кукли на американските опоненти сред големите сили. \r\nАвторите на доклада предупреждават, че официалният военен съюз между Пекин и Москва не е задължително условие за водене на война на два или повече фронта, в условията на които  Америка ще бъде в много по-трудна позиция заради ирационалното разпределение на военните ресурси. Евентуална война с Русия или Китай ще унищожи американския възпиращ потенциал, а други враждебни сили ще имат мощен стимул да се възползват от слабостта на САЩ и да започнат срещу тях ако не традиционна, то поне хибридна война. \r\nЗасега САЩ все още запазват минимално предимство във военната мощ, но авторите на доклада отбелязват, че съвременните конфликти все повече се водят в „сивата зона\" между войната и мира. И там Русия и Китай имат по-сериозен иновационен потенциал, който включва всичко, „започвайки с кибервойна, дипломация, включваща икономическата принуда, и се стигне до медийни манипулации, кибератаки и използването на паравоенни куклени формации\". \r\nВ доклада се подчертава, че военното предимство на САЩ може да е крехко и краткотрайно, ако настоящите тенденции продължат.  Днес е много по-лесно да се разпространяват модерни оръжия по целия свят – дори такива за масово унищожение или балистични ракети. Понастоящем техническото превъзходство на САЩ също е подложено на атака. Те изостават от Китай, а вероятно и от Русия, в разработването на свръхзвукови системи, в изпитанията на ядрените оръжия.  \r\nТези негативни тенденции се засилват поради „недостатъчното финансиране на отбраната\" и „решенията, взети от двете водещи партии\", се казва в доклада. Освен това авторите подчертават, че са необходими не само допълнителни средства, но и по-ефикасното им използване в онези области, които са от най-голямо значение за сигурността. По-конкретно, докладът очертава дългосрочен инвестиционен план за модернизиране на застаряващия ядрен арсенал на САЩ, така че той поне да поддържа темпо и, ако е възможно, да надмине руските и китайските иновации. \r\nДокладът препоръчва Министерството на отбраната да формира организационна структура на въоръжените сили, така че те да са в състояние да водят две войни едновременно. Това е от изключителна важност не само за победа на война на два фронта, но и за сдържането и предотвратяване на войни с армии, способни да нанесат неприемливи щети на враждебните сили, намесващи се в евентуален мащабен конфликт на САЩ с Русия или Китай. \r\nНа фона на очевидно дългосрочната политическата безизходица във Вашингтон, авторите на доклада завършват документа с мрачни предупреждения: „Цената на невъзможността за разрешаване на кризата в американската сфера на националната отбрана и национална сигурност не може да се измерва с абстрактни понятия като „международната стабилност\" и „световен ред \". Те ще бъдат измерени с изгубения живот на американците, с изгубеното американско богатство и благосъстояние, както и отслабването на американската сигурност\".", "date": "2018.11.20", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/11/20/2592346/usgs-registrirano-e-zemetresenie-s-magnitud-48-v-shtata-dolna-kaliforniya-v-meksiko.html", "text": "Регистрирано е земетресение с магнитуд 4.8 в щата Долна Калифорния в Мексико, показва справка на страницата на  Американската геологическа служба . \r\nЗеметресението е станало в 12:18 часа местно време (22:18 българско време) на 19 ноември  на 25 километра югозападно от град Алберто Овиедо Мота и на 163 километра източно от Тихуана на дълбочина от 10 километра. Трусът е усетен силно в мексиканския щат Долна Калифорния, а по-слабо и в южните райони на щатите Калифорния и Тексас в САЩ. За сега няма информация за пострадали хора и нанесени материални щети . Трусът е последван от по-слаби вторични трусове.  Юлиян Марков", "date": "2018.11.20", "title": "USGS: Регистрирано е земетресение с магнитуд 4.8 в щата Долна Калифорния в Мексико"}
{"url": "http://www.focus-news.net/news/2018/11/20/2592348/afp-ima-mnogo-postradali-pri-strelba-v-bolnitsa-v-chikago.html", "text": "Има много пострадали при стрелба в болница в Чикаго, предава  AFP \r\nСтрелец е открил огън в понеделник в болница в американския град Чикаго, съобщи полицията, като добави, че има съобщения за \"многобройни пострадали\", включително ранен полицай в \"критично състояние\". \r\n\"Съобщения за изстрели близо до болницата\" Мърси \"Избягвайте района.Извършва се мащабна полицейска операция\", каза говорителят на полицията в Чикаго Антъни Гулиелми. \r\nНай-малко \"един евентуален извършител\"  е бил прострелян и има \"многобройни\" други пострадали, добави той. \r\nТелевизионни кадри показват, че хората излизат от болницата на паркинг с ръце във въздуха.  Юлиян Марков", "date": "2018.11.20", "title": "AFP: Има много пострадали при стрелба в болница в Чикаго"}
{"url": "http://www.focus-news.net/news/2018/11/20/2592344/", "text": "***   \r\nОт 18.30 часа в зала 6 на НДК президентът Румен Радев ще участва в отбелязването на 105-годишнината от основаването на Съюза на българските писатели. \r\n***   \r\nОт 11.00 часа в зала „Запад“ на Народно събрание ще се проведе дискусия „Базовите индустрии и икономическото бъдеще на България. Металургията – с иновативна визия и двигател за устойчив растеж“. \r\n***   \r\nОт 15.00 часа в зала „Изток“ на Народното събрание ще се проведе заседание на Комисията по бюджет и финанси. \r\n***   \r\nОт 11.00 часа в сградата на Министерския съвет Националният съвет за тристранно сътрудничество ще проведе заседание, на което ще бъде обсъден проектът на Закон за социалните услуги, внесен от министъра на труда и социалната политика. \r\n***   \r\nОт 9.00 часа в зала „Средец“ на „София хотел Балкан“ Камарата на строителите в България (КСБ) и Българската асоциация по водите (БАВ) организират Осма национална конференция „ОП „Околна среда“ и Програмата за развитие на селските райони в периода 2014 – 2020“. Специален гост на конференцията ще бъде кметът на Столичната община Йорданка Фандъкова. \r\n*** \r\nОт 09.00 часа в IV състав на Специализирания наказателен съд ще се гледа делото срещу Нидал А., Аладин Н., Данаил А. и др., обвинени в организиране и ръководене на организирана престъпна група.  \r\n***   \r\nОт 9.30 часа ще се проведе заседание на Съдийската колегия към ВСС. \r\n***   \r\nОт 09.30 часа в заседателната зала на ДАМТН ген. Кирил Войнов ще даде пресконференция за старта на националната кампанийна проверка „Безопасна Коледа“ 2018.  \r\n***   \r\nОт 9.30 часа в зала „Сердика“ на Гранд хотел София ще се проведе семинар на тема: „Общ регламент за защита на личните данни (GDPR) в медийния бизнес. Право на информация, етика и регулации“. \r\n*** \r\nОт 09.30 часа в Х състав на Специализирания наказателен съд ще се гледа делото срещу Атанас Д., Мартин В., Стоян А. и др., обвинени в организиране и ръководене на организирана престъпна група.  \r\n***   \r\nОт 10.00 часа в хотел \"Бест Уестърн Плюс\", Зала \"Панорама\", (гр. София, бул. Цариградско шосе №149) Комисията за защита на потребителите ще проведе ежегодната национална конференция на тема \"Празничните намаления - предизвикателства пред малките и средни предприятия\".  \r\n*** \r\nОт 10.00 часа в VI състав на Специализирания наказателен съд ще се гледа делото срещу Кирил К., Благой Д., Сергей А. и др., обвинени в образуване и ръководене на организирана престъпна група. \r\n***   \r\nОт 10.00 часа в Конферентната на Съдебната палата ще се проведе откриване на Дните на медиацията 2018 г., както и откриване на новата зала за медиации в СГС.  \r\n***   \r\nОт 10.00 часа в 34-ти състав на Софийския градски съд ще се проведе разпоредително заседание срещу Николай Х. – бивш шеф на „Напоителни системи“.  \r\n***   \r\nОт 10.00 часа в Конгресен Център „Глобус“, зала „Европа“, ет. 2 в сградата на КНСБ, часа ще се проведе конференция на тема „Възпитание и морал в XXI век“. \r\n***   \r\nОт 10.30 часа в Посолството на Чешката република ще се състои 24-ти Ежегоден благотворителен базар.  \r\n***   \r\nОт 10.30 часа в Посолството на Чешката република в София ще се проведе 24-ти Ежегоден благотворителен базар на Международен женски клуб – София. \r\n***   \r\nОт 11.00 часа в Централната поща в София, ул. „Гурко\" № 6, ще бъде валидирана пощенска марка за 100-годишнината от възкачването на трона на цар Борис III. \r\n***   \r\nОт 11.00 часа в музея на спорта на Национален стадион \"Васил Левски\" ще бъде представена инициативата \"Мисия спорт на любимите герои\". \r\n***   \r\nОт 11.15 часа в Гранд Хотел София, зала „Триадица“, България и Беларус ще подпишат протокол за задълбочаване на икономическото сътрудничество, в рамките на двустранен бизнес форум. \r\n***   \r\nОт 11.20 часа в Интер Експо Център ще се състои пресконференция на тема „Игралната индустрия като значим фактор за икономиката“. \r\n***   \r\nОт 12.00 часа в пресклуб БТА ще се проведе пресконференция на БЛС за законопроекта на Закона за бюджета на Националната здравноосигурителна каса за 2019 година. \r\n***   \r\nОт 12.30 часа в Пресклуб България (Национален стадион „Васил Левски“) ще бъде обявен старт на кампанията „Да играе и растем заедно“ във връзка с европейската баскетболна седмица на Спешъл Олимпикс ‘2018. \r\n***   \r\nОт 13.00 часа в зала „Запад“ на Народното събрание, депутатите на ВМРО от ПГ на „Обединени патриоти“, инициират среща относно промените в Закона за оръжията, боеприпасите, взривните вещества и пиротехническите  изделия /ЗОБВВ и ПИ/, публикувани на сайта на МВР. \r\n***   \r\nОт 13.00 часа в Градската градина в София ще бъде открита словенска мобилна изложба, представяща културното наследство на страната. \r\n*** \r\nОт 13.30 часа в XVIII състав на Специализирания наказателен съд ще се гледа делото срещу Любомир С., Веселин К., Мартин Д., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Петър П., обвинен престъпление по служба.  \r\n*** \r\nОт 13.30 часа IX състав на Специализирания наказателен съд ще се гледа делото срещу Илия Я., Юлиана Я. и Василка Ст., обвинени в организиране и ръководене на престъпна група.  \r\n*** \r\nОт 13.30 часа V състав на Специализирания наказателен съд ще се гледа делото срещу Станко Ж., кумулиране на наказанията.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Вълчо А., производство по чл. 65 НПК – молба за изменение на мярка за неотклонение.  \r\n***   \r\nОт 14.00 часа до 17.15 часа в Античен комплекс „Сердика“ („Ларгото“) четвъртото издание на ежегодния младежки форум „Voice it: Решаваме с децата“.  \r\n***   \r\nОт 14.30 часа в БТПП в зала А (ул. „Искър“ 9) ще се проведе среща на представителите на Международната търговска палата „Пътят на коприната“.  \r\n***   \r\nОт 15.00 часа народният представител от „БСП за България“ Жельо Бойчев и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n***   \r\nОт 18.00 часа в зала \"Музикална\" на Централния военен клуб, ет.2, ще се състои представянето на романа \"Омагьосаният кръг\". \r\n***   \r\nОт 19.00 часа в театър „Азарян“ ще се състои спектакълът „Аз, Сизиф“. \r\n***   \r\nОт 19.00 часа шестото за 2018 издание на платформата за ново българско късометражно кино „Контраплан” на „Червената къща“ ще представи 3 филма на режисьорката Слава Дойчева. \r\n***   \r\nОт 19.00 часа в галерийното пространство на Триъгълната кула на Сердика (бул. \"Княгиня Мария Луиза\" 16) ще бъде представена временната изложба \"SUPER STARS\" на художника Деян Янев.  \r\n***   \r\nОт 10.00 часа в сградата на ОДМВР-Благоевград ще се проведе пресконференция, свързана с дейността на дирекцията. – Лора  \r\n*** \r\nОт 19.00 часа в зала „Пейо Яворов“ ще бъде представена постановката „Швейк“ на театър „Българска армия“.  \r\n***  \r\nОт 14.00 часа в зала „Европа“ в Ректората на Великотърновския университет омбудсманът Мая Манолова ще изнесе лекция на тема: „Омбудсманът като гарант на правовата държава“. -  Луиза \r\n***   \r\nОт 17.30 часа в Регионален исторически музей – Враца ще бъде представен романът „Църна месечина“ на Кирил Пецев. \r\n***   \r\nОт 11.30 часа омбудсманът Мая Манолова ще проведе приемна в сградата на Община Горна Оряховица. \r\n***   \r\nОт 13.30 часа в зала 306 в ПГЕЕ „М. В. Ломоносов“ ще се състои дебат на тема #УчилищеБезАгресия с младежите и възпитаниците на училището.  \r\n***   \r\nОт 14.00 часа в Зала 1 на Общината ще бъдат връчени традиционните награди \"Вестители на доброто\" на Местната комисия за борба с противообществените прояви на малолетни и непълнолетни. \r\n***   \r\nОт 13.00 часа в ОУ „Йордан Йовков“ ще гостува Драматичния състав при НЧ „Пробуда – 1939 г.“.  \r\n***   \r\nОт 18.00 часа в огледална зала „Нели Божкова“ ще се състои концерт на Български камерен оркестър.  \r\n***   \r\nОт 14.00 часа Окръжен съд ще заседава по дело срещу бивши и настоящи миньори от Бобов дол, протестирали срещу забавено изплащане на трудовите им възнаграждения. – Венцеслав.  \r\n***   \r\nОт 17.00 часа в читалище „Братство” ще бъде открита фотодокументална изложба, посветена на Холокоста, а от 18.00 часа ще бъде изнесена лекция на тема „Спасяването на евреите в България”. От 19.00 часа в Общинския драматичен театър ще бъде представен мюзикълът на Театрално-музикален център – Разград „Пастири на нощта”. \r\n*** \r\nОт 13.00 часа в заседателна зала на Общината ще се проведе последната информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n***   \r\nОт 11.00 часа в Гранд хотел „Хебър“ в конферентна зала „Марица“ ще се проведе заключителна пресконференция във връзка с приключване изпълнението на дейностите по проект “Енергийна ефективност за по-добра конкурентоспособност”.  \r\n*** \r\nОт 10.00 часа в Пресклуб на БТА – Плевен ще се състои пресконференция по повод  предстоящото голямо културно събитие за града и страната - Четвърти международен фестивал на китарата. \r\n*** \r\nОт 09.00 часа в Зала 1 на Апелативен съд ще се гледа дело по жалби на гражданския ищец с инициални Х.П. и на подсъдимия с инициални Н.Я. срещу 16-годишна присъда на Окръжен съд – Пазарджик. Н.Я. е обвинен в опит за умишлено убийство.  \r\n*** \r\nОт 10.30 часа в междублоковото пространство на бул.”България”№45-47 ще бъде официално открит новоизграден паркинг. \r\n***   \r\nОт 12.30 часа в Регионалния етнографски музей ще бъде официално открита изложбата „По шевиците ще ги познаете“.  \r\n*** \r\nОт 16.00 часа в зала „Компас“ на ПУ „Паисий Хилендарски“ ще се проведе среща между студенти на висшето училище и представители на Общинска фондация „Пловдив 2019“. \r\n*** \r\nОт 12.00  часа в Пресклуб на БТА ще се състои пресконференция на тема: \"Младежката заетост - реалност и перспективи\" по проект \"Mind the GAB!\", изпълняван в национален мащаб от Сдружение \"Свят без граници\" - Стара Загора и Център за изследване на демокрацията - София. \r\n*** \r\nОт 18.00 часа в Клуба на дейците на културата в Смолян ще бъде открита юбилейна фотоизложба „40 от 60”, посветена на 60-годишнината от рождението на Сашо Сарандалиев.  \r\n***   \r\nОт 12.30 часа в НЧ „Св. Климент Охридски 1858“ ще бъдат отбелязани 160 години от създаването на читалището. „Похвално слово за Св. Климент Охридски“ – среща разговор с ученици от НУ „Димитър Благоев“. \r\n***   \r\nОт 18.00 часа в НЧ „Св. Климент Охридски“ ще се състои авторски рецитал на Жельо Манев и поети от Литературен клуб „Д. Подвързачов“.  \r\n***   \r\nОт 18.30 часа в РБ „Захарий Княжески“ ще бъде представена новата книга „Любов, вяра, надежда“ – поезия на Мира Балдаранова.  \r\n***   \r\nОт 19.00 часа в Драматичния театър ще се състои монодрамата „Щурчето – убиецът на Ботев?..“ по романа на Неда Антонова „Неговата любима“. \r\n***   \r\nОт 10.00 часа в района на Старозагорските минерални бани ще се проведе мащабно учение за реакция при инцидент с пътнически самолет, в което ще участват служителите на пожарните служби от Стара Загора, Чирпан и Казанлък, екипи на полицията, Спешна помощ, община Стара Загора и местните доброволни формирования. \r\n***   \r\nОт 17.00 часа в храм „Свети Георги Победоносец“ свещеноиконом Стоян Илиев ще отслужи вечерна служба по повод Деня на православната християнска младеж и семейство. \r\n***   \r\nОт 10.00 часа в зала 203 на общината ще има брифинг, на който кметът Любомир Христов ще направи равносметка на третата година от неговия мандат.–  Ивелина.  \r\n***   \r\nОт 18.00 часа в театралния салон на НЧ „Развитие- 1869“ ще бъде представена книгата „Военната памет на Разград“.", "date": "2018.11.20", "title": "Предстоящи събития в страната за 20 ноември (Агенция „Фокус“)"}
{"url": "http://www.focus-news.net/news/2018/11/20/2592757/bsp-vnasya-predlozhenie-za-namalyavane-na-zaplatite-na-politicheskiya-elit-i-iska-finansoviyat-ministar-da-izgotvi-nova-formula-za-izchislyavaneto-im-obzor.html", "text": "БСП внася предложение за намаляване на заплатите на политическия елит и иска финансовият министър да изготви нова формула за изчисляването им. Новината съобщи  лидерът на БСП Корнелия Нинова  след заседание на Изпълнителното бюро на партията. Тя поясни, че идеята е заплатите да бъдат намалени с 543 лв., което е увеличението, натрупано през последните 2 години на този парламент. Нинова подчерта, че в ситуация, в която на улицата има десетки хиляди граждани, които протестират, в да си увеличиш заплатата е неморално и абсолютно сбъркано поведение. Тя отбеляза, че към момента депутатите от БСП, които не се регистрират не получават заплати.  „Нашият работодател е народът. Питам колегите от другите парламентарни групи – вашите избиратели, работодатели съгласни ли са с това, което се случва. Автоматично на всеки три месеца да ни растат доходите?“, попита Нинова и се обърна към управляващото мнозинство: \"Това, което правим е ритуално самоубийство. Десетки хиляди хора са ти на улиците със социални искания, ти си вдигаш заплатата в този момент\". По думите ѝ това е все едно си слагаш въжето пред тези хора и чакаш да ти ритнат стола. „Народите масово въстанаха срещу привилегии, неравенства, облаги на политически елити. Модерните европейски лидери си взеха поука“, каза още Нинова. Лидерът на БСП обърна внимание, че несправедливостта се случва от много време в политиката и за съжаление продължава. Тя припомни, че БСП се опитва вече два пъти да сложи край на това, но все безуспешно. Нинова изрази вяра в чувството за справедливост на президента и омбудсмана и ги призова да изразят морална позиция за заплатите на политическия елит.  \r\nОт своя страна  президентът Румен Радев  коментира, че заплатата му е обект на коментар от няколко дни.  „Не аз определям заплатата на президента, а Народното събрание. Така че народните представители са в пълното си право да я намалят, както намерят за добре. Що се отнася до увеличаването на заплатите на политическия елит, то е оправдано само ако бъде обвързано с тяхната дейност по отношение на реалното благосъстоянието на българските граждани. Такива тенденции засега няма“. Според него една от причините българските граждани да бъдат по улиците е, че не вярват, че българските политици разчитат само на заплатата си. „По думите му българите ще имат достоен живот тогава, когато възпитат своите политици да живеят само от заплатата. \r\nДеница КИТАНОВА", "date": "2018.11.20", "title": "БСП внася предложение за намаляване на заплатите на политическия елит и иска финансовият министър да изготви нова формула за изчисляването им (ОБЗОР)"}
{"url": "http://www.focus-news.net/news/2018/11/20/2592760/mariyana-nikolova-e-predlozhena-za-vitsepremier-na-myastoto-na-valeri-simeonov-obzor.html", "text": "Марияна Николова е предложена за вицепремиер на мястото на Валери Симеонов. Това става ясно от проекторешение, което е включено в дневния ред на народните представители за сряда. С него премиерът Бойко Борисов предлага на Народното събрание да освободи Валери Симеонов като заместник министър-председател по икономическата и демографската политика във връзка с подадена от него оставка и на негово място да избере Марияна Николова, която до момента бе началник на политическия кабинет на Симеонов. По-рано през деня стана ясно, че документът е изготвен без подписа на председателя на ПГ на „Обединени патриоти“ и лидер на ПП „Атака“ Волен Сидеров. Кадровите промени в кабинета бяха разисквани в продължение на няколко часа, като преговорите завършиха без Сидеров, който напусна по-рано коалиционния съвет на \"Обединени патриоти\". На излизане от Министерски съвет лидерът на \"Атака\" бе кратък в коментара си пред медиите и не пожела да даде подробности за това как е преминала срещата. \"Всичко изчистихме, всичко е наред, всичко е прекрасно\", каза той. На въпрос кой ще наследи вицепремиера Валери Симеонов на поста, Волен Сидеров отговори: \"Това ще го реши премиерът. Не знам какво е предложението, питайте премиера и останалите коалиционни партньори\". Попитан остава ли коалицията \"Обединени патриоти\", Сидеров отговори: \"Да, разбира се, че остава, няма проблем. Няма никакъв проблем, аз не виждам защо се вълнувате толкова\". \"Няма нищо какво да кажа специално. Аз съм само един прост депутат\", допълни още той.  \r\nОчаква се в сряда преди заседанието на Министерския съвет Валери Симеонов да даде повече информация относно преговорите между коалиционните партньори за негов заместник на поста.", "date": "2018.11.20", "title": "Марияна Николова е предложена за вицепремиер на мястото на Валери Симеонов (ОБЗОР)"}
{"url": "http://www.focus-news.net/news/2018/11/20/2592354/vladimir-putin-turski-potok-e-yarak-primer-za-zashtita-na-sobstvenite-natsionalni-interesi.html", "text": "„Турски поток е ярък пример за защита на собствените национални интереси“ заяви руският президент Владимир Путин по време на официалната визита в Турция за отбелязване на завършването на морската фаза от изграждането на газопровода „Турски Поток“, пише вестник  “Комсомолская правда“ . \r\nПрезидентът отбелязва, че изграждането на газопровода прави Турция сериозен европейски газов хъб и подчертава,че изграждането на газопровод е съзидателно дело, което не е насочено срещу никого и подчертава ролята на турския президент, който  в условията на растяща конкуренция е направил избор и е проявил политическа воля и мъжество, като според изданието по този начин Путин намеква и за зенитно-ракетните системи С-400.  Юлиян Марков", "date": "2018.11.20", "title": "Владимир Путин: „Турски поток е ярък пример за защита на собствените национални интереси“"}
{"url": "http://www.focus-news.net/news/2018/11/20/2592717/iskren-veselinov-vmro-podkrepya-ideyata-da-ima-vitsepremier-na-myastoto-na-valeri-simeonov-izlachen-ot-nfsb.html", "text": "Мисля, че Валери Симеонов ще се върне в парламента и ще работи. Получил е този мандат от българските граждани. Това каза зам.-председателят на ПГ на „Обединени патриоти“ и на Националния изпълнителен комитет на ВМРО Искрен Веселинов в предаването „Лице в лице“ по  БТВ . „В това не виждам нищо чудно, практика е. Валери Симеонов да бъде един от депутатите, които ще имат своя принос за повишаване качеството на работата на парламента“, коментира той. „Основното от днешното заседание на коалицията ни е, че тонът доста се промени. Фактът, че се говори лице в лице е доста окуражаващ“, заяви Искрен Веселинов и допълни, че голяма част от недоизказаните неща са изказани. Попитан ще има ли вицепремиер на мястото на Валери Симеонов, той посочи: „Да, ще има. Редно е НФСБ да направят такова предложение, което да покаже тяхната съпричастност към управлението“. В отговор на въпрос лидерът на „Атака“ Волен Сидеров съгласил ли се е с това, Веселинов уточни: „Дебатът по темата продължаваше, когато напуснах заседанието. Останаха само тримата лидери. Те са завършили разговора и още нямам информация“. „ВМРО подкрепя идеята да има вицепремиер на мястото на Валери Симеонов, излъчен от НФСБ. Смятаме, че така е редно и подписано в споразумението“, обяви зам.-председателят на НФСБ. В отговор на въпрос актуална ли е информацията, че кандидатите за поста вицепремиер са Борис Ячев, Христиан Митев и Мариана Николова, Искрен Веселинов обясни: „Сигурен съм, че и тримата имат качества. Лидерите на партиите са тези, които ще оповестят окончателното име. Не съм участвал в разискването на нито едно от тези имена“.  \r\nПопитан как гледат „Обединени патриоти“ на протестите, Веселинов каза: „Как можем да гледаме на протестите - като на реални проблеми, които се извеждат от хората. Ние като политици трябва да ги решаваме. Няма измислени проблеми. Друг е въпросът дали ще се решат чрез протести или напротив“. „Трябва да бъде чут гласът на протестиращите хора. Исканията, които са справедливи и обосновани, да намерят своето нормално решение чрез политически средства“, посочи още той.", "date": "2018.11.20", "title": "Искрен Веселинов: ВМРО подкрепя идеята да има вицепремиер на мястото на Валери Симеонов, излъчен от НФСБ"}
{"url": "http://www.focus-news.net/news/2018/11/20/2592347/vzglyad-severen-potok-2-otvleche-vnimanieto-na-sasht-ot-turski-potok.html", "text": "„Северен поток-2“ отвлече вниманието на САЩ от „Турски поток“, пише руският ежедневник  „Взгляд“ . \r\nДокато Съединените щати и Украйна се бориха остро срещу \"Северен поток 2\", се случи друго важно историческо събитие. Предсрочно е завършено изграждането на подводната част на газопровода \"Турски поток\". Защо този газопровод предизвиква по-малко шум зад океана, обяснява изданието. \r\nВ по-глобален смисъл, колкото повече държавите търгуват помежду си, толкова по-трудно е да не вземат предвид интересите на другия. \"Ясно е от примера на Русия и ЕС: ако Русия не продаваше газ на Европа, цялата история със санкциите би била много по-жестока. Тази взаимозависимост всъщност е възпираща по аналогия с ядреното възпиране. Всички зависят един от друг, което им позволява да запазят баланса и да вземат предвид интересите на другия\", каза Игор Юшков, енергиен експерт.. \r\nЗа САЩ е важно да се спре главно \"Северен поток\" 2, тъй като капацитетът му е значително по-голям (63 милиарда кубически метра годишно спрямо 31,5 милиарда кубически метра от „Турски поток“), а полето на политическите спекулации е по-широко. \"Те могат да апелират за европейските ценности, за дела на\" Газпром \"на европейския пазар и на стратегията на ЕС. Освен това американците могат да използват коза на трансатлантическото партньорство. Но въпреки това Северният поток 2 е в процес на изграждане и едва ли е възможно да го спрат \", смята Юшков. \r\nКапацитетът на  „Турски поток“ е по-малък, така че ще причини по-малко щети на украинския транзит. \"И е много по-трудно за американците да окажат натиск върху Турция в газовия въпрос, отколкото върху европейците. Безсмислено е да говорят за европейските норми, за  диверсификацията на  доставките,за увеличаваме дела на Русия по отношение на Турция… Турците в това отношение са много по-независими от европейците. Трудно е да бъдат притиснати. Освен това отношенията между САЩ и Турция се влошиха през последните години\", каза експертът. \r\nРусия все още не е взела решение за пътя на втората тръба, чрез която газ от Турция ще се влее в Европа. Това може да е маршрут през България, Сърбия, Унгария до Австрия. Или през Гърция до Италия, или дори от Гърция до Северна Европа. \r\nМоже би интригата се запазва специално, за да усложни играта на американските политици. Но американците вече започват атаката си. \r\nСамо наскоро те започнаха да обвиняват Сърбия, че купува само руски газ, а унгарският президент започна да говори за необходимостта от покупка на по-скъп газ от литовския терминал за втечнен природен газ. Без американците едва ли ще мине този въпрос. \r\n\"Възможно е крайният маршрут да не се определя специално, така че американците да не знаят на кого да оказват натиск. Въпреки това, такива трикове могат да се обърнат срещу Русия Колкото по-дълго чака, толкова по-трудно е изпълнението на проекта.  \r\nНай-печелившият маршрут, разбира се, е през България до Австрия. Първо, той повтаря пътя на \"Южен поток\", който преди това беше разработен подробно. Второ, позицията на България пред ЕС изглежда по-силна от преди четири години. \"София може да се обърне към Германия. Ако германците са построили директен газопровод от Русия, това не е политически, а икономически проект. Тогава защо България да не може да изгради същия газопровод и с по-малка мощ? \"- отбелязва експертът. \r\nОсвен това, веднага щом стартира първата линия на турския поток, доставките на газ за Турция чрез тръба от север на юг през Украйна и България ще спрат. Анкара ще започне да получава газ директно от Русия. Съответно ще бъде възможно да се изпомпва газ от Турция в България в обратен режим чрез вече завършен газопровод.  Юлиян Марков", "date": "2018.11.20", "title": "„Взгляд“: „Северен поток-2“ отвлече вниманието на САЩ от „Турски поток“"}
{"url": "http://www.focus-news.net/news/2018/11/20/2592350/avs-streletsat-ot-chikago-e-martav.html", "text": "Човекът, за който се твърди, че е открил стрелба в понеделник в близост до болница в Чикаго (Илинойс), е мъртъв. Това съобщи телевизионната компания  ABC , цитирайки източници от полицията. \r\nДали нападателят е бил елиминиран по време на престрелка  с полицията не се посочва. По-рано полицията съобщи, че един \"потенциален нарушител\" на закона е бил ранен. \r\nСъщо така според ABC най-малко още един човек е починал в резултат на инцидента. Идентичността му не е посочена. Още двама души, включително полицай,са  ранени, съобщи телевизионната станция. Официално тази информация не е потвърдена. \r\nПо-рано се съобщаваше, че близо до болницата в източната част на Чикаго е имало стрелба Медицинското съоръжение е частично евакуирано. Според ABC, стрелбата е станала  както в сградата, така и извън нея. Полицията съобщи, че един полицай е бил ранен и е в критично състояние.  Юлиян Марков", "date": "2018.11.20", "title": "АВС: Стрелецът от Чикаго е мъртъв"}
{"url": "http://www.focus-news.net/news/2018/11/20/2592351/nezavisimaya-gazeta-gazprom-shte-deystva-s-vtorata-traba-na-turski-potok-kakto-sas-severen-potok-2.html", "text": "„Газпром“ ще действа с втората тръба на „Турски поток“  както със „Северен поток-2“, пише руският ежедневник  \"Независимая газета\" . \r\nСпоред експерт на изданието, \"Газпром\" ще прокара втората тръба на „Турски поток“ по същия начин като \"Северен поток-2\". Експертът очаква, \"Газпром\" да принуди ЕС да спазва собствените си закони: \"Не може да забранявате строителството просто защото не обичате руския газ политически. Налице е ясен набор от критерии, въз основа на които се дават разрешение за строеж, закони, където е написано, как да се изгради газопровод и т.н. Съгласно тези стандарти \"Газпром\" трябва да подаде заявление за това, какви количества газ и коя година ще достави на границата на ЕС. И националните оператори на газопреносни системи ще трябва да изградят газопровод за своя сметка. Това се прави, за да се гарантира, че доставчикът има възможност да доставя газ в условия, при които е забранено за него да притежава тръбата съгласно нормите на Третия енергиен пакет. \" \"Но ако европейците искат допълнителни доставки по южния път, тогава ще са необходими гаранции, тъй като в този случай ще е необходимо да се разширят газопроводите на територията на Руската федерация\", казва експертът. \r\nСпоред Сергей Лавров, ако бъде одобрен от съответните структури на ЕС, продължаването на газопровода \"Турски поток\" може да минава през България, Сърбия и Унгария в газоразпределителния център в Баумгартен, Австрия.  Юлиян Марков", "date": "2018.11.20", "title": "„Независимая газета“: „Газпром“ ще действа с втората тръба на „Турски поток“  както със „Северен поток-2“"}
{"url": "http://www.focus-news.net/news/2018/11/20/2592353/moskovskiy-komsomolets-na-rusiya-i-predstoyat-slozhni-diskusii-za-vtorata-traba-na-turski-potok.html", "text": "На Русия и предстоят сложни дискусии за втората тръба на „Турски поток“, пише руският ежедневник  „Московский Комсомолец“ . \r\nСъединените щати говорят открито против \"европейската\" втора тръба  на всички възможни нива. \"Ние се борим срещу „Турския поток“ и „Северен поток 2“, а причините за това са очевидни. Гражданите на Украйна и гражданите на Европа не трябва да бъдат държани като заложници на доставките на енергия от един източник \", заяви американския министър на енергетиката Рик Пери. \r\n\"Тъй като процесът на санкции се развива по абсолютно непредсказуема траектория, нищо не може да се изключи. С лекотата, с която САЩ разширяват така наречените ограничения, никой не е застрахован срещу тях!\" - каза говорителят на руския президент Дмитрий Песков пред репортери. В същото време, тъй като \"тръбата\" за Европа вече е изградена на практика, Русия се интересува от това газопроводът да заработи възможно най-бързо. Освен това според експерти може да има няколко маршрути от Турция: през Балканите, през Гърция до Италия и през България. Ако перефразираме известната поговорка всички мишки са сити, а котките не попадат под санкциите и остават непокътнати.   Юлиян Марков", "date": "2018.11.20", "title": "„Московский Комсомолец“: На Русия и предстоят сложни дискусии за втората тръба на „Турски поток“"}
{"url": "http://www.focus-news.net/news/2018/11/20/2592357/osem-dushi-postradaha-pri-intsident-s-vlak-kray-selo-cherniche-obzor.html", "text": "Осем души пострадаха при инцидент с влак край село Черниче. Около 18.55 часа локомотивът на пътнически влак 50244, пътуващ от Петрич за Благоевград, се е ударил в паднала върху железния път скална маса вследствие на което е дерайлирал. Пътниците са изведени своевременно. Екипи на пожарната от Благоевград, Симитли и Разлог са достигнали оптимално близо до района, откъдето са продължили пеш до мястото на инцидента. Спасителни екипи са изградили механизъм за извеждане на пътниците от труднодостъпната местност към гара \"Пейо Яворов\" и те са прегледани от медиците от Спешна помощ. Всички те са без опасност за живота.  \r\nОбластният управител на Благоевград Бисер Михайлов поясни, че са пострадали заместник-машиниста на влака, началник влака и още шест души, които са транспортирани от 9 екипа на Спешната помощ. 6 човека са настанени в УМБАЛ Благоевград, а двама в болница „Пулс“. \"Няма тежки наранявания, нито пряка заплаха за живота им в момента“, уточни областният управител. Той допълни, че след като бъде извършен оглед на място, веднага ще започнат и действия по възстановяване на движението по жп пътя. „Освен машината, която трябва да бъде отстранена от железния път, трябва да бъде възстановено и самото трасе“, обясни още Михайлов.  \r\nПо думите му в спасителната операция са взели участие четири екипа от службата на ГД „Пожарна безопасност и защита на населението“ в Благоевград. „По два екипа от Разлог и от Сандански. 9 линейки са се отзовали на сигнала. Хората, които са били във влака, са евакуирани. Със съдействието на управителя на БДЖ „Пътнически превози“ са претоварени на автобус, който е продължил по посока движението на влака. Част от пътниците са оставени в Благоевград, другите са продължили за София в добро състояние“, допълни още Михайлов.  \r\nТой уточни, че теренът е бил труден, а евакуацията е станала през въжените мостове на река Струма.", "date": "2018.11.20", "title": "Осем души пострадаха при инцидент с влак край село Черниче (ОБЗОР)"}
{"url": "http://www.focus-news.net/news/2018/11/20/2592358/pregled-na-osnovnite-temi-v-ruskiya-pechat-agentsiya-fokus.html", "text": "Геополитическото и икономическото значение на \"Турски поток\" и мястото му на европейската газова карта е основна тема за руските вестници след посещението на руския президент Владимир Путин в Турция. \r\n*** „Северен поток-2“ отвлече вниманието на САЩ от „Турски поток“, пише руският ежедневник  „Взгляд“ . \r\nДокато Съединените щати и Украйна се бориха остро срещу \"Северен поток 2\", се случи друго важно историческо събитие. Предсрочно е завършено изграждането на подводната част на газопровода \"Турски поток\". Защо този газопровод предизвиква по-малко шум зад океана, обяснява изданието. \r\nВ по-глобален смисъл, колкото повече държавите търгуват помежду си, толкова по-трудно е да не вземат предвид интересите на другия. \"Ясно е от примера на Русия и ЕС: ако Русия не продаваше газ на Европа, цялата история със санкциите би била много по-жестока. Тази взаимозависимост всъщност е възпираща по аналогия с ядреното възпиране. Всички зависят един от друг, което им позволява да запазят баланса и да вземат предвид интересите на другия\", каза Игор Юшков, енергиен експерт.. \r\nЗа САЩ е важно да се спре главно \"Северен поток\" 2, тъй като капацитетът му е значително по-голям (63 милиарда кубически метра годишно спрямо 31,5 милиарда кубически метра от „Турски поток“), а полето на политическите спекулации е по-широко. \"Те могат да апелират за европейските ценности, за дела на\" Газпром \"на европейския пазар и на стратегията на ЕС. Освен това американците могат да използват коза на трансатлантическото партньорство. Но въпреки това Северният поток 2 е в процес на изграждане и едва ли е възможно да го спрат \", смята Юшков. \r\nКапацитетът на  „Турски поток“ е по-малък, така че ще причини по-малко щети на украинския транзит. \"И е много по-трудно за американците да окажат натиск върху Турция в газовия въпрос, отколкото върху европейците. Безсмислено е да говорят за европейските норми, за  диверсификацията на  доставките,за увеличаваме дела на Русия по отношение на Турция… Турците в това отношение са много по-независими от европейците. Трудно е да бъдат притиснати. Освен това отношенията между САЩ и Турция се влошиха през последните години\", каза експертът. \r\nРусия все още не е взела решение за пътя на втората тръба, чрез която газ от Турция ще се влее в Европа. Това може да е маршрут през България, Сърбия, Унгария до Австрия. Или през Гърция до Италия, или дори от Гърция до Северна Европа. \r\nМоже би интригата се запазва специално, за да усложни играта на американските политици. Но американците вече започват атаката си. \r\nСамо наскоро те започнаха да обвиняват Сърбия, че купува само руски газ, а унгарският президент започна да говори за необходимостта от покупка на по-скъп газ от литовския терминал за втечнен природен газ. Без американците едва ли ще мине този въпрос. \r\n\"Възможно е крайният маршрут да не се определя специално, така че американците да не знаят на кого да оказват натиск. Въпреки това, такива трикове могат да се обърнат срещу Русия Колкото по-дълго чака, толкова по-трудно е изпълнението на проекта.  \r\nНай-печелившият маршрут, разбира се, е през България до Австрия. Първо, той повтаря пътя на \"Южен поток\", който преди това беше разработен подробно. Второ, позицията на България пред ЕС изглежда по-силна от преди четири години. \"София може да се обърне към Германия. Ако германците са построили директен газопровод от Русия, това не е политически, а икономически проект. Тогава защо България да не може да изгради същия газопровод и с по-малка мощ? \"- отбелязва експертът. \r\nОсвен това, веднага щом стартира първата линия на турския поток, доставките на газ за Турция чрез тръба от север на юг през Украйна и България ще спрат. Анкара ще започне да получава газ директно от Русия. Съответно ще бъде възможно да се изпомпва газ от Турция в България в обратен режим чрез вече завършен газопровод. \r\n*** „Газпром“ ще действа с втората тръба на „Турски поток“  както със „Северен поток-2“, пише руският ежедневник  \"Независимая газета\" . \r\nСпоред експерт на изданието, \"Газпром\" ще прокара втората тръба на „Турски поток“ по същия начин като \"Северен поток-2\". Експертът очаква, \"Газпром\" да принуди ЕС да спазва собствените си закони: \"Не може да забранявате строителството просто защото не обичате руския газ политически. Налице е ясен набор от критерии, въз основа на които се дават разрешение за строеж, закони, където е написано, как да се изгради газопровод и т.н. Съгласно тези стандарти \"Газпром\" трябва да подаде заявление за това, какви количества газ и коя година ще достави на границата на ЕС. И националните оператори на газопреносни системи ще трябва да изградят газопровод за своя сметка. Това се прави, за да се гарантира, че доставчикът има възможност да доставя газ в условия, при които е забранено за него да притежава тръбата съгласно нормите на Третия енергиен пакет. \" \"Но ако европейците искат допълнителни доставки по южния път, тогава ще са необходими гаранции, тъй като в този случай ще е необходимо да се разширят газопроводите на територията на Руската федерация\", казва експертът. \r\nСпоред Сергей Лавров, ако бъде одобрен от съответните структури на ЕС, продължаването на газопровода \"Турски поток\" може да минава през България, Сърбия и Унгария в газоразпределителния център в Баумгартен, Австрия. \r\n*** На Русия и предстоят сложни дискусии за втората тръба на „Турски поток“, пише руският ежедневник  „Московский Комсомолец“ . \r\nСъединените щати говорят открито против \"европейската\" втора тръба  на всички възможни нива. \"Ние се борим срещу „Турския поток“ и „Северен поток 2“, а причините за това са очевидни. Гражданите на Украйна и гражданите на Европа не трябва да бъдат държани като заложници на доставките на енергия от един източник \", заяви американския министър на енергетиката Рик Пери. \r\n\"Тъй като процесът на санкции се развива по абсолютно непредсказуема траектория, нищо не може да се изключи. С лекотата, с която САЩ разширяват така наречените ограничения, никой не е застрахован срещу тях!\" - каза говорителят на руския президент Дмитрий Песков пред репортери. В същото време, тъй като \"тръбата\" за Европа вече е изградена на практика, Русия се интересува от това газопроводът да заработи възможно най-бързо. Освен това според експерти може да има няколко маршрути от Турция: през Балканите, през Гърция до Италия и през България. Ако перефразираме известната поговорка всички мишки са сити, а котките не попадат под санкциите и остават непокътнати.  \r\n*** „Турски поток е ярък пример за защита на собствените национални интереси“ заяви руският президент Владимир Путин по време на официалната визита в Турция за отбелязване на завършването на морската фаза от изграждането на газопровода „Турски Поток“, пише вестник  “Комсомолская правда“ . \r\nПрезидентът отбелязва, че изграждането на газопровода прави Турция сериозен европейски газов хъб и подчертава,че изграждането на газопровод е съзидателно дело, което не е насочено срещу никого и подчертава ролята на турския президент, който  в условията на растяща конкуренция е направил избор и е проявил политическа воля и мъжество, като според изданието по този начин Путин намеква и за зенитно-ракетните системи С-400.", "date": "2018.11.20", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/11/20/2592359/mon-razrabotva-proektna-strategiya-za-vazpitanieto-na-uchenitsite-obzor.html", "text": "София. Министерството на образованието и науката разработва проектна стратегия за възпитанието на учениците. Това стана ясно от думите на образователния министър Красимир Вълчев, който взе участие в конференция на тема „Ценности и образование.“  \r\nПо време на срещата се разгледаха образователните политики за определянето на параметрите на възпитателната работа в училищата. Министър Вълчев изтъкна, че основното, на което се залага в проекта е възпитанието на децата в посока на толерантност, уважение, нравствени и патриотични ценности. Той допълни, че стратегията е засегнала и трудовото възпитание, дисциплината и отговорността на децата. Според Вълчев организирането на дискусии и обществено обсъждане на подобни теми би конкретизирало набора от ценности, които бихме искали да притежават съвременните ученици и би дало отговор на въпроси: Къде са границите и възможностите на образователните институции за възпитанието на децата? До къде стигат границите на родителите в този процес? Какво време е необходимо да отделяме и по какъв начин да го постигаме? В обсъжданията взеха участие представители на синдикати, депутати, университетски преподаватели и учители, според които възпитателната дейност е част от образованието. \r\nПред журналисти образователният министър обясни, че за следващата година Министерството на образованието и науката е предвидило 1,5 млн. лв. за стипендии на ученици, които се обучават в дуална форма. Той посочи, че министерството се стреми да разшири тази форма на обучение и за това ще бъдат увеличени средствата от държавния бюджет за стипендии на учениците и ще се разработят проекти, насочени в тази посока. Министър Вълчев обобщи, че повече деца трябва да се включат в техническо-професионалното обучение с инженерно-технически специалности в системата на висшето образование. „Образователната реформа в дуалното и професионалното обучение трябва да продължи със стъпките, които сме приели, но в по-ускорена форма. В момента правим преструктуриране на приема. Догодина формулата за преструктуриране ще бъде от профили и професии, свързани с предмети като математика, природни науки и техника“, посочи той. Според него в тези сфери ще бъде най-големият бъдещ недостиг на кадри. „Най-голямата загуба ще е, ако не подсигурим специалисти. Добрата новина е, че се увеличава броят на учениците и паралелките в дуална форма на обучение. Тя дава възможности да върнем част от загубената репутация на професионалното образование. Днес пазарът на труда ни казва, че позициите, които изискват професионално-техническо образование ще бъдат тези с най-висок ръст на доходите, с най-голямо търсене и ние трябва да направим всичко възможно да мотивираме повече деца да се включат в това образование“, коментира той. \r\nПо-късно през деня се проведе и Национална работна среща между Министерството на образованието и представители на центровете за специална образователна подкрепа. По време на събитието министър Красимир Вълчев обясни, че за следващата година са планирани допълнителни 2,5 млн. лв. за центровете за специална образователна подкрепа на територията на страната. Според него тази грижа е скъпа, защото изисква специалисти, материална база, обучения и специално оборудване. \r\nТой уточни, че за 2019 г. ще бъдат увеличени средствата за издръжка, храна и транспорт. По думите му грижата за тези деца е по-трудна, при много по-тежки условия от тези в общите училища, за това се предвижда увеличение на възнаграждението на специалистите, които работят в Центровете за специална образователна подкрепа. „На лице е дефицит на подобни педагози“, посочи той.  \r\nСпоред министър Вълчев това допълнително увеличение ще мотивира служители, които да се насочат към тази преподавателска дейност.  \r\nДаяна ДЮЛГЕРОВА", "date": "2018.11.20", "title": "МОН разработва проектна стратегия за възпитанието на учениците (ОБЗОР)"}
{"url": "http://www.focus-news.net/news/2018/11/20/2592356/the-guradian-poukata-ot-sreshtata-na-atis-e-che-kitay-postepenno-pecheli-liderstvoto-v-regiona.html", "text": "Поуката от срещата на АТИС е, че Китай постепенно печели лидерството в региона, пише британският вестник  The Guardian . \r\nСАЩ и нейните бъдещи съюзници, включително Австралия, нямат съгласуван, обединен план, за да се противопоставят на нарастващото влияние на Пекин. Необичайно шумната среща на върха на Азиатско-тихоокеанското икономическо сътрудничество (АТИС), потвърди нещо  без съмнение: САЩ и Китай възнамеряват да правят в Индо-Тихоокеанския регион през 21 век това, което САЩ и Съветският съюз направиха в Европа през 20 век. А именно да го използват като основно бойно поле в глобална война за власт и влияние. \r\nСуперсилите, описани от Питър О'Нийл, министър-председател на Папуа Нова Гвинея и домакин на срещата като \"двамата големи гиганти\" в стаята, успяха да превърнат това, което се очакваше да бъде мирна платформа за насърчаване на многостранното сътрудничество в шумно повторение на Капитан Америка срещу  Империята на Злото. Едва ли това са имали предвид създателите на АТИС през 1989 г. в Канбера. \r\nПо този показател 21-те членове на форума, включително Хонг Конг и Тайван, трябва да решат дали искат да играят „Студената война 2“. Няколко държави  вече са взели страна или са в процес на решение, вероятно без достатъчно внимание. Чрез партньорство със САЩ в планирането на голяма военна база на остров Манус в Папуа Нова Гвинея Австралия даде знак, че споделя ястребовото мнение на администрацията на Тръмп - искрено обидно по адрес на Пекин за необходимостта от \"сдържане\" на Китай. \r\n„Америка на първо място“, презрение към многостранните съюзи и организации, транснационалния политически подход не са начин да се изгради печеливша идеологическа и геополитическа стратегия. Тръмп и неговият екип явно се готвят да очертаят фронт - в Порт Морсби са решили да се борят с Китай. Но имат ли някаква реална представа какво ще стане, след като Китай все пак продължи напред, безмилостен, внимателно стъпка по стъпка? Не е чудно, че Си Дзинпин не се притесняваше твърде много. Досега той печели.  Юлиян Марков", "date": "2018.11.20", "title": "The Guradian: Поуката от срещата на АТИС е, че Китай постепенно печели лидерството в региона"}
{"url": "http://www.focus-news.net/news/2018/11/20/2592362/huffington-post-protivnitsite-na-tereza-mey-ne-uspyaha-da-saberat-neobhodimite-glasove-za-da-iskat-smyanata-y.html", "text": "Противниците на Тереза Мей не успяха да съберат необходимите гласове, за да искат смяната ѝ от лидерския пост в Консервативната партия, пише британското издание  Huffington Post . \r\nПравителството успя да построи мостове с водещи „брекзитъри“ и да ги убеди да изчакат крайния резултат от споразумението с Брюксел. Само 26 депутати са изпратили официално писма за вот на недоверие. Простите сметки според изданието показват, че дори и да се съберат необходимите 48 писма Тереза Мей пак ще разполага с необходимите гласове, за да запази лидерския пост. Според наблюдатели този неуспех на твърдите евроскептици, групирани около Джейкъб Рийс-Мог увеличава шансовете на кабинета предложеното от него споразумение с Брюксел все пак да получи одобрение. Някои от критиците ѝ обаче са твърдо убедени, че ще успеят да съберат необходимите 48 писма.  Юлиян Марков", "date": "2018.11.20", "title": "Huffington Post: Противниците на Тереза Мей не успяха да съберат необходимите гласове, за да искат смяната й"}
{"url": "http://www.focus-news.net/news/2018/11/20/2592352/peter-siyarto-nito-edna-strana-ot-es-ne-e-povdignala-vaprosa-za-nikola-gruevski.html", "text": "Нито една страна от ЕС не е повдигнала въпроса за Никола Груевски, заяви унгарският външен министър Петер Сиярто, цитиран от македонския телевизионен  “Канал 5“ \r\nВ отговор на журналистически въпрос, Сиярто заяви, че бившият македонски премиер Никола Груевски е изразил желание да подаде молба за убежище в унгарско посолство, но правителството на Унгария не е имала никаква роля в неговото идване. \r\nТой каза, че унгарските власти за първи път разбрали за случая в една от съседните страни в Македония и че Груевски \"напълно законно дойде в Унгария в съответствие със съответните национални и международни закони, а всички преминавания през границите  са легитимни. Унгарските органи, въз основа на мерките за сигурност, решиха да приемат молбата му за убежище в централната служба на Бюрото за убежище (не знам точно какво е името им) в Будапеща“. \r\nКакто каза той, никой колега от ЕС не повдигна въпроса в понеделник. Той, , ще проведе двустранни разговори с македонския външен министър в рамките на срещата на високо равнище на НАТО в Брюксел в началото на декември. \r\n\"За Унгария подкрепата на Македония не е въпрос на партийно или правителствено съчувствие\", каза той. Той също така повтори позицията на правителството, че това не е политически, а правен въпрос. \r\nСиярто отговори само на един журналистически въпрос и добави в самото начало на отговора, че няма да отговори на допълнителни въпроси.  Юлиян Марков", "date": "2018.11.20", "title": "Петер Сиярто: Нито една страна от ЕС не е повдигнала въпроса за Никола Груевски"}
{"url": "http://www.focus-news.net/news/2018/11/20/2592364/pregled-na-osnovnite-temi-v-britanskiya-pechat-agentsiya-fokus.html", "text": "Продължават коментарите за срещата на страните от Азиатско-Тихооокеанското икономическо сътрудничество (АТИС) и разразилата се остра полемика между САЩ и Китай. Друга основна тема в британския печат е финалната фаза на изготвянето на споразумението между Великобритания и ЕС за Брекзит. \r\n*** Поуката от срещата на АТИС е, че Китай постепенно печели лидерството в региона, пише британският вестник  The Guardian . \r\nСАЩ и нейните бъдещи съюзници, включително Австралия, нямат съгласуван, обединен план, за да се противопоставят на нарастващото влияние на Пекин. Необичайно шумната среща на върха на Азиатско-тихоокеанското икономическо сътрудничество (АТИС), потвърди нещо  без съмнение: САЩ и Китай възнамеряват да правят в Индо-Тихоокеанския регион през 21 век това, което САЩ и Съветският съюз направиха в Европа през 20 век. А именно да го използват като основно бойно поле в глобална война за власт и влияние. \r\nСуперсилите, описани от Питър О'Нийл, министър-председател на Папуа Нова Гвинея и домакин на срещата като \"двамата големи гиганти\" в стаята, успяха да превърнат това, което се очакваше да бъде мирна платформа за насърчаване на многостранното сътрудничество в шумно повторение на Капитан Америка срещу  Империята на Злото. Едва ли това са имали предвид създателите на АТИС през 1989 г. в Канбера. \r\nПо този показател 21-те членове на форума, включително Хонг Конг и Тайван, трябва да решат дали искат да играят „Студената война 2“. Няколко държави  вече са взели страна или са в процес на решение, вероятно без достатъчно внимание. Чрез партньорство със САЩ в планирането на голяма военна база на остров Манус в Папуа Нова Гвинея Австралия даде знак, че споделя ястребовото мнение на администрацията на Тръмп - искрено обидно по адрес на Пекин за необходимостта от \"сдържане\" на Китай. \r\n„Америка на първо място“, презрение към многостранните съюзи и организации, транснационалния политически подход не са начин да се изгради печеливша идеологическа и геополитическа стратегия. Тръмп и неговият екип явно се готвят да очертаят фронт - в Порт Морсби са решили да се борят с Китай. Но имат ли някаква реална представа какво ще стане, след като Китай все пак продължи напред, безмилостен, внимателно стъпка по стъпка? Не е чудно, че Си Дзинпин не се притесняваше твърде много. Досега той печели. \r\n*** Британският кабинет ще трябва да представи сравнения между  проектоспоразумението с ЕС и алтернативните сценарии, пише британският вестник  Тhe Independent . \r\nТереза Мeй получи нов удар, след като депутатите принудиха правителството да се съгласи да публикува анализ, сравняващ икономическото въздействие на сделката за Брекзит с пребиваването на Великобритания в ЕС. \r\nПредложението е било подкрепено от повече от 70 депутати от шест политически партии, включително достатъчно консервативни представители, за да лишат правителството от мнозинството. \r\nИзправени пред перспективата за унизително поражение в парламента, министрите се се съгласиха да приемат предложението. \r\nТова означава, че преди депутатите да гласуват за сделката с Брюксел, правителството ще трябва да публикува анализ, сравняващ въздействието на предложеното споразумение с последиците от алтернативните сценарии на Брекзит без споразумение и оставане в ЕС. \r\nИнформацията ще бъде предоставена най-малко една седмица, преди депутатите да гласуват дали да приемат проектоспоразумението предложено от кабинета на Тереза Мей. \r\n*** Противниците на Тереза Мей не успяха да съберат необходимите гласове, за да искат смяната ѝ от лидерския пост в Консервативната партия, пише британското издание  Huffington Post . \r\nПравителството успя да построи мостове с водещи „брекзитъри“ и да ги убеди да изчакат крайния резултат от споразумението с Брюксел. Само 26 депутати са изпратили официално писма за вот на недоверие. Простите сметки според изданието показват, че дори и да се съберат необходимите 48 писма Тереза Мей пак ще разполага с необходимите гласове, за да запази лидерския пост. Според наблюдатели този неуспех на твърдите евроскептици, групирани около Джейкъб Рийс-Мог увеличава шансовете на кабинета предложеното от него споразумение с Брюксел все пак да получи одобрение. Някои от критиците ѝ обаче са твърдо убедени, че ще успеят да съберат необходимите 48 писма. \r\n*** Джереми Корбин смята, че е в състояние да договори по-добро споразумение с Брюксел, пише лондонският  Evening Standard . \r\nЛидерът на  лейбъристите  вчера заяви, че партията му може да договори  по-добра сделка навреме за Брекзит до 29 март. Но някои депутати от лейбъристите заявиха, че ръководството трябва да \"улови  момента\" и да настоява за втори референдум. \r\nКорбин обаче заяви в неделя , че нов референдум за отношенията с ЕС е \"възможност за бъдещето\", но не и в сегашния момент. \r\nПривърженикът на идеята за втори референдум Чука Умуна заяви: „Добър Брекзит е  фантастика. Всичко, което можем да направим в случай, че напуснем, е ограничаването на щетите, поради което огромното мнозинство от членовете на лейбъристката партия, поддръжниците и гласоподавателите искат недвусмислено ангажимент от страна на нашето ръководство за втори референдум \".", "date": "2018.11.20", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/11/20/2592365/", "text": "По инициатива на омбудсмана Мая Манолова в Националния дворец на културата се проведе среща на омбудсманите от балканските страни, по време на която беше подписан договор за сътрудничество. Темата на регионалния форум беше „Защита на правата на гражданите: предизвикателства пред балканското сътрудничество” и на него присъстваха 12 омбудсмани, които обсъдиха проблемите на гражданите на Балканите и обмениха практика, информация и опит. \r\nПо време на откриването на събитието Мая Манолова посочи, че идеята на неформалната мрежа на балканските омбудсмани е да осигури бързи канали за информация, за взаимна подкрепа, за решаване на трансгранични казуси и др. „Омбудсманите често също са обект на натиск от страна на съответните власти. И искаме да осигурим по този начин и подкрепа на колегите от съответните страни, в които опитвайки се да осигурят подкрепа за гражданите, обществените защитници са подложени на натиск от властта при изпълнение на работата си“, каза Манолова. \r\nТя посочи, че проблемите на гражданите на Балканите са общи – бедност, социално изключване, ограничаване на демократичното пространство и т.н. „И заставайки един до друг, ще имаме повече възможности за активна защита на правата на гражданите“, коментира Манолова. Тя посочи, че споразумението се подписва в навечерието на две важни за омбудсманите дати - 70 години от приемането на всеобщата декларация за правата на човека и Световния ден за защита на правата на човека и на основните свободи. „Защото нашата мисия е да насърчаваме, да защитаваме и да подкрепяме човешките права. Да бъдем на страната на гражданите в случаите, в които институциите ги мачкат. И да защитаваме изконните демократични ценности при всяко посегателство върху тях. Международното ниво на защита на правата на гражданите има своя мисъл не само като тласък за унифициране на законодателствата, а идва да ни каже, че правата на гражданите са трансгранични – те съществуват и има наднационални механизми, които са призвани да ги подкрепят“, каза още Манолова. \r\nЦветилена СИМЕОНОВА", "date": "2018.11.20", "title": "Омбудсманите от Балканските държави подписаха споразумение за сътрудничество в София (ОБЗОР)"}
{"url": "http://www.focus-news.net/news/2018/11/20/2592349/telma-makedoniya-aleksandar-vuchich-tvardi-che-nikola-gruevski-e-patuval-zakonno-i-pridruzhavan-ot-ungartsi.html", "text": "Сръбският президент Александър Вучич твърди в телевизионно интервю, че бившият македонски премиер Никола Груевски е пътувал законно и придружаван от унгарци, съобщава македонският телевизионен канал  “Телма“ . \r\nСръбският президент Александър Вучич късно тази вечер в телевизионно интервю, заяви че Груевски е прекосил границата между Сърбия и Унгария рано сутринта на 12 ноември в съпровод на двама унгарци и с временен документ. \r\n\"На 12 ноември (понеделник) в 5:11 часа въпросното  лице напусна Сърбия през ГКПП Хоргош с пасаван номер 100.501 издаден в Тирана с лична карта и в съпровод на две лица с дипломатически документи и с дипломатическо превозно средство, заяви Вучич в интервю по сръбската телевизия „Хепи“. \r\nТова е първият път, когато сръбски официален представител обяви и потвърди, че Груевски е прекосил  Сърбия по какъв начин. Пасаван е временен документ, издаден от посолство, ако лицето заяви, че е загубил своя паспорт. С пасаван, издаден в Тирана, Груевски е успял да стигне до Унгария и да потърси убежище в имиграционната служба в Будапеща. \r\nВучич твърди, че за одисеята  на Груевски през Балканите не е виновна нито Сърбия, нито Черна гора, нито Албания, а македонските власти, които са му позволили да избяга, без да издадат международна заповед за арест. \r\n„Едва на 13.11. в 19.35 ч. от Интерпол Скопие ни беше изпратена заповед. Така че, ако го спрем, ще бъде отвличането на Груевски от наша страна. Три дни по-късно. Кой се забави? Искате Сърбия да арестува хората без заповед. Да не мислите, че ние сме диво племе?  Вместо да си зададете въпроса кой и защо чака толкова много“, каза Вучич в интервюто. \r\nСръбският президент смята, че пътуването на Груевски е законосъобразно и с валидни документи.   Юлиян Марков", "date": "2018.11.20", "title": "„Телма“  (Македония): Александър Вучич твърди, че Никола Груевски е пътувал законно и придружаван от унгарци"}
{"url": "http://www.focus-news.net/news/2018/11/20/2592368/pregled-na-mezhdunarodnite-novini-do-6-chasa-agentsiya-fokus.html", "text": "Усилията за мирно уреждане на йеменския конфликт набират скорост, предава  AFP . \r\nНадеждите за прекратяване на опустошителната война в Йемен се увеличиха в понеделник, след като правителството и бунтовниците се приближиха към мирните преговори и Великобритания поиска от Съвета за сигурност на ООН незабавно примирие. \r\nРаздвижването става  няколко дни преди посещението на  Арабския полуостров от пратеника на ООН Мартин Грифитс, който отново ще се опита да събере враждуващите страни на  масата за преговори. \r\n\"Правителството информира пратеника на ООН за Йемен ..., че ще изпрати правителствена делегация на преговорите с цел постигане на политическо решение\", заяви йеменското външно министерство, цитирано от официалната информационна агенция Saba. \r\nПо-рано Мохамед Али ал Хути, ръководител на Върховния революционен комитет на бунтовниците хути и влиятелна политическа фигура обяви \"готовност за спиране на всички военни операции\" и да спре изстрелването на ракети към Саудитска Арабия. \r\nСаудитска Арабия, която води коалицията, подкрепяща йеменското правителство, също подкрепя нови разговори. \r\nПроект за резолюция на ООН за Йемен, представен пред Съвета за сигурност в понеделник, призовава за незабавно примирие в пристанищния град Ходейда, според проекта, предоставен на агенцията. \r\n*** Руският президент Владимир Путин обмисля оттегляне на страната от Договора за премахване на ракетите със среден и по-малък обсег (ДРСМО), след като САЩ заявиха, че обмислят тази стъпка, предава  TACC . \r\nРуският президент Владимир Путин e обсъдил с ръководството на Mинистерството на отбраната възможното оттегляне на Съединените щати от ДРСМО, заявявайки, че този ход на Вашингтон няма да остане без отговор от Москва. \r\n\"Предлагам днес да обсъдим стъпките, свързани с евентуалното оттегляне на Съединените щати от ДРСМО\", е заявил държавният глава, откривайки традиционната серия от срещи за развитието на въоръжените сили. Според него решението на Съединените щати да се оттегли от Договора, \"не може и няма да остане без отговор\" от Москва. \r\nПрезидентът е подчертал, че Русия е готова да проведе диалог с американската страна \"по този ключов въпрос\". Той също така е изразил надежда, че САЩ \"ще се отнасят към това с пълна отговорност\". \r\nПутин е припомнил, че \"когато Съединените щати едностранно се оттеглиха от договора за противоракетна отбрана, Русия открито и честно е заявила, че ще бъде принудена да отвърне\". \"Това беше направено\", каза той, като е отбелязал, че Руската федерация разполага с хиперзвуково оръжие, способно да \"преодолее всяка система за противоракетна отбрана\". \r\n*** Депутатите от унгарската опозиционна Демократическа коалиция провесиха плакат с лика на избягалия Никола Груевски на един от прозорците на унгарския парламент, с думите \"Орбановият VIP-мигрант\", съобщиха унгарските медии, цитиран от македонското електронно издание  “Плюс Инфо“ .  \r\nОпозиционните партии днес в парламента поискаха създаването на анкетна комисия за случая с Никола Груевски, за да се определи евентуалното участие на унгарските власти в бягството на осъдения бивш премиер на Република Македония, а миналата седмица призоваха унгарското правителство да арестува и бързо да екстрадира Груевски. \r\nУнгарската националистическа партия Йобик, както и левите партии като Диалог и Демократична коалиция, заявиха,  че на Груевски трябва да му бъде отказано убежище и че той трябва да бъде екстрадиран в Македония. \r\nДепутатът и говорител на Йобик Адам Миркоцки, тогава нарече ситуацията \"скандал без прецедент\", заявявайки, че Груевски е \"търсен престъпник\" от страна, която не е във война и че не е преследван по религиозни или политически причини. \r\n*** ЕС ще разгледа конкретни мерки във връзка със ситуацията в Азовско море, предава  РИА Новости \r\nЕС може да обмисли конкретни мерки в близко бъдеще, дни или седмици във връзка с положението в Азовско море, каза ръководителят на европейската дипломация Федерика Могерини. \r\n\"Ние предадохме ясно послание на нашите събеседници в Русия, кaто очакваме от тях, че това (проверката на кораби- бел.ред.) ще спре. И ние също проучваме възможни  мерки, по-специално ЕС се ангажира в това, да подкрепи засегнатите райони в Украйна с конкретни мерки, които ще бъдат обявени веднага щом бъдат приети официално. Днес обсъдихме това \", каза Могерини. \r\nСпоред нея външните министри на страните от Европейския съюз са изразили единодушно мнение относно непризнаването на \"така наречените\" избори в Донбас, както и загрижеността за положението в Азовско море, което причинява вреда не само на украинската икономика, но и на корабите под европейски знамена. \r\n*** Реорганизират правителството в Румъния непосредствено преди ротационното председателство на страната на ЕС, предава  AFP . \r\nРумънските управляващи социалдемократи постигнаха съгласие в понеделник за сериозна реорганизация на правителството, в което ще бъдат сменени  осем министри малко преди страната да поеме ротационното председателство на ЕС. \r\nТози ход бе възприет като предложение на лидера на Социалдемократическата партия (СДП) Ливиу Драгнеа и според агенцията ще засили властта му. \r\nЛидерите на СДП решиха да сменят министрите на транспорта, икономиката, културата, развитието, труда, спорта, отбраната и комуникациите. \r\nШестима ще бъдат освободени, а Лия Олгута Василеску, съюзник на Драгнеа поема транспортното министерство, като напуска това на труда Министърът на отбраната Михай Фифор подаде оставка по-рано през деня. \r\nМинистърът на правосъдието Тудорел Тоадер запази позицията си, въпреки слуховете, че и той ще бъде уволнен. \r\nИзказвайки се заедно с Драгнеа на пресконференция, премиерът Виорица Данчила каза, че промените ще дадат  \"добавена стойност\" на правителството. Тя също така се позова на подготовката за поемането на шестмесечното ротационно председателство на ЕС през януари. \r\n\"Поемаме председателството на ЕС и имаме нужда от опитни хора\", каза Данчила. \r\n*** Регистрирано е земетресение с магнитуд 4.8 в щата Долна Калифорния в Мексико, показва справка на страницата на  Американската геологическа служба . \r\nЗеметресението е станало в 12:18 часа местно време (22:18 българско време) на 19 ноември  на 25 километра югозападно от град Алберто Овиедо Мота и на 163 километра източно от Тихуана на дълбочина от 10 километра. Трусът е усетен силно в мексиканския щат Долна Калифорния, а по-слабо и в южните райони на щатите Калифорния и Тексас в САЩ. За сега няма информация за пострадали хора и нанесени материални щети . Трусът е последван от по-слаби вторични трусове. \r\n*** Човекът, за който се твърди, че е открил стрелба в понеделник в близост до болница в Чикаго (Илинойс), е мъртъв. Това съобщи телевизионната компания  ABC , цитирайки източници от полицията. \r\nДали нападателят е бил елиминиран по време на престрелка  с полицията не се посочва. По-рано полицията съобщи, че един \"потенциален нарушител\" на закона е бил ранен. \r\nСъщо така според ABC най-малко още един човек е починал в резултат на инцидента. Идентичността му не е посочена. Още двама души, включително полицай,са  ранени, съобщи телевизионната станция. Официално тази информация не е потвърдена. \r\nПо-рано се съобщаваше, че близо до болницата в източната част на Чикаго е имало стрелба Медицинското съоръжение е частично евакуирано. Според ABC, стрелбата е станала  както в сградата, така и извън нея. Полицията съобщи, че един полицай е бил ранен и е в критично състояние. \r\n*** „Турски поток е ярък пример за защита на собствените национални интереси“ заяви руският президент Владимир Путин по време на официалната визита в Турция за отбелязване на завършването на морската фаза от изграждането на газопровода „Турски Поток“, пише вестник  “Комсомолская правда“ . \r\nПрезидентът отбелязва, че изграждането на газопровода прави Турция сериозен европейски газов хъб и подчертава,че изграждането на газопровод е съзидателно дело, което не е насочено срещу никого и подчертава ролята на турския президент, който  в условията на растяща конкуренция е направил избор и е проявил политическа воля и мъжество, като според изданието по този начин Путин намеква и за зенитно-ракетните системи С-400. \r\n*** Членове на саудитското кралско семейство ще се опитат да попречат на Мохамад бин Салман, предава  Reuters , като се позовава на свои източници. \r\nСпоред тях десетки принцове и братовчеди ще възпрепятстват качването на престолонаследника на трона. Те няма да го направят, докато баща му е жив - 82-годишният крал Салман бин Абдулазис Ал Сауд. \r\nКакто един източник каза, кралското семейство възнамерява да подкрепи единствения брат на крал Салман, принц Ахмед. Високопоставени  американски представители също харесват кандидатурата му за приемник, посочиха източници. \r\nСпоред тях отношението към престолонаследника в Съединените щати се променя не само поради предполагаемото участие в убийството на журналиста Хашоги, но и във връзка с позицията на Мохамед бин Салман по въпроса за закупуването на оръжие от Русия. В писмо от 15 май до министерството на отбраната на кралството, видяно в агенцията, той е поискал \"да се съсредоточи върху придобиването на оръжия\" от Русия, включително и зенитни ракетни системи С-400. \r\n*** Противниците на Тереза Мей не успяха да съберат необходимите гласове, за да искат смяната ѝ от лидерския пост в Консервативната партия, пише британското издание  Huffington Post . \r\nПравителството успя да построи мостове с водещи „брекзитъри“ и да ги убеди да изчакат крайния резултат от споразумението с Брюксел. Само 26 депутати са изпратили официално писма за вот на недоверие. Простите сметки според изданието показват, че дори и да се съберат необходимите 48 писма Тереза Мей пак ще разполага с необходимите гласове, за да запази лидерския пост. Според наблюдатели този неуспех на твърдите евроскептици, групирани около Джейкъб Рийс-Мог увеличава шансовете на кабинета предложеното от него споразумение с Брюксел все пак да получи одобрение. Някои от критиците ѝ обаче са твърдо убедени, че ще успеят да съберат необходимите 48 писма.", "date": "2018.11.20", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/11/20/2592367/futbol-sled-pobeda-nad-gibraltar-s-40-makedoniya-se-klasira-na-parvo-myasto-v-grupata-si.html", "text": "Футбол: Македонският национален отбор със стил завърши с победа в Лига D на турнира „Лига на нациите“. В понеделник  на стадион \"Филип II\" в Скопие  те победиха Гибралтар с 4: 0  за първото място в група 4, класирайки се в полуфиналите в турнира за класирането на Европейското първенство през 2020 г. и преминавайки в Лига С за сезона 2020/21 година.", "date": "2018.11.20", "title": "Футбол: След победа над Гибралтар с 4:0 Македония се класира на първо място в групата си"}
{"url": "http://www.focus-news.net/news/2018/11/20/2592366/futbol-holandiya-se-klasira-na-polufinalite-na-turnira-liga-na-natsiite.html", "text": "Футбол: Холандия е последният полуфиналист във финалната четворка на Лигата на нациите! Играчите на Роналд Куман спечелиха необходимата точка срещу Германия след равенство 2:2 в Гелзенкирхен в решаваща среща от Група 1 на Лига А в надпреварата. \r\nХоландия допълва финалната четворка, като се присъединява към тимовете на Португалия, Англия и Швейцария, които ще се изправят в полуфинали един срещу друг в минитурнир през юни 2019 г. за определяне първия победител в новата надпревара на УЕФА", "date": "2018.11.20", "title": "Футбол: Холандия се класира на полуфиналите на турнира „Лига на нациите“"}
{"url": "http://www.focus-news.net/news/2018/11/20/2592370/tacc-trima-sa-zaginali-po-vreme-na-strelbata-v-rayona-na-bolnitsa-marsi-v-chikago.html", "text": "Трима са загинали по време на стрелбата в района на болница „Мърси“ в Чикаго, предава  TACC . \r\nСпоред началника на полицейското управление  в града инцидентът започнал на  паркинга на болницата, където човек е влязъл в конфликт със служител  на лечебното заведение. \"Един мъж е застрелял жена, с която е имал връзка, тя е работила  в болницата\", каза началникът на полицията на пресконференция, предавана от CNN. Според него, след това нападателят, въоръжен с пистолет,е влязъл  в сградата и продължил да стреля там. В резултат на това е починала  една жена, която също е била служител в болницата. \r\nНа мястото са  пристигнаха полицейски служители, които са влезли в престрелка с нападателя. Както се отбелязва, един от полицаите е бил ранен, а в последствие е починал. \"По време на престрелка нападателят също беше смъртоносно ранен“, заявиха от полицията.  Засега не е ясно дали нападателят е бил елиминиран от полицията или се е самоубил. \r\nСпоред полицията инцидентът е възникнал на битова основа, като 30-годишния нападател и убитата жена на паркинга са били бивши съпрузи.  Юлиян Марков", "date": "2018.11.20", "title": "TACC: Трима са загинали по време на стрелбата в района на болница „Мърси“ в Чикаго"}
{"url": "http://www.focus-news.net/news/2018/11/20/2592371/ria-novosti-za-vremeto-na-upravlenie-na-nikolas-maduro-ot-venetsuela-sa-emigrirali-chetiri-miliona-dushi.html", "text": "За времето на управление на Николас Мадуро от Венецуела са емигрирали четири милиона души, предава  РИА Новости \r\nПо-рано Върховният комисар на ООН за бежанците и Международната организация по миграция изчисляваха броя на мигрантите от Венецуела по света на 3 милиона. Според организациите повечето от мигрантите и бежанците от Венецуела - около 2,4 милиона души - се намират в страните от Латинска Америка и Карибите. \r\nКакто се посочва в изследването, към края на тази година броят на бежанците може да надхвърли 4,6 милиона души. Общото население на Венецуела се оценява на 31 милиона. \r\n\"Емиграцията на венецуелците е хуманитарна криза, дължаща се на неконтролирания растеж на този поток от Венецуела, започнал през 2016 г.\", заяви координаторът на изследването Маркос Ернандес.  Юлиян Марков", "date": "2018.11.20", "title": "РИА Новости: За времето на управление на Николас Мадуро от Венецуела са емигрирали четири милиона души"}
{"url": "http://www.focus-news.net/news/2018/11/20/2592355/reuters-chlenove-na-sauditskoto-kralsko-semeystvo-shte-se-opitat-da-poprechat-na-mohamad-bin-salman.html", "text": "Членове на саудитското кралско семейство ще се опитат да попречат на Мохамад бин Салман, предава  Reuters , като се позовава на свои източници. \r\nСпоред тях десетки принцове и братовчеди ще възпрепятстват качването на престолонаследника на трона. Те няма да го направят, докато баща му е жив - 82-годишният крал Салман бин Абдулазис Ал Сауд. \r\nКакто един източник каза, кралското семейство възнамерява да подкрепи единствения брат на крал Салман, принц Ахмед. Високопоставени  американски представители също харесват кандидатурата му за приемник, посочиха източници. \r\nСпоред тях отношението към престолонаследника в Съединените щати се променя не само поради предполагаемото участие в убийството на журналиста Хашоги, но и във връзка с позицията на Мохамед бин Салман по въпроса за закупуването на оръжие от Русия. В писмо от 15 май до министерството на отбраната на кралството, видяно в агенцията, той е поискал \"да се съсредоточи върху придобиването на оръжия\" от Русия, включително и зенитни ракетни системи С-400.  Юлиян Марков", "date": "2018.11.20", "title": "Reuters: Членове на саудитското кралско семейство ще се опитат да попречат на Мохамад бин Салман"}
{"url": "http://www.focus-news.net/news/2018/11/20/2592372/gd-granichna-politsiya-intenziven-e-trafikat-na-gkpp-dunav-most-ruse-gkpp-kapitan-andreevo-gkpp-kulata.html", "text": "Интензивен е трафикът на ГКПП „Дунав мост-Русе“, ГКПП „Капитан Андреево“, ГКПП „Кулата“. Това съобщиха от пресцентъра на  ГД „Гранична полиция“ .  Информацията за трафика българските гранични контролно-пропускателни пунктове към 06.00 часа. На българо-сръбската граница трафикът е нормален на всички гранични контролно-пропускателни пунктове. На българо-македонската граница трафикът е нормален на всички гранични контролно-пропускателни пунктове. На българо-гръцката граница на ГКПП Кулата трафикът е интензивен на изход от товарни автомобили. На българо-турската граница трафикът е интензивен на ГКПП Капитан Андреево от товарни автомобили на изход.  \r\nНа българо-румънската граница на ГКПП Дунав мост-Русе трафикът е интензивен на изход от товарни автомобили.", "date": "2018.11.20", "title": "ГД “Гранична полиция“: Интензивен е трафикът на ГКПП „Дунав мост-Русе“, ГКПП „Капитан Андреево“, ГКПП „Кулата“"}
{"url": "http://www.focus-news.net/news/2018/11/20/2592373/", "text": "БСП отказва да крепи кворума в парламента. Решението е взето след заседание на ръководството на ПГ на \"БСП за България\" и Изпълнителното бюро на партията и се наложи след като вицепремиерът Валери Симеонов подаде оставка в петък. Именно оставката бе мотивът на депутатите от ПГ на „БСП за България“ да не се регистрират в зала седмици поред, тъй като се солидаризират с исканията на майките на деца с увреждания. Това означава, че предизвикателството с кворума от изминалите седмици продължава. В резултат на играта с кворума бе провалено едно пленарно заседание, а няколко започнаха при втори или трети опит за регистрация.  \r\nНа пресконференция лидерът на БСП Корнелия Нинова обяви, че депутатите от ПГ на „БСП за България“ няма да крепят кворума на такова мнозинство, но ще се регистрират само в определени случаи. Тя поясни, че за отмяната на данъка върху старите коли и на екологичната такса за дрехи втора употреба, за увеличаването на пенсиите чрез преизчисляването им и за намаляването на заплатите на политиците и за увеличаване на помощите за деца, БСП ще прави изключения и ще се регистрира.  \r\nТя обърна внимание, че съществува парадокс - уж най-социалният бюджет да предизвика социални протести и бунтове. Според Нинова предсрочните избори не са страшни, нито ще създадат хаос, защото по думите й хаосът и нестабилността са сега. Тя уточни, че задкулисни договорки за спасяването на правителството на Борисов чрез нови формати на мнозинства или правителство на малцинството са агония за държавата. Според нея правителството на Бойко Борисов с решенията и действията си създава нестабилност в държавата и на институциите в цели системи. Корнелия Нинова посочи, че мнозинството на ГЕРБ, „Обединени патриоти“ и „Воля“, които ги подкрепят е вредно, защото приема лобистки закони, в интерес на олигарси и такива които удрят бедните и средната класа с нови и нови данъци.  \r\n„Това е агония и нестабилност. Да си тръгне Каракачанов, да излъчат друг на негово място. Да си тръгне Валери, да излъчат друг. Виждате, че започват помежду си да се самоизяждат. Просто изходът е предсрочни избори. Ние го казваме още от самото начало на тази коалиция. Каквото и да направите, коалицията грешно е родена. Не ви събират политики, не ви събира идеология, а интереси, постове и пари. Като се скарат за интереси и постове и става страшно за държавата. Така няколко пъти и си мислят, че като се укротят, докога? Ама през това време доходи - надолу, инвестиции - бягат, здравеопазване - в колапс, образованието - не върви. Нищо не върви, докато те се разправят помежду кой ще бъде вицепремиер? Да правят каквото искат, те си отиват. Важното е оттук нататък да мислим какво правим напред. Накъде и как стабилизираме държавата, решаваме социалното напрежение. Тези си отиват. Дайте да видим отсега нататък какво“, коментира още лидерът на БСП. Нинова допълни, че групите, които обикалят страната в разговор за хората по „Визия за България“ продължават.  \r\nДеница КИТАНОВА", "date": "2018.11.20", "title": "БСП отказва да крепи кворума в парламента (ОБЗОР)"}
{"url": "http://www.focus-news.net/news/2018/11/20/2592360/the-independent-britanskiyat-kabinet-shte-tryabva-da-predstavi-sravneniya-mezhdu-proektosporazumenieto-s-es-i-alternativnite-stsenarii.html", "text": "Британският кабинет ще трябва да представи сравнения между  проектоспоразумението с ЕС и алтернативните сценарии, пише британският вестник  Тhe Independent . \r\nТереза Мeй получи нов удар, след като депутатите принудиха правителството да се съгласи да публикува анализ, сравняващ икономическото въздействие на сделката за Брекзит с пребиваването на Великобритания в ЕС. \r\nПредложението е било подкрепено от повече от 70 депутати от шест политически партии, включително достатъчно консервативни представители, за да лишат правителството от мнозинството. \r\nИзправени пред перспективата за унизително поражение в парламента, министрите се се съгласиха да приемат предложението. \r\nТова означава, че преди депутатите да гласуват за сделката с Брюксел, правителството ще трябва да публикува анализ, сравняващ въздействието на предложеното споразумение с последиците от алтернативните сценарии на Брекзит без споразумение и оставане в ЕС. \r\nИнформацията ще бъде предоставена най-малко една седмица, преди депутатите да гласуват дали да приемат проектоспоразумението предложено от кабинета на Тереза Мей.  Юлиян Марков", "date": "2018.11.20", "title": "The Independent: Британският кабинет ще трябва да представи сравнения между  проектоспоразумението с ЕС и алтернативните сценарии"}
{"url": "http://www.focus-news.net/news/2018/11/20/2592369/afp-natsionalisti-dominirat-trichlennoto-prezidentstvo-v-bosna-i-hertsegovina.html", "text": "Националисти доминират тричленното президентство в Босна и Херцеговина, пише  AFP . \r\nТримата членове на колективното президентство на Босна и Хецеговина ще встъпят в длъжност, като първи на ротационен принцип ще поеме президентския пост бившият президент на Република Сръбска националистът Милорад Додик. \r\nТримата президенти ще сменят местата си на всеки осем месеца в рамките на сложната мирна сделка, която сложи край на  войната в Босна през 90-те години и раздели властта между трите основни групи: босненски мюсюлмани (бошняци), сърби и хървати. \r\nПрез октомври избирателите избраха националистите да представят първите две общности, като знак за това как етническата принадлежност продължава да оформя политиката в страната повече от две десетилетия след войната. \r\nДодик, про-руски политик, който е в обхвата на американските санкции, ще се закълне заедно с встъпващия босненски мюсюлмански президент Сефик Джаферович, който бе кандидат на националистическата консервативна Партия на демократичното действие. \r\nКъм тях ще се присъедини и хърватският президент, социалдемократът Желко Комшич, различен  от двамата националисти, който призова за \"Босна на гражданите\", която да разчупи националистическите стереотипи. \r\nМилорад Додик призовава за премахване на Върховния представител и чуждестранните съдии в Конституционния съд на страната, наложени от Дейтънското мирно споразумение.  Юлиян Марков", "date": "2018.11.20", "title": "AFP: Националисти доминират тричленното президентство в Босна и Херцеговина"}
{"url": "http://www.focus-news.net/news/2018/11/20/2592375/predstoyashti-mezhdunarodni-sabitiya-za-20-noemvri-agentsiya-fokus.html", "text": "Кабинетът на британския премиер Тереза Мей се събира на заседание. \r\n***  Ще се състои церемонията по полагането на клетви на членовете на Председателството на Босна и Херцеговина. \r\n***  Преговори с представители на Европейския съюз за членството на Турция в Общността. \r\n***  Министрите на отбраната на страните от Европейския съюз ще обсъдят операцията в Средиземно море срещу трафикантите на хора. \r\n***  Президентът на Китай Си Дзинпин пристига на посещение в Манила.  \r\n***", "date": "2018.11.20", "title": "Предстоящи международни събития за 20 ноември (Агенция „Фокус“)"}
{"url": "http://www.focus-news.net/news/2018/11/20/2592363/evening-standard-dzheremi-korbin-smyata-che-e-v-sastoyanie-da-dogovori-po-dobro-sporazumenie-s-bryuksel.html", "text": "Джереми Корбин смята, че е в състояние да договори по-добро споразумение с Брюксел, пише лондонският  Evening Standard . \r\nЛидерът на  лейбъристите  вчера заяви, че партията му може да договори  по-добра сделка навреме за Брекзит до 29 март. Но някои депутати от лейбъристите заявиха, че ръководството трябва да \"улови  момента\" и да настоява за втори референдум. \r\nКорбин обаче заяви в неделя , че нов референдум за отношенията с ЕС е \"възможност за бъдещето\", но не и в сегашния момент. \r\nПривърженикът на идеята за втори референдум Чука Умуна заяви: „Добър Брекзит е  фантастика. Всичко, което можем да направим в случай, че напуснем, е ограничаването на щетите, поради което огромното мнозинство от членовете на лейбъристката партия, поддръжниците и гласоподавателите искат недвусмислено ангажимент от страна на нашето ръководство за втори референдум \".  Юлиян Марков", "date": "2018.11.20", "title": "Еvening Standard: Джереми Корбин смята, че е в състояние да договори по-добро споразумение с Брюксел"}
{"url": "http://www.focus-news.net/news/2018/11/20/2592377/prezidentat-rumen-radev-shte-uchastva-v-otbelyazvaneto-na-105-godishninata-ot-osnovavaneto-na-sayuza-na-balgarskite-pisateli.html", "text": "От 18.30 часа в зала 6 на НДК президентът Румен Радев ще участва в отбелязването на 105-годишнината от основаването на Съюза на българските писатели. Това съобщиха от  прессекретариата на държавния глава.  Държавният глава е патрон на честването на годишнината на творческата организация, създадена през 1913 г. с почетен председател Иван Вазов.", "date": "2018.11.20", "title": "Президентът Румен Радев ще участва в отбелязването на 105-годишнината от основаването на Съюза на българските писатели"}
{"url": "http://www.focus-news.net/news/2018/11/20/2592378/nimh-v-po-golyamata-chast-ot-stranata-shte-ima-valezhi-ot-dazhd-a-v-severozapadnite-rayoni-kadeto-shte-e-po-studeno-valezhite-shte-sa-predimno-ot-snyag.html", "text": "Сутринта от запад ще започнат валежи от дъжд, които до края на деня ще обхванат по-голямата част от страната, а в северозападните райони, където ще е по-студено, валежите ще са предимно от сняг, който по-късно през деня ще преминава в дъжд. Преди обяд на отделни места в котловините на Западна България и в Дунавската равнина видимостта ще е намалена. Ще духа слаб до умерен вятър от изток и югоизток. Максималните температури ще са от 1-2° на места в Северозападна България, до 10-12° в крайните югозападни райони и по Южното Черноморие. Това съобщи за  Агенция „Фокус“  Евгения Егова, дежурен синоптик в  Националния институт по метеорология и хидрология  към Българска академия на науките (БАН). Атмосферното налягане ще се повиши, но ще остане малко по-ниско от средното за месеца. \r\nНа места там ще има и поледици. \r\nНад Черноморието ще бъде облачно. Вечерта ще завали слаб дъжд, който през нощта срещу сряда ще се усили. До обяд ще духа слаб североизточен вятър, след обяд ще се ориентира от изток-югоизток и ще се усили. Максималните температури ще са от 7-8° по северното, до 11-12° по южното крайбрежие. Температурата на морската вода е около 13°. Вълнението на морето ще бъде 2-3 бала. \r\nНад планините ще бъде облачно с валежи от дъжд, над 2000 метра преминаващи в сняг. Ще духа умерен и силен вятър от юг-югозапад. Максималната температура на височина 1200 метра ще около 7°, на 2000 метра – около 1°.", "date": "2018.11.20", "title": "НИМХ:  В по-голямата част от страната ще има валежи от дъжд, а в  северозападните райони, където ще е по-студено, валежите ще са предимно от сняг"}
{"url": "http://www.focus-news.net/news/2018/11/20/2592376/predstoyashti-sabitiya-v-stranata-za-20-noemvri-agentsiya-fokus.html", "text": "***   \r\nОт 18.30 часа в зала 6 на НДК президентът Румен Радев ще участва в отбелязването на 105-годишнината от основаването на Съюза на българските писатели. \r\n***   \r\nОт 11.00 часа в зала „Запад“ на Народно събрание ще се проведе дискусия „Базовите индустрии и икономическото бъдеще на България. Металургията – с иновативна визия и двигател за устойчив растеж“. \r\n***   \r\nОт 15.00 часа в зала „Изток“ на Народното събрание ще се проведе заседание на Комисията по бюджет и финанси. \r\n***   \r\nОт 11.00 часа в сградата на Министерския съвет Националният съвет за тристранно сътрудничество ще проведе заседание, на което ще бъде обсъден проектът на Закон за социалните услуги, внесен от министъра на труда и социалната политика. \r\n***   \r\nОт 9.00 часа в зала „Средец“ на „София хотел Балкан“ Камарата на строителите в България (КСБ) и Българската асоциация по водите (БАВ) организират Осма национална конференция „ОП „Околна среда“ и Програмата за развитие на селските райони в периода 2014 – 2020“. Специален гост на конференцията ще бъде кметът на Столичната община Йорданка Фандъкова. \r\n*** \r\nОт 09.00 часа в IV състав на Специализирания наказателен съд ще се гледа делото срещу Нидал А., Аладин Н., Данаил А. и др., обвинени в организиране и ръководене на организирана престъпна група.  \r\n***   \r\nОт 9.30 часа ще се проведе заседание на Съдийската колегия към ВСС. \r\n***   \r\nОт 09.30 часа в заседателната зала на ДАМТН ген. Кирил Войнов ще даде пресконференция за старта на националната кампанийна проверка „Безопасна Коледа“ 2018.  \r\n***   \r\nОт 9.30 часа в зала „Сердика“ на Гранд хотел София ще се проведе семинар на тема: „Общ регламент за защита на личните данни (GDPR) в медийния бизнес. Право на информация, етика и регулации“. \r\n*** \r\nОт 09.30 часа в Х състав на Специализирания наказателен съд ще се гледа делото срещу Атанас Д., Мартин В., Стоян А. и др., обвинени в организиране и ръководене на организирана престъпна група.  \r\n***   \r\nОт 10.00 часа в хотел \"Бест Уестърн Плюс\", Зала \"Панорама\", (гр. София, бул. Цариградско шосе №149) Комисията за защита на потребителите ще проведе ежегодната национална конференция на тема \"Празничните намаления - предизвикателства пред малките и средни предприятия\".  \r\n*** \r\nОт 10.00 часа в VI състав на Специализирания наказателен съд ще се гледа делото срещу Кирил К., Благой Д., Сергей А. и др., обвинени в образуване и ръководене на организирана престъпна група. \r\n***   \r\nОт 10.00 часа в Конферентната на Съдебната палата ще се проведе откриване на Дните на медиацията 2018 г., както и откриване на новата зала за медиации в СГС.  \r\n***   \r\nОт 10.00 часа в 34-ти състав на Софийския градски съд ще се проведе разпоредително заседание срещу Николай Х. – бивш шеф на „Напоителни системи“.  \r\n***   \r\nОт 10.00 часа в Конгресен Център „Глобус“, зала „Европа“, ет. 2 в сградата на КНСБ, часа ще се проведе конференция на тема „Възпитание и морал в XXI век“. \r\n***   \r\nОт 10.30 часа в Посолството на Чешката република ще се състои 24-ти Ежегоден благотворителен базар.  \r\n***   \r\nОт 10.30 часа в Посолството на Чешката република в София ще се проведе 24-ти Ежегоден благотворителен базар на Международен женски клуб – София. \r\n***   \r\nОт 11.00 часа в Централната поща в София, ул. „Гурко\" № 6, ще бъде валидирана пощенска марка за 100-годишнината от възкачването на трона на цар Борис III. \r\n***   \r\nОт 11.00 часа в музея на спорта на Национален стадион \"Васил Левски\" ще бъде представена инициативата \"Мисия спорт на любимите герои\". \r\n***   \r\nОт 11.15 часа в Гранд Хотел София, зала „Триадица“, България и Беларус ще подпишат протокол за задълбочаване на икономическото сътрудничество, в рамките на двустранен бизнес форум. \r\n***   \r\nОт 11.20 часа в Интер Експо Център ще се състои пресконференция на тема „Игралната индустрия като значим фактор за икономиката“. \r\n***   \r\nОт 12.00 часа в пресклуб БТА ще се проведе пресконференция на БЛС за законопроекта на Закона за бюджета на Националната здравноосигурителна каса за 2019 година. \r\n***   \r\nОт 12.30 часа в Пресклуб България (Национален стадион „Васил Левски“) ще бъде обявен старт на кампанията „Да играе и растем заедно“ във връзка с европейската баскетболна седмица на Спешъл Олимпикс ‘2018. \r\n***   \r\nОт 13.00 часа в зала „Запад“ на Народното събрание, депутатите на ВМРО от ПГ на „Обединени патриоти“, инициират среща относно промените в Закона за оръжията, боеприпасите, взривните вещества и пиротехническите  изделия /ЗОБВВ и ПИ/, публикувани на сайта на МВР. \r\n***   \r\nОт 13.00 часа в Градската градина в София ще бъде открита словенска мобилна изложба, представяща културното наследство на страната. \r\n*** \r\nОт 13.30 часа в XVIII състав на Специализирания наказателен съд ще се гледа делото срещу Любомир С., Веселин К., Мартин Д., обвинени в организиране и ръководене на организирана престъпна група.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Петър П., обвинен престъпление по служба.  \r\n*** \r\nОт 13.30 часа IX състав на Специализирания наказателен съд ще се гледа делото срещу Илия Я., Юлиана Я. и Василка Ст., обвинени в организиране и ръководене на престъпна група.  \r\n*** \r\nОт 13.30 часа V състав на Специализирания наказателен съд ще се гледа делото срещу Станко Ж., кумулиране на наказанията.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Вълчо А., производство по чл. 65 НПК – молба за изменение на мярка за неотклонение.  \r\n***   \r\nОт 14.00 часа до 17.15 часа в Античен комплекс „Сердика“ („Ларгото“) четвъртото издание на ежегодния младежки форум „Voice it: Решаваме с децата“.  \r\n***   \r\nОт 14.30 часа в БТПП в зала А (ул. „Искър“ 9) ще се проведе среща на представителите на Международната търговска палата „Пътят на коприната“.  \r\n***   \r\nОт 15.00 часа народният представител от „БСП за България“ Жельо Бойчев и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n***   \r\nОт 18.00 часа в зала \"Музикална\" на Централния военен клуб, ет.2, ще се състои представянето на романа \"Омагьосаният кръг\". \r\n***   \r\nОт 19.00 часа в театър „Азарян“ ще се състои спектакълът „Аз, Сизиф“. \r\n***   \r\nОт 19.00 часа шестото за 2018 издание на платформата за ново българско късометражно кино „Контраплан” на „Червената къща“ ще представи 3 филма на режисьорката Слава Дойчева. \r\n***   \r\nОт 19.00 часа в галерийното пространство на Триъгълната кула на Сердика (бул. \"Княгиня Мария Луиза\" 16) ще бъде представена временната изложба \"SUPER STARS\" на художника Деян Янев.  \r\n***   \r\nОт 10.00 часа в сградата на ОДМВР-Благоевград ще се проведе пресконференция, свързана с дейността на дирекцията. – Лора  \r\n*** \r\nОт 19.00 часа в зала „Пейо Яворов“ ще бъде представена постановката „Швейк“ на театър „Българска армия“.  \r\n***  \r\nОт 14.00 часа в зала „Европа“ в Ректората на Великотърновския университет омбудсманът Мая Манолова ще изнесе лекция на тема: „Омбудсманът като гарант на правовата държава“. -  Луиза \r\n***   \r\nОт 17.30 часа в Регионален исторически музей – Враца ще бъде представен романът „Църна месечина“ на Кирил Пецев. \r\n***   \r\nОт 11.30 часа омбудсманът Мая Манолова ще проведе приемна в сградата на Община Горна Оряховица. \r\n***   \r\nОт 13.30 часа в зала 306 в ПГЕЕ „М. В. Ломоносов“ ще се състои дебат на тема #УчилищеБезАгресия с младежите и възпитаниците на училището.  \r\n***   \r\nОт 14.00 часа в Зала 1 на Общината ще бъдат връчени традиционните награди \"Вестители на доброто\" на Местната комисия за борба с противообществените прояви на малолетни и непълнолетни. \r\n***   \r\nОт 13.00 часа в ОУ „Йордан Йовков“ ще гостува Драматичния състав при НЧ „Пробуда – 1939 г.“.  \r\n***   \r\nОт 18.00 часа в огледална зала „Нели Божкова“ ще се състои концерт на Български камерен оркестър.  \r\n***   \r\nОт 14.00 часа Окръжен съд ще заседава по дело срещу бивши и настоящи миньори от Бобов дол, протестирали срещу забавено изплащане на трудовите им възнаграждения. – Венцеслав.  \r\n***   \r\nОт 17.00 часа в читалище „Братство” ще бъде открита фотодокументална изложба, посветена на Холокоста, а от 18.00 часа ще бъде изнесена лекция на тема „Спасяването на евреите в България”. От 19.00 часа в Общинския драматичен театър ще бъде представен мюзикълът на Театрално-музикален център – Разград „Пастири на нощта”. \r\n*** \r\nОт 13.00 часа в заседателна зала на Общината ще се проведе последната информационна среща на тема „Възможности за финансиране от Европейските структурни и инвестиционни фондове (ЕСИФ)“. \r\n***   \r\nОт 11.00 часа в Гранд хотел „Хебър“ в конферентна зала „Марица“ ще се проведе заключителна пресконференция във връзка с приключване изпълнението на дейностите по проект “Енергийна ефективност за по-добра конкурентоспособност”.  \r\n*** \r\nОт 10.00 часа в Пресклуб на БТА – Плевен ще се състои пресконференция по повод  предстоящото голямо културно събитие за града и страната - Четвърти международен фестивал на китарата. \r\n*** \r\nОт 09.00 часа в Зала 1 на Апелативен съд ще се гледа дело по жалби на гражданския ищец с инициални Х.П. и на подсъдимия с инициални Н.Я. срещу 16-годишна присъда на Окръжен съд – Пазарджик. Н.Я. е обвинен в опит за умишлено убийство.  \r\n*** \r\nОт 10.30 часа в междублоковото пространство на бул.”България”№45-47 ще бъде официално открит новоизграден паркинг. \r\n***   \r\nОт 12.30 часа в Регионалния етнографски музей ще бъде официално открита изложбата „По шевиците ще ги познаете“.  \r\n*** \r\nОт 16.00 часа в зала „Компас“ на ПУ „Паисий Хилендарски“ ще се проведе среща между студенти на висшето училище и представители на Общинска фондация „Пловдив 2019“. \r\n*** \r\nОт 12.00  часа в Пресклуб на БТА ще се състои пресконференция на тема: \"Младежката заетост - реалност и перспективи\" по проект \"Mind the GAB!\", изпълняван в национален мащаб от Сдружение \"Свят без граници\" - Стара Загора и Център за изследване на демокрацията - София. \r\n*** \r\nОт 18.00 часа в Клуба на дейците на културата в Смолян ще бъде открита юбилейна фотоизложба „40 от 60”, посветена на 60-годишнината от рождението на Сашо Сарандалиев.  \r\n***   \r\nОт 12.30 часа в НЧ „Св. Климент Охридски 1858“ ще бъдат отбелязани 160 години от създаването на читалището. „Похвално слово за Св. Климент Охридски“ – среща разговор с ученици от НУ „Димитър Благоев“. \r\n***   \r\nОт 18.00 часа в НЧ „Св. Климент Охридски“ ще се състои авторски рецитал на Жельо Манев и поети от Литературен клуб „Д. Подвързачов“.  \r\n***   \r\nОт 18.30 часа в РБ „Захарий Княжески“ ще бъде представена новата книга „Любов, вяра, надежда“ – поезия на Мира Балдаранова.  \r\n***   \r\nОт 19.00 часа в Драматичния театър ще се състои монодрамата „Щурчето – убиецът на Ботев?..“ по романа на Неда Антонова „Неговата любима“. \r\n***   \r\nОт 10.00 часа в района на Старозагорските минерални бани ще се проведе мащабно учение за реакция при инцидент с пътнически самолет, в което ще участват служителите на пожарните служби от Стара Загора, Чирпан и Казанлък, екипи на полицията, Спешна помощ, община Стара Загора и местните доброволни формирования. \r\n***   \r\nОт 17.00 часа в храм „Свети Георги Победоносец“ свещеноиконом Стоян Илиев ще отслужи вечерна служба по повод Деня на православната християнска младеж и семейство. \r\n***   \r\nОт 10.00 часа в зала 203 на общината ще има брифинг, на който кметът Любомир Христов ще направи равносметка на третата година от неговия мандат.–  Ивелина.  \r\n***   \r\nОт 18.00 часа в театралния салон на НЧ „Развитие- 1869“ ще бъде представена книгата „Военната памет на Разград“.", "date": "2018.11.20", "title": "Предстоящи събития в страната за 20 ноември (Агенция „Фокус“)"}
{"url": "http://www.focus-news.net/news/2018/11/20/2592374/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Това съобщиха от пресцентъра на  Агенция „Пътна инфраструктура”  (АПИ). \r\nМЕТЕОРОЛОГИЧНА ОБСТАНОВКА: \r\nТемпературите са в интервала от – 5° до + 9°. Времето над страната е облачно.  \r\nСлаб вятър духа в областите Добрич, Монтана, Пазарджик, Пловдив, Разград, Русе, Силистра, Смолян и Шумен. Пътните настилки са мокри, по усойните и планински райони частично заледени, но обработени – проходими при зимни условия. Намалена видимост поради мъгла до 50 м има в област Разград, както и в района на Обретеник /обл. Русе/; АМ „Хемус“ и АМ „Люлин“, Скравена /обл. София/; Търговище, Дралфа, Чудомир /обл. Търговище/; Тополовград /обл. Хасково/; гр. Шумен /обл. Шумен/, до 100 м в района на Добринище, Баня /обл. Благоевград/; Извор /обл. Перник/; гр. Русе /обл. Русе/; Банкя /обл. София/ и до 150 м. в област Плевен, както и в района на Бяла Слатина, Борован, Мездра /обл. Враца/; гр. Ловеч /обл. Ловеч/; Вакарел /обл. София/. \r\nОГРАНИЧЕНИЯ ЗА ТОВАРНИ АВТОМОБИЛИ:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nСЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 26.11.18 г.; \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 15.12.2018 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 30.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ „Хемус“ в тунел „Правешки ханове“ от км 54+000 до км 56+000 в посока Варна е ограничено поради техническо обследване на тунелната тръба. Движението се осъществява двупосочно в тунелната тръба посока София. Срок от 09:00 до 16:00 ч. на 20.11.2018 г. и 21.11.2018 г. \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 25.11.2018 г. \r\nОбласт Варна: \r\nДвижението по АМ ,,Хемус” от км 375+800 (п.в. Невша) до км 381+500 (п.в. Млада Гвардия) посока Варна – София се осъществява в дясно платно двупосочно, поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: \r\nОбласт Благоевград: \r\nДвижението по АМ „Струма” от км 153+000 до км 166+000, посока Сандански – Кулата се осъществява в една лента поради ремонтни дейности на дилатационните фуги в часовете от 08:00 часа до 17:00 часа. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 23.11.2018 г.; \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София: \r\nДвижението по АМ „Люлин“ в посока София от втори тунел „Люлин“ до първи тунел \"Мало Бучино\" от км 7+100 до км 12+860 се осъществява с повишено внимание поради ремонтни дейности в аварийната лента свързани с изтичане на кална маса и опасност от срутване на скална маса на пътното платно при км 9+600. Срок 20.11.2018 г.; \r\nВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nСЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” /км 19+783/ се отклоняват в ляво по  път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м.“Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 23.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Златни пясъци- Варна” от км 95+813 до км 97+850 се осъществява двупосочно в едно платно поради ремонтни дейности на асфалтовата настилка. Срок до 30.11.2018 г.; \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път Златни пясъци – Варна от км 99+000 до км 100+100 се осъществява двупосочно в дясното платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\nДвижението по път Златни пясъци – Варна от км 94+000 до км 90+800 се осъществява двупосочно в лявото платно съобразно създадената организация за движение поради ремонтни дейности на асфалтовата настилка. Срок до 30.11.2018г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. \r\nДвижението в участъка Обзор - Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г.; \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма  \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 20.11.2018 г.; \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът III-1302: Движението по път III-1302 Криводол – Пудрия от км 1+000 до км 12+000 се извършва в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 20.11.2018 г.  \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-842: Движението по път II-842 Белово – Юндола е ограничено за движение на МПС над 12 тона поради снегопочистване. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено  движение по път II-63 Брезник – Трън от км 42+200 до км 42+800 \r\nпоради ремонт на мост. Движението е пренасочено по изграден временен път, сигнализирано съгласно проект за ВОБД. Срок до 28.02.2019 г.   \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 28.12.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г; \r\nПът III-105: Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът III-554: Движението по път III-554 Раднево – Гълъбово от км 24+600 до км 26+000 се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 23.11.218 г.; \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец при км. 19+405 с. Надарево е ограничено поради извършване на ремонтни дейности по жп линията и жп прелеза. Срок до 20.11.2018 г. \r\nОбходен маршрут: през с. Острец – с. Ловец – с. Осен – с. Надарево. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 20.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.20", "title": "Актуална пътна обстановка"}
{"url": "http://www.focus-news.net/news/2018/11/20/2592381/narodniyat-predstavitel-ot-bsp-za-balgariya-zhelyo-boychev-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "Oт 15.00 до 17.00 часа, народният представител от „БСП за България“ Жельо Бойчев и общинският съветник Николай Николов ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  БСП- София . Желаещите може да се запишат предварително на телефон 02/987 20 86.", "date": "2018.11.20", "title": "Народният представител от „БСП за България“ Жельо Бойчев и общинският съветник Николай Николов ще проведат приемна за граждани"}
{"url": "http://www.focus-news.net/news/2018/11/20/2592384/narodnoto-sabranie-shte-bade-domakin-na-diskusiya-bazovite-industrii-i-ikonomicheskoto-badeshte-na-balgariya-metalurgiyata-s-inovativna-viziya-i-dvigatel-za-ustoychiv-rastezh.html", "text": "Народното събрание ще бъде домакин на дискусия „Базовите индустрии и икономическото бъдеще на България. Металургията – с иновативна визия и двигател за устойчив растеж“. Това съобщиха от  пресцентъра на парламента . Форумът, организиран от парламентарната Комисия по икономическа политика и туризъм и Управителния съвет на Българската асоциация на металургичната индустрия, ще е на 20 ноември от 11.00 часа в зала „Запад“ на Народно събрание.", "date": "2018.11.20", "title": "Народното събрание ще бъде домакин на дискусия „Базовите индустрии и икономическото бъдеще на България. Металургията – с иновативна визия и двигател за устойчив растеж“"}
{"url": "http://www.focus-news.net/news/2018/11/20/2592386/denyat-20-noemvri-v-balgarskata-istoriya.html", "text": "На тази дата през 1914 г. България обявява своя неутралитет в Първата световна война (1914-1918 г.), който не трае дълго.  \r\nПрез 1885 г. турските пратеници Лебиб ефенди и Габдан ефенди започват в Пловдив дипломатически опит за възстановяване на административния статут на Източна Румелия от преди Съединението.  \r\n2008 г.  \r\nПрезидентът присъжда Орден „Св. св. Кирил и Методий” – огърлие на Любомир Иванов „за оказаната съществена подкрепа и значим принос за развитието на здравните системи у нас и в други страни през последните десетилетия, за високите му научни постижения в областта на социалната медицина и общественото здраве и по повод 65 години от рождението му“. \r\n2008 г. \r\n„България Ер” става пълноправен член на Международна асоциация за въздушен транспорт – IATA (англ.: International Air Transport Association, IATA). \r\n2008 г. \r\n140 представители на младежки организации и ученически парламенти от цялата страна биват приветствани в пленарната зала на Народното събрание. Делегатите на провеждащата се в София Десета националната сесия на „Български детски и младежки парламент” са гости на Народното събрание. Те наблюдават заседанието на парламента. Техният форум, който се провежда от 19 до 22 ноември 2008 г. в София, е под надслов: “Реализация на младите в България”. \r\n2008 г. \r\nПредседателят на Народното събрание Георги Пирински отбелязва от парламентарната трибуна, че тези млади хора са приятели на парламента, следят с голям интерес неговата работа и днешното им посещение е поредният пряк контакт със законодателната институция. \r\nГеорги Пирински подчертава активното и ползотворно взаимодействие на Народното събрание с Асоциация „Български детски и младежки парламент”. От 2001 г. насам в рамките на своите национални форуми младежите са гости на парламентарната институция и участват като партньори в редица съвместни проекти с Народното събрание по теми, свързани с парламентаризма и демокрацията, посочва той. \r\n2006 г. \r\nКметът на Видин д-р Иван Ценов заявява, че от следващата година ще започне строителството на Дунав мост-2. Иван Ценов допълва, че проектът за изграждането на моста между Видин и Калафат в момента е на фаза избор на изпълнител и до края на годината той трябва да бъде избран. След това в началото на 2007 година трябва да бъде изготвен техническия проект и лятото и есента да започне реалното строителство като мостът трябва да е готов през 2010 година. Проектът за изграждането на Дунав мост-2 е на стойност 163 милиона евро, а целият проект включително и прилежащата инфраструктура на моста е на стойност 226 милиона евро. \r\n2002 г. \r\nПрезидентът присъжда Орден „Стара планина” първа степен на проф. д-р Симеон Батов. \r\n1996 г. \r\nНа среща в Народното събрание 11 партии от СДС се обявяват против предложението на Иван Костов за превръщане на партийната коалиция СДС в единна партия. \r\n1970 г. \r\nМинистерският съвет приема постановление за реорганизиране на промишлеността. То утвърждава нормативните документи за прилагането на новия икономически механизъм: правилници за държавните стопански организации и за работната заплата и наредби за планирането, за договорите между социалистическите организации, за образуването и разпределението на работната заплата, за отношенията на банките с ДСО и др. Целта е да се изостави прекаленото регламентиране и централизиране и да се премине към по-активно използване на икономическите лостове, като печалбата, кредита, лихвите и др. \r\n1969 г. \r\nОткрит е Заводът за асансьори на Гара Искър. \r\n1929 г. \r\nЗапочва съдебен процес срещу 52-ма дейци на нелегалната БКП. Българската работническа социалдемократическа партия (тесни социалисти) се прокламира като нова политическа сила в страната, възприела изцяло основните принципи на Лениновото учение. Тя заема отрицателна позиция към управлението на БЗНС (1919-1923 г.), счита самия БЗНС за партия на селската буржоазия. От тези позиции тя не взема участие в подкрепа на земеделското правителство по време на държавния преврат на 9 юни 1923 г. В периода 1939-1940 г. БКП се слива заедно с Работническата партия в Българска работническа партия. Под това име тя действа в годините на Втората световна война. След нападението над СССР от хитлеристка Германия (22 юни 1941 г.) тя застава начело на въоръжената съпротива в страната. По нейна инициатива започва организирането на партизански чети и отряди, формирането на бойни групи в градовете и по-големите села, създаването на нелегалната радиостанция \"Хр. Ботев\" и пр. Съществен успех в усилията и за по-нататъшното организиране на съпротивителните сили в страната е създаването на Отечествения фронт (юли 1942 г.). Под нейно непосредствено ръководство се организира подготовката и провеждането на политическата промяна в страната на 9 септември 1944 г. \r\n1914 г. \r\nБългария обявява своя неутралитет в Първата световна война (1914-1918 г.), който не трае дълго. \r\n1912 г. \r\nВ хода на Балканската война (1912–1913 г.) в Бахчекьой при Чаталджа се подписва примирие между въоръжените сили на България, Сърбия и Черна гора, от една страна, и тези на Османската империя, от друга. Войските остават на заеманите позиции, като смесена комисия определя неутралната зона или „ничията земя”. Високата Порта се съгласява да вдигне блокадата на българските черноморски пристанища и да допусне снабдяването на българските войски по море и по железницата през гара Одрин. Гърция не приема примирието и самостоятелно продължава окупацията на Югозападна Македония и Северен Епир. \r\n1885 г. \r\nТурските пратеници Лебиб ефенди и Габдан ефенди започват в Пловдив дипломатически опит за възстановяване на административния статут на Източна Румелия от преди Съединението. Източна Румелия е област на територията на днешна Южна България, създадена по силата на Берлинския договор (1878 г.). Наречена е така по предложение на английската делегация на Берлинския конгрес с цел да се заличи българският й облик. Разположена е на север до билото на Стара планина, на изток – до Черно море и Странджа планина, на юг – до Родопите, и на запад – до Ихтиманска Средна гора, с териториална площ 32 978 кв. км и столица – Пловдив. Според чл. 13. на Берлинския договор Областта остава под пряката политическа и военна власт на султана, но се ползва с административна автономия. Начело на администрацията и стои генерал-губернатор, наричан още главен управител. По религиозна принадлежност той трябва да е християнин, и се назначава за срок от 5 години от султана, със съгласието на Великите сили. Според чл. 15. от същия договор султанът поема задължението да охранява границите на Областта и да държи войски в нея. Устройството на властта се възлага на Европейска комисия за Източна Румелия. Предвидено е международните актове – договори, конвенции и др., които Високата порта ще сключва с правителствата на други държави, да бъдат в сила и за Областта. Турското правителство запазва правата си и над намиращите се на територията ЖП линии. \r\n1872 г. \r\nНеделя Петкова основава женското дружество “Възрождение” в Солун. Тя е родоначалник на девическото образование в България. Неделя Петкова, известна като баба Неделя, е родена в Сопот на 13 август 1826 г. Учи в продължение на 3 г. в местния женски манастир. Дълги години учителства из различни краища на българските земи, като основава женски училища в София, Велес, Солун и др. Участва в борбата за църковна национална независимост. По молба на Васил Левски извезва знамето на Българския революционен централен комитет. Ушива знамето на въстаниците от Пиянечко по време на Априлското въстание 1876 г. След Освобождението разгръща просветна дейност сред българомохамеданите в Родопите. Умира в София на 1 януари 1894 г. На тази дата са родени : \r\n1920 г. \r\nРоден е Михаил Лъкатник ( псевдоним на Михаил Георгиев Арнаудов) - български поет. Той учи в Софийската търговска гимназия. Дебютира със свои стихотворения през 1940 г. Под псевдонима Лъкатник публикува през 1943 г. в сп. \"Златорог\". По време на Отечествената война е военен кореспондент. Работи като редактор във в-к \"Народна войска\" (1944-1945 г.), \"Литературен фронт\" (1945-1946 г.), \"Септемврийче\" (1947-1949 г., 1957-1960 г., 1963-1968 г.), в Радио София (1950-1953 г.), в издателство \"Български художник\" (1961-1962 г.). Главен редактор е на сп. \"Славейче\" в периода 1969-1974 г. Автор е на книги за деца и юноши - стихотворения, поеми, приказки, фейлетони, разкази, на приключенския роман \"Белият кораб\" (1958 г.). Михаил Лъкатник умира на 3 октомври 1974 г. \r\n1885 г. \r\nРоден е Боян Георгиев Смилов - български политик. Той е един от водачите на Националлибералната партия, адвокат. Участва активно в подготовката и извършването на Деветоюнския преврат през 1923 г. Заема държавните постове: министър на правосъдието в кабинета на Ал. Цанков (9 юни – 22 септември 1923 г.), министър на търговията в кабинета на А. Ляпчев (15 май – 29 юни 1931 г.). След Деветнадесетомайския преврат 1934 г. е сред представителите на т. нар. легална опозиция. Боян Смилов умира на 5 февруари 1947 г. във Варна. На тази дата умират : \r\n1953 г. \r\nУмира Цено Тодоров (Цено Тодоров Диков) - български художник. Той е роден във Враца на 20 март 1877 г. През 1901 г. завършва Държавната художествена академия в София при проф. Ив. Мърквичка. В периода 1901-1907 г. специализира в Париж. През 1910 г. става професор по живопис в Държавната художествена академия. В периода 1930-1932 г. е и нейн директор. Рисува предимно портрети. Сред популярните му творби са: “Автопортрет” (1912, 1937 г.), “Майка ми” (1912, 1923 г.), “Кирил Христов” (1910 г.), “Боян Пенев” (1919 г.) и др. \r\n1859 г. \r\nРоден е Рачо Минчев Хаджиев - военен деец, полковник. Учи в Априловската гимназия в Габрово, а след Освобождението завършва Елисаветградското военно училище (1881 г.). В Сръбско-българската война (1885 г.) е командир на 5-та запасна дружина от 4-ти пехотен Плевенски полк, с която действа във Видинския гарнизон. Той е командир на деснофланговия участък, включващ войските в редута Баба Вида в боевете за защита на крепостта (11 – 13 ноември). По-късно е командир на 17-ти пехотен Доростолски полк (1904 г.). През Балканската война (1912-1913 г.) участва в атаката на Чаталджанската позиция и в овладяването на Одринската крепост. Рачо Минчев Хаджиев умира на 4 март 1925 г. в София. \r\n303 г. \r\nУмира Дазий Доростолски - един от най-известните мъченици на Христовата вяра по българските земи през късната античност. По произход е тракиец, войник в римския ХI Клавдиев легион, базиран в Доростол (дн. Силистра). Екзекутиран е по време на гоненията при съвместното управление на императорите Диоклетиан и Максимиан. В негова чест са издигани храмове и параклиси в различни части на империята. В края на VI в. жители на Доростол отнасят мощите му в Анкона, Италия, където и днес се пази неговият каменен саркофаг. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.20", "title": "Денят 20 ноември в българската история"}
{"url": "http://www.focus-news.net/news/2018/11/20/2592379/afp-si-dzinpin-e-na-poseshtenie-vav-filipinite.html", "text": "Си Дзинпин е на посещение във Филипините, предава   AFP \r\nКитайският президент Си Дзинпин пристига във Филипините във вторник за първото си държавно посещение в страната - традиционен съюзник на САЩ, което е ключова победа, тъй като Пекин и Вашингтон се опитват да постигнат надмощие в Тихоокеанския регион. \r\nКитай спечели неочакван партньор след изборите през 2016 г. и победата на  президента Родриго Дутерте, който наруши филипинската вековна връзка със САЩ, като очаква инвестиции от Китай, който е и основен негов търговски партньор. \r\nМанила заяви, че се надява, че двудневното посещение , първото на китайски президент след 13 години, ще завърши със  сделки за инвестиции в големи инфраструктурни проекти, обещани от Пекин, когато Дутерте посети Китай преди две години. \r\nКитай е раздал десетки милиарди долари в заеми от 2013 г. насам, като разширява политическото си влияние в световен мащаб, противодействайки на американската хегемония, която определя световния облик след Втората световна война, особено в Азия.  Юлиян Марков", "date": "2018.11.20", "title": "AFP: Си Дзинпин е на посещение във Филипините"}
{"url": "http://www.focus-news.net/news/2018/11/20/2592385/anton-antonov-api-ot-17-dekemvri-na-sayta-ni-vinetkite-shte-mogat-da-se-konvertirat-ot-hartieni-v-elektronni.html", "text": "От 17 декември на сайта ни винетките ще могат да се конвертират от хартиени в електронни Това каза директор на Националното ТОЛ управление в Агенция \"Пътна инфраструктура\" в сутрешния блок на  БНТ  „Денят започва“. „Цените на винетките няма да се променят, остават същите. За тежкотоварните автомобили ще са валидни до 15 август, след това преминават към тол такса. За тежкотоварните цените остават същите до 15 август“, уточни Антонов. \r\n„От 17 декември на сайта ни винетките ще могат да се конвертират от хартиени в електронни. След това ние ще прехвърлим данните. Необходим е да се въведе регистрационен номер и валидността й. Сайтът е bgtoll.bg“, уточни той. Антонов допълни, че ако водачите не са прехврълили винетката си не трябва да отлепят хартиената винетка, тъй като може да карат с нея докато е валидна.", "date": "2018.11.20", "title": "Антон Антонов, АПИ:  От 17 декември на сайта ни винетките ще могат да се конвертират от хартиени в електронни"}
{"url": "http://www.focus-news.net/news/2018/11/20/2592383/chatham-house-ukrayna-belarus-i-moldova-tryabva-da-se-boryat-sreshtu-otritsatelnoto-vliyanie-na-rusiya.html", "text": "Украйна, Беларус и Молдова трябва да се борят срещу \"отрицателното влияние\" на Русия, пише докладът на британския аналитичен център Chatham House, с чийто текст се е запознал руският англоезичен телевизионен канал  Russia Today . \r\nСпоред анализатори Русия използва различни инструменти, за да отслаби суверенитета на тези три страни. В доклада се казва, че в случая с Украйна и Молдова Москва \"се опитва да предотврати\" интегрирането им в евроатлантическите структури, а в случая с Беларус, Русия се опитва да \"изолира\"  нейното общество от западните ценности. \r\nЕто защо експертите от Chatham House смятат, че за тези страни е необходимо да се финансира  \"висококачествено ново медийно съдържание\", което ще замени \"руската пропаганда\", а помощта трябва да се съсредоточи върху медиите, предназначени за рускоезичната аудитория и малцинствата.  Юлиян Марков", "date": "2018.11.20", "title": "Chatham House: Украйна, Беларус и Молдова трябва да се борят срещу \"отрицателното влияние\" на Русия"}
{"url": "http://www.focus-news.net/news/2018/11/20/2592382/ombudsmanat-maya-manolova-shte-se-sreshtne-s-grazhdani-v-gorna-oryahovitsa-i-shte-iznese-lektsiya-vav-vtu.html", "text": "От 11.30 часа омбудсманът Мая Манолова ще даде приемна в сградата на Община Горна Оряховица. Това съобщиха от  пресофиса на омбудсмана . Гражданите могат да споделят проблемите си на място, без предварително записване. Манолова ще се срещне и със земеделски производители, които я сезираха за проблеми в сектора по време на приемната във влака преди 2 седмици. \r\nОт 14.00 часа по покана на Дипломатически клуб „Имхотеп“ тя ще изнесе лекция в зала „Европа“ в Ректората на Великотърновския университет на тема: „Омбудсманът като гарант на правовата държава“.", "date": "2018.11.20", "title": "Омбудсманът Мая Манолова ще се срещне с граждани в Горна Оряховица и ще изнесе лекция във ВТУ"}
{"url": "http://www.focus-news.net/news/2018/11/20/2592380/prodalzhava-ofitsialnoto-poseshtenie-na-predsedatelya-na-narodnoto-sabranie-tsveta-karayancheva-v-yaponiya.html", "text": "Продължава официалното посещение на председателят на Народното събрание Цвета Караянчева в Япония. Това съобщиха от пресцентъра на  Народното събрание . В понеделник Цвета Караянчева беше приета на специална аудиенция в императорския дворец от Негово Величество императора на Япония Акихито. Визитата е по покана на председателя на Горната камара на парламента на Япония Чуичи Дате. В състава на делегацията са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев.  \r\nПредседателят на българския парламент и водената от нея делегация ще се срещнат с председателя на Камарата на съветниците (Горната камара) на парламента на Япония Чуичи Дате. По-късно Цвета Караянчева ще разговаря с председателя на Камарата на представителите (Долната камара) на парламента на Япония Тадамори Ошима. \r\nБългарските парламентаристи ще се срещнат с министър-председателя на Япония Шиндзо Абе. Те ще разговарят също с групите за приятелство с България в Горната и в Долната камара на парламента на Япония. \r\nПрограмата на посещението предвижда среща c председателя на Комитета за Европа на Японската бизнес федерация Хитоши Очи и с ръководството на Японо – българската асоциация.  \r\nЦвета Караянчева ще посети библиотеката на японския парламент, където ще подари книги за културата и историята на България.", "date": "2018.11.20", "title": "Продължава официалното посещение на председателя на Народното събрание Цвета Караянчева в Япония"}
{"url": "http://www.focus-news.net/news/2018/11/20/2592387/sofiya-poshtenska-marka-za-100-godishninata-ot-vazkachvaneto-na-trona-na-boris-iii-shte-bade-validirana-v-tsentralnata-poshta-v-grada.html", "text": "Пощенска марка за 100-годишнината от възкачването на трона на Борис III, Цар на българите, ще бъде валидирана от 11.00 часа в Централната поща в София, ул. „Гурко\" № 6. Това съобщиха от  пресофиса  на Н.В. цар Симеон II. \r\nСъбитието се организира от Съюза на филателистите в България. На валидирането ще присъства Н. В. Цар Симеон II.", "date": "2018.11.20", "title": "София: Пощенска марка за 100-годишнината от възкачването на трона на Борис III ще бъде валидирана в Централната поща в града"}
{"url": "http://www.focus-news.net/news/2018/11/20/2592391/sofiya-simpozium-za-obuchenieto-po-religiya-v-konteksta-na-novite-uchebni-programi-shte-se-provede-v-grada.html", "text": "В зала „Европа“ на КНСБ (пл. „Македония“ 1) ще се проведе симпозиум, посветен на „Обучението по Религия от 1 до 12 клас в контекста на новите учебни програми на МОН“, предаде репортер на  Агенция „Фокус“ . Организатори са Богословския факултет на Софийския университет \"Св. Климент Охридски\", Софийска света митрополия, Център за изследване на катехизическото и религиозно обучение и  фондация „Дарби“ . \r\nВ симпозиума ще се включат духовни лица,  експерти от Богословския факултет,  представители на Министерството на образованието и науката, директори и учители от цялата страна. Начало: 10.00 часа.  \r\nНикола ПЕТКОВ", "date": "2018.11.20", "title": "София: Симпозиум за обучението по религия в контекста на новите учебни програми ще се проведе в града"}
{"url": "http://www.focus-news.net/news/2018/11/20/2592388/blagoevgrad-magla-namalyava-vidimostta-na-vtoroklasen-pat-19-v-rayona-na-dobrinishte-i-na-selo-banya.html", "text": "Мъгла намалява видимостта на второкласен път 19 в района на Добринище и на село Баня. Това съобщи за  Радио „Фокус“-Пирин  дежурният служител в Областно пътно управление-Благоевград. Той отбеляза, че пътните настилки в областта са сухи, само по усойните места са заледени. С нормална интензивност се осъществява трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. В една лента се осъществява движението по автомагистрала „Струма“ от км 153+000 до км 166+000, посока Сандански – Кулата, поради ремонтни дейности на дилатационните фуги в часовете от 08:00 часа до 17:00 часа. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срокът за ремонтните дейности е до 23 ноември. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.11.20", "title": "Благоевград: Мъгла намалява видимостта на второкласен път 19 в района на Добринище и на село Баня"}
{"url": "http://www.focus-news.net/news/2018/11/20/2592393/dobrich-vavedena-e-vremenna-organizatsiya-na-dvizhenie-na-avtomobili-v-rayona-na-kragovoto-krastovishte-po-ul-otets-paisiy-do-peshehodnata-chast-na-ploshtad-svoboda.html", "text": "Въведена е временна организация на движение на автомобили в района на кръговото кръстовище по ул. „Отец Паисий“ (до бившата Стоматология) в посока пешеходната част на площад „Свобода“ заради дейности по интегрирания проект за обновяване на водния сектор, предаде кореспондентът на  Радио „Фокус” – Варна . Участъците са сигнализирани, затруднено е паркирането в „Синя зона“ и преминаването на автомобили в този район.Частичните ремонти на асфалт по пътя Варна – Добрич продължават до края на месеца. Движението на автомобили е регулирано с пътни знаци. Удължен е срокът на ремонта на асфалтова настилка по част от Околовръстния път на Добрич до 22 ноември. Няма въведени ограничения на движението на превозни средства в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. Актуална информация за въведените промени в организацията на движение на автомобили с пълния списък на улиците, където се работи, е публикувана на сайта на Община град Добрич.  Времето в Добрич е ясно, духа слаб вятър, пътните настилки са сухи. \r\nЖулиета НИКОЛОВА", "date": "2018.11.20", "title": "Добрич: Въведена е временна организация на движение на автомобили в района на кръговото кръстовище по ул. „Отец Паисий“ до пешеходната част на площад „Свобода“"}
{"url": "http://www.focus-news.net/news/2018/11/20/2592390/yambol-v-oblastta-shte-se-provedat-reditsa-sabitiya-svarzani-s-populyariziraneto-na-evropeyskoto-kulturno-mnogoobrazie-i-tsennosti.html", "text": "В седмицата 19 - 23 ноември в област Ямбол предстоят поредица събития, свързани с популяризирането на европейското културно многообразие и приносът на България към европейските ценности. Това съобщиха от  Областна администрация – Ямбол . Във връзка с Комуникационната стратегия на България за ЕС и работната програма за 2018 г. областен управител на област Ямбол организира Дни посветени на италианската култура и история. Предстоящите събития се реализират с изключителното съдействие и подкрепа на Посолството на Италия в България и Почетното консулство във Варна. В събитията активно участие вземат и три училища от област Ямбол, в които се изучава италиански език, както и Регионален исторически музеи Ямбол и РИМ Варна, Художествена галерия „Жорж Папазов“ Ямбол. \r\nСедмицата стартира с представяне на програмата на дните  и откриване на изложба с репродукции от творбата на епичния поет Лудовико Ариосто. Тази творба на Ариосто се нарежда сред великите италиански творби от Ренесанса. Тя е над 40 000 строфи, а в 14 хиляди от тях са пише за българите. Събитието е на 19 ноември от 14.00 часа в Областна администрация Ямбол. Двама млади, различни и интересни художници Алесандро Киарапа и Антимо Бертолини ще бъдат представени на 20 ноември от 17.30 часа в Художествена галерия „Жорж Папазов“ Ямбол. Творбите са предоставени от Почетното консулство на Италия във Варна. От 19 до 30 ноември в РИМ - Ямбол ще гостува експозиция на варненския музей, посветена на Гарибалди. „За Свободата – Гарибалди и българите“ под това наименование изложбата ще бъде открита от областния управител  Димитър Иванов и почетния консул на Италия във Варна Антонио Таркуинио на 22 ноември от 15.00 часа. Експозицията разказва за живота и делото на Джузепе Гарибалди, битките, водени от него за обединението на Италия и влиянието му върху българските възрожденци и участници в гарибалдийското движение. От 16.00 часа започва заключителното събитие от програмата – концерт под наслов „Ciao Italia“. По време на събитието ученици от Г „Васил Левски“ ще представят своя поглед върху италианската култура и история. В него участие ще вземат изпълнители, танцьори, музиканти, творци от област Ямбол.", "date": "2018.11.20", "title": "Ямбол: В областта ще се проведат редица събития, свързани с популяризирането на европейското културно многообразие и ценности"}
{"url": "http://www.focus-news.net/news/2018/11/20/2592389/denyat-20-noemvri-v-svetovnata-istoriya.html", "text": "На тази дата през 1945 година започва Нюрнбергският процес, в който на подсъдимата скамейка сядат извършителите на особено тежки военни престъпления през нацисткия режим. ООН приема Декларация за правата на детето.  \r\nВ далечната 1541 година швейцарецът Жан Калвин, обявява своята теория за реформиране на църквата. Поставено е началото на богословската система “калвинизъм”, едно от направленията на Протестантството по време на Реформацията (ХVІ век). В 284 година Диоклециан, тогава командир на императорската стража, е обявен от войниците си за император на Римската империя.  \r\nСъздаден е Футболният клуб “Барселона” - 16-кратен шампион на Испания. През 1805 година се състои премиерата на единствената опера на Лудвиг Ван Бетовен - “Фиделио”. В Русия е задържан серийният убиец Андрей Чикатило, обвинен за убийството и изнасилването на 52 души в периода 1978 - 1990 г. \r\n2016 г. \r\nЗагиват 142 души, а над 200 са ранени след като влак дерайлира в района на Пухрайан в индийски щат Утар Прадеш. \r\n2014 г. \r\nПрезидентът на Шри Ланка Махинда Раджапакса решава да се бори на изборите за трети президентски мандат. \r\n2013 г. \r\nСинодът на Англиканската църква разрешава ръкополагането на жени в епископски сан. \r\n2012 г. \r\nЗагребският съд осъжда бившият министър-председател на Хърватия Иво Санадер на 10 години затвор за корупция. \r\n2011 г. \r\nКонсерваторът Мариано Рахой от Народната партия спечели абсолютно мнозинство на предсрочните парламентарни избори в Испания. \r\n2011 г. \r\nВ резултат от стълкновение между демонстранти и полицията, в Кайро пострадват 928 човека, има и двама убити. Площадът Тахрир е напълно блокиран от демонстрантите, които издигат лозунги срещу армията и ръководителя на Висшия съвет на въоръжените сили маршал Мохамед Хюсеин Тантави. \r\n2006 г. \r\nНеизвестен маскиран и въоръжен мъж прониква в сградата на училище в германския град Емсдетен, северозападна Германия и се опитва да вземе заложници. В резултат на намесата на властите похитените са освободени по-късно през деня. По последни данни нападателят е мъртъв. Полицията в Емсдетен съобщава, че осем души от взетите за заложници са пострадали. \r\n2003 г. \r\nВ Истанбул избухват няколко бомби като атентат срещу британски институции, при което загиват 27 души. \r\n2003 г. \r\nВ Москва е учредено международно евразийско движение. Неправителствената организация има представителства в 29 страни, включително всички страни от ОНД; в страните от ЕС (Германия, Франция, Италия, Обединеното кралство); в Америка (САЩ, Венецуела, Чили); в мюсюлманските страни (Ливан, Сирия, Египет, Турция, Иран, Пакистан); в Индия; в Далечния изток (Япония, Виетнам) и т.н. В Русия международното евразийско движение има 36 регионални офиса. \r\n1998 г. \r\nРусия изстрелва в космоса модула “Заря”. Той е предназначен да служи като международна космическа станция. \r\n1995 г. \r\nВ телевизионно предаване по Би Би Си Принцеса Даяна за първи път открито говори за дистанцирането между нея и принц Чарлз. Даяна Спенсър е принцеса на Уелс. Родена е в аристократично семейство на 1 юли 1961 г. Баща й е осмият лорд Спенсър и след неговата смърт през 1975 г. тя наследява титлата лейди Даяна Спенсър. След развода на родителите си през 1969 г. Даяна остава да живее при баща си в семейната къща в областта Сандрингам, където се запознава с кралското семейство. Даяна и Чарлз започват да излизат заедно през 1980 г. Принц Чарлз й предлага брак през февруари 1981 г. Сватбата им се състои на 29 юли 1981 г. От брака си двамата имат двама сина принц Уилям Артур Филип Луис (1982 г.) и принц Хенри Чарлз Албърт Дейвид (1984 г.). През юли 1996 г. Чарлз и Даяна оповестяват решението си да се разведат. Разводът става факт на 28 август 1996 г. В течение на години принцеса Даяна развива огромна благотворителна дейност. Лейди Даяна умира на 31 август 1997 г. при автомобилна катастрофа във Франция. \r\n1990 г. \r\nЗадържан е серийният убиец Андрей Чикатило. Андрей Романович Чикатило е роден на 16 октомври 1936 г. в украинското село Яблочное.  \r\nСлед като завършва военна служба през 1960 г., той се премества в Родионово-Несветаевски и работи там като телефонен инженер. През 1971 г. получава научна степен в областта на литературата посредством задочни курсове, и става учител в Новошахтинск. Чикатило остава на тази длъжност, местейки се от училище в училище, тъй като постоянно постъпват оплаквания за неприлични опити за физическо насилие.  \r\nЧикатило създава свой собствен стил за подбор на жертви, като говори на автобусни спирки и ЖП гари с избягали от дома деца или млади скитници, примамвайки ги да дойдат с него в близката гора, където обикновено жертвите намират смъртта си. \r\nПрез 1984 г. те наброяват 15. Властите вземат решението да се усилят мерките - да се увеличи броя на патрулите и да се разположат цивилни полицаи на много обществени транспортни спирки. \r\nЧикатило е разпознат, защото се държи подозрително на автобусна спирка в Ростов. Арестуван е и задържан. Признат е за виновен и осъден на една година. Освободен е през декември 1984 г. след като прекарва три месеца в затвора. \r\nНа 6 ноември 1990 г. Чикатило убива и осакатява Света Коростик. Когато се връща от гората, той е спрян от полицията, но в последствие пуснат на свобода. На 20 ноември 1990 г. той е арестуван. Между 30 ноември и 5 декември Чикатило се признава за виновен и описва петдесет и три изнасилвания и убийства, извършени от него. Той признава, че е пил от кръвта на жертвите си и е изяждал части от тях. \r\nСъдебният процес срещу него се състои на 14 април 1992 г. Въпреки неговото странно и смущаващо поведение, съдът намира, че той е в състояние да издържи процеса, който приключва през юли и присъдата е отложена за 15 октомври, когато той е намерен за виновен за извършването на 52 от 53-те убийства, и е осъден на смърт за всяко едно престъпление. Чикатило е разстрелян на 14 февруари 1994 г. \r\n1979 г. \r\n500 арабски екстремисти превземат мюсюлманския храм в Мека. По този начин се обявява началото на ислямската революция в Саудитска Арабия. \r\n1977 г. \r\nПрезидентът на Египет Ануар Садат става първият арабски лидер, който влиза в израелския Кнесет – върховен законодателен орган на властта в страната.  \r\nМохамед Ануар ел-Садат е египетски политик и президент на страната (1970-1981 г.). Член на организацията \"Свободни офицери\", участва в Юлската революция в Египет. Влиза в състава на Революционния съвет. Председател на Националното събрание (1960-1969 г.), вицепрезидент на Обединената арабска република (1964-1968 г. и 1969-1970 г.). През 1979 г. подписва във Вашингтон сепаративен мирен договор с Израел в рамките на Кемпдейвидските споразумения (1978 г.). \r\nНосител на Нобелова награда за мир за 1978 г. На 6 октомври 1981 г. е убит в столицата Кайро от ислямисти по време на военен парад. \r\n1962 г. \r\nПрезидентът на САЩ Джон Кенеди сваля блокадата на Куба. Джон Фицджералд Кенеди е американски политик, президент на САЩ от 1961 г. до 1963 г. Кенеди завършва икономика в Харвардския университет. През 1941-1945 г. служи във военноморския флот на САЩ в Тихия океан. По-късно – през 1945 г. се занимава с журналистика. В годините между 1947 и 1953 г. е член на Палатата на представителите в Конгреса на САЩ от щата Масачусетс (от листата на Демократическата партия). От 1953 до 1961 г. е сенатор. През 1960 г. той побеждава на изборите кандидата на Републиканската партия Р. Никсън. На 20 януари 1961 г. встъпва в длъжност президент на САЩ. Вътрешната програма на президента е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР. През 1963 г. кабинетът на Кенеди подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас. Погребан е в Арлингтънското национално гробище. \r\n1959 г. \r\nГенералната асамблея на ООН приема Декларация за правата на детето, която провъзгласява равни права на децата в областта на възпитанието, образованието, социалната защита, физическото и духовното развитие независимо от цвета на кожата, националната принадлежност, имущественото състояние и др. Декларацията призовава родителите, обществените организации, правителствата да признаят правата на децата и да съдействат за тяхното осъществяване. \r\n1945 г. \r\nВ Нюрнберг започва международен съдебен процес срещу извършители на особено жестоки нацистки военни престъпления. \r\nМеждународният военен трибунал е създаден съгласно Декларацията за отговорността на нацистите за извършваните зверства, приета на Московската конференция /30 октомври 1943 г./, и Договора между правителствата на СССР, САЩ, Великобритания и Франция за съдебно преследване и наказване на главните военни престъпници от европейските страни на Оста /08 август 1945 г./.  \r\nПред Трибунала са привлечени 24 нацистки ръководители. Проведени са 403 открити съдебни заседания, на които освен подсъдимите са разпитани 116 свидетели, разгледани са десетки хиляди писмени свидетелски показания и повече от 4 000 документални доказателства.  \r\nНа 30 юли 1946 година завършват изказванията на главните обвинители, а на 30 септември 1946 година е обявена присъдата. Трибуналът осъжда Гьоринг, Рибентроп, Кайтел, Калтенбрунер, Розенберг, Франк, Фрик, Щрайхер, Заукел, Йодал, Цайс-Инкварт и Борман /задочно/ на смърт чрез обесване; Хес, Функ и Редер на доживотен затвор; Ширах и Шпеер – на 20 години; Нойрат – на 15 години и Дьониц на 10 години строг тъмничен затвор. Делото срещу парализирания Круп е прекратено, а Лай се самоубива в Нюрнбергския затвор. Фрич, Папен и Шахт са оправдани. Смъртните присъди са изпълнени през нощта на 16 октомври 1946 г. в Нюрнбергския затвор. Няколко часа преди това Гьоринг се самоубива в килията си. \r\n1940 г. \r\nУнгария се присъединява към Тристранния пакт. Тристранният пакт е сключен на 27 септември 1940 г. за срок от 10 години между Германия, Италия и Япония. Той предвижда разделяне на света на зони на влияние. Държавите, които са го подписали, се задължават да си оказват подкрепа с всякакви политически, икономически и военни средства, ако някоя от страните бъде нападната от друга държава, която “в днешно време не участва в европейската война и в китайско-японския конфликт”. Договорът не засяга политическото положение, “съществуващо в днешно време между всяка от трите договарящи се страни и Съветска Русия”. Към пакта се присъединяват Румъния, Словакия, България, Финландия, Испания, Тайланд, Хърватско, Манчжоу-Го, китайското правителство на Ван Цзинвей. \r\n1926 г. \r\nБритания предоставя на Канада, Австралия, Нова Зеландия и ЮАР възможността да се самоуправляват. \r\n1922 г. \r\nПоставя се началото на първия етап на Лозанската конференция за Тракия и режима на Проливите. Целта на конференцията е уреждане на близкоизточната криза след провала на гръцката интервенция срещу Турция (1919–1922 г.). В работата й участват делегации на Англия, Франция, Италия, Япония, Гърция, Румъния, Сърбо-хърватско-словенското кралство и Турция. САЩ изпращат свой наблюдател. На конференцията са поканени Съветска Русия и България, при дебатирането на въпроси, отнасящи се до бъдещето на Проливите. Ръководителят на българската делегация Александър Стамболийски се опитва да привлече вниманието на конференцията и към най-важните за страната ни въпроси: покровителството на българските малцинства, останали след края на Първата световна война в пределите на съседните балкански държави, излазът на България на Егейско море в духа на постановката на чл. 48. от Ньойския договор, съдбата на Западна Тракия и т.н. Конференцията завършва работата си към края на юли 1923 г. с подписването на договор между бившите съглашенски държави и техните съюзници и Турция, с който се денонсира Севърският мирен договор от 1920 г. Отправените от България искания остават неразгледани на конференцията. \r\n1917 г. \r\nПровъзгласява се създаването на Украинска народна република. \r\n1917 г. \r\nВ хода на Първата световна война в района на Камбре (Северна Франция) английската армия започва настъпление срещу две немски дивизии, в хода на което за първи път в света са използвани в бой големи танкови бойни единици. \r\n1910 г. \r\nВ Мексико избухва революция. Мексиканската революция от 1910 – 1917 г. е предшествана от 30-годишна диктатура на Порфирио Диас, който се крепи на силна армия, полицейски апарат, висше духовенство. Те владеят земята, а 90% от селяните са безимотни. През 1910 г. избухва въстание, ръководено на север от Ф. Виля и П. Оронсо и на юг - от Е. Сапата. През май 1911 г. П. Диас е свален от власт и Ф. Мадеро става президент; Е. Сапата и П. Оронсо продължават борбата. Февруари - 1913 г. генерал В. Хуерта организира военен преврат; Ф. Мадеро е убит. През юли 1914 г. ген. В. Хуерта избягва. Ф. Виля с помощта на Е. Сапата окупира столицата, но армията му е разбита от войските на В. Каранса, командвани от А. Обрегон. Установен е военен режим на В. Каранса. Провежда се аграрна реформа. Революцията завършва през 1917 г., когато е приета нова конституция. Властта е в ръцете на военните, осъществили революцията. \r\n1805 г. \r\nЗа първи път е изпълнена единствената опера на Лудвиг ван Бетовен -“Фиделио”.Лудвиг ван Бетовен (на немски: Ludwig van Beethoven) е немски класически композитор, представител на Виенската школа, важна фигура в преходния период между класицизма и романтизма. Смятан за един от най-великите композитори в историята на музиката.  \r\nРоден е на 16 декември 1770 г. в град Бон, Германия. На 26 март 1778 г., едва осемгодишен, изнася първия си концерт пред публика в Кьолн. През юни 1784 г. е назначен за органист в Курфюрската капела. През 1792 г. Бетовен се премества да живее във Виена, където взима уроци от Йозеф Хайдн, Албрехтсбергер и Салиери. Все още не е известен като композитор. Във Виена концертира като пианист и пише музика до влошаването на слуха си. Освен от прогресиван загуба на слуха композиторът страда и от остра форма на тинитус. Автор на 9 симфонии (последната с хор във финала, по Ф. Шилер), 5 концерта за пиано и оркестър, Концерт за цигулка и оркестър, операта \"Фиделио\", увертюри \"Леонора\" № 1, 2, 3, \"Егмонт\", \"Кориолан\", Тържествена меса (Missa solemnis), 32 сонати за пиано, 10 сонати за цигулка, 16 струнни квартета, вокални пиеси и много др. Умира във Виена на 26 март 1827 г. \r\n1710 г. \r\nТурция обявява война на Русия. Руско-турската война от 1710-1713 г. е в следствие от разгрома на шведските войски (съюзници на Турция) в Полтавската битка (1709 г.) по време на Великата северна война (1699-1721 г.). След бягството на шведският крал Карл ХII в Турция през 1710 г. в ултимативна форма Русия иска предаването му. В отговор султанът изпраща царските пратеници и руския посланик П.Толстой в затвора на Седемкуловия дворец в Истанбул, а на заседание на Дивана (парламента) е решено да се започне война с Русия. През май-юни 1711 г. руската армия под командването на Петър I, в съюз с молдовския владетел Кантемир, навлиза в Молдова (Прутския поход), но близо до гр. Яс е обкръжена от превъзхождащите ги турски сили и пониса големи загуби. Петър I успява да сключи Прутското примирие (подписано на 12 юли 1711 г.), според което Русия връща на Турция Азов, задължава се да събори крепостта в Таганрог и т.н. Турция пък се задължава да отпрати Карл ХII. С по-слаби действия войната продължава до 1713 г. с подписването на Адрианополския (Одринския) мир, който потвърждава условията на Прутското примирие. \r\n1541 г. \r\nЖан Калвин разработва своя индивидуална теория за реформиране на църквата. Жан Калвин е роден на 10 юли 1509 г. в Ноайон, Франция. Той е представител на християнската Реформация, основател на калвинизма. \r\nКалвин получава богословско и юридическо образование. Под влияние на Мартин Лутер се присъединява към протестантството и се отрича от Католическата църква през 1533 г. Поради преследванията на протестантите във Франция, Калвин избягва в Швейцария през 1534 г. През 1536 г. издава в Базел съчинението “Наставление за християнската вяра”, в което излага новото вероучение. През същата година се премества в Женева, където вече се е утвърдила Реформацията. През 1538 г. е изгонен от Женева и заминава за Страсбург. Три години по-късно отново се завръща в Женева и остава там до края на живота си като оглавява новото направление на протестантството - калвинизма. Под влиянието на Калвин женевската градска управа приема нова форма на църковната организация, която с някои изменения е приета от калвинистките общини и в други страни. Назначен за съветник на правителството, Калвин оказва въздействие върху гражданския живот, успявайки да наложи строг надзор с въвеждане на задължително присъствие на църковните служби, забраняване на развлеченията, танците, ярките дрехи и др. \r\nЗаедно с това се налага крайна нетърпимост към католицизма и към други реформационни течения - особено към анабаптизма, а последователите им са обвинявани в безбожие. Тези мерки достигат крайност, като противниците на учението на Калвин са преследвани и наказвани дори със смърт. \r\nЖак Калвин умира в Женева на 27 май 1564 г. \r\n1531 г. \r\nНа кантоните в Швейцария е разрешено сами да определят своето вероизповедание. \r\n284 г. \r\nКомандирът на императорската стража – Диоклециан е обявен от войниците си за император на Римската империя. \r\nДиоклециан (пълно име Гай Аврелий Валерий Диоклециан) е римски император от 20 ноември 284 г. до 1 май 305 г. Роден е около 245 г. в Далмация. Установява домината, осъществява административните реформи за стабилизиране на империята, засилва армията. Успешно воюва с алеманите, сарматите, персите (завладява Армения и Месопотамия). Преследва жестоко християните. Умира в Салона през 316 г.  На тази дата са родени : \r\n1927 г. \r\nРоден е Михаил Улянов – руски актьор, режисьор и общественик. От 1950 г., след завършване на Шчукиновото театрално училище, е в театър “Вахтангов”. В киното е от 1956 г. Работи в радиото и телевизията. Снима се в: “Домът, в който живея” (1957 г.), “Битка по пътя” (1961 г.), “Живи и мъртви” (1964 г.), “Председателят” (1965 г.), “Замръзналите светкавици” (1967 г.), “Възмездие” (1969 г.), “Братя Карамазови” (1969 г.), “Освобождение” (1970 г.), “Бяг” (1971 г.), “Егор Буличов и другите” (1973 г.), “Блокада” (1975 г.), “Войници на свободата” (1977 г.), “Легенда за Тил” (1977 г.), “Обратна връзка” (1977 г.), “Позови ме в далечните простори светли” (1978 г.), “Факти от изминалия ден” (1981 г.), “Последното бягство” (1981 г.), “Частен живот” (1982 г.), “Без свидетели” (1983 г.), “Победа” (1985 г.), “Битката за Москва” (1985 г.), “Бряг” (1988 г.), “Бащи ‘66” (1989 г.), “Дом под звездите” (1991 г.), “Майстора и Маргарита” (1993 г.), “Ворошиловският стрелец” (1999 г.), “Досието на детектив Дубровски” (тв, 199 г.9), “Антикилър” (2002 г.). Режисира “Братя Карамазови” (1968 г.) и “Най-последният ден” (1973 г.), в който изпълнява и главната роля. \r\n1925 г. \r\nРодена е Мая Плисецкая - руска балерина. Тя е солистка в Болшой театър (1943-1988 г.). Една от най-значителните й роли е Кармен (\"Кармен сюита\", балетмайстор А. Алонсо). Сред соловите й изпълнения са това в \"Айседора\" и \"Болеро\" с балетмайстор М. Бежар. Съвместно с други балетмайстори поставя \"Ана Каренина\", \"Чайка\" и др. по музика на съпруга си Р. Шчедрин, в които изпълнява главните роли. \r\n1925 г. \r\nРоден е Робърт Франсис Кенеди - американски държавник, брат на президента Джон Кенеди. Завършва право. От 1957 г. заема отговорни длъжности в държавния апарат на САЩ. През 1961 г. става министър на правосъдието на САЩ в администрацията на Джон Фицджералд Кенеди. Известно време е на този пост и в администрацията на Л. Б. Джонсън / до 1964 г./. От 1965 година е сенатор от щата Ню Йорк. Робърт Кенеди е един от лидерите на либералното крило на Демократическата партия. Той се обявява против виетнамската политика на правителството на Джонсън. През 1968 г. оповестява намерението си да се кандидатира за поста президент на САЩ от Демократическата партия. Убит е в разгара на предизборната кампания в Лос Анджелис. \r\n1915 г. \r\nРоден е Кон Ичикава - японски режисьор. В киното се изявява от 1933 г. Той е един от организаторите на компания \"Синтохо\", която поставя неговото ревю \"1001 нощ в Тохо\" (1937 г.). Сред ранните му творби са комедиите и мелодрамите: \"365 нощи\" (1948 г.), \"Сансиро от Гиндза\" (1950 г.), \"Любовниците\" (1951 г.), \"Влюбеният\" (1953 г.), \"Препълненият трамвай\" (1957 г.). Произведение на съвременното японското кино става \"Вратата на насилието\" (1956 г.). Филмите му са различни по жанр - от комедии до психологическа драма. Кон Ичикава е режисьор и на филмите \"Сърце\" (1955 г.), \"Големият пожар\" (1958 г.), \"Ключът\" (1959 г.). На антивоенната тема са посветени филмите: \"Бирманската арфа\" (1957 г.), \"Полеви светлини\" (1959 г.), \"По-малкият брат\" (1960 г.), \"Аз съм на 2 години\" (1961 г.). Автор и на \"Отмъщението на актьора\" и \"Сам през Тихия океан\" (1963 г.), \"Младост\" (1968 г.), \"Да обичаш отново\" (1971 г.), \"Странници\" (1973 г.), \"Семейство Инугами\" (1976 г.), \"Островът затвор\" (1977 г.), \"Кралицата на пчелите\" (1978 г.), \"Котко\" (1980 г.), \"Висшето общество на Мейджи\" (1986 г.), \"Убийци без маски\" (1991 г.), \"47-те ронина\" (1994 г.), \"Дорахейга\" (1999), \"Голямата мама\" (2001 г.). През 1965 г. снима документален филм \"Олимпиадата в Токио\". \r\n1889 г. \r\nРоден е Едуин Хъбъл - американски астроном, който въз основа на червеното отместване на галактиките установява, че Вселената се разширява (закон на Хъбъл).  \r\nУмира на 28 септември 1953 г. в Сан Марино, САЩ. \r\n1858 г. \r\nРодена е Селма Лагерльоф - шведска писателка от неоромантическото направление. От 1914 г. е член на Шведската академия. Публикува първото си голямо произведение \"Йоста Берлинг\" през 1891 г. Следват: романът \"Чудесата на антихриста\" (1897 г.), повестта \"Йерусалим\" (1902 г.), \"Пътешествието на Нилс Холгерсон през Швеция\" (1907 г.), новелистичният цикъл \"Гноми и хора\" (1915 г.) и др. През 1909 г. получава Нобелова награда за литература.  \r\nУмира на 16 март 1940 г. в Морбака. \r\n1813 г. \r\nРоден е Франц Миклошич (Франьо) – словашки и австрийски езиковед. Академик във Виенската Академия на науките от 1851 г. Завършва университета в Грац. Той е един от най-бележитите филолози на ХIХ в. Професор е по философия в гр. Грац (1837 г.). Завършва право във Виена, но под влиянието на Копитар започва да изучава славянска филология. През 1848 г. става професор по славянска филология във Виенския университет; ръководи катедрата до 1885 г. Автор е на много съчинения, писани на латински и немски език. Основен труд - “Сравнителна граматика на славянските езици” (т. 1-4, 1852-1875 г.). Умира на 7 март 1891 г. във Виена. На тази дата умират : \r\n1976 г. \r\nУмира Трофим Денисович Лисенко - руски агроном и биолог. Той е член на Академията на науките на СССР (1939 г.), член на Академията на селскостопанските науки (1935 г.) и нейн председател (1938-1956 г., 1961-1962 г.). Роден е на 29 септември 1898 г. в с. Карловка, Полтавска област. Работи в областта на генетиката, селекцията, биологията на развитието, физиологията и храненето на растенията. Неговите твърдения в областта на наследствеността, изменчивостта и образуването на видовете не са потвърдени на практика. Проявява се като изключителен реакционер, преследва дори своя учител и колега Н. И. Вавилов. Диктатор в областта на биологическите науки по времето на Сталин. След смъртта на Сталин е разкритикуван лично от Н. С. Хрушчов. През 1954 г. е освободен от поста президент на Академията на селско-стопанските науки. Впоследствие е доказано, че нерядко е фалшифицирал резултатите от опитите, за да подкрепи своите теории. \r\n1975 г. \r\nУмира Франциско ( Франко) Баамонде - испански генералисимус. Роден е на 4 декември 1892 г. в Ферол. Управлява Испания като диктатор от 1939 г. до 1975 г. Завършва пехотна академия. Участва в колониалните войни на Испания в Африка. През 1921 г. е командир на Чуждестранния легион. Началник е на главния щаб на сухопътните войски през 1934 г. и командир на испански корпус в Африка (Мароко). Организира и ръководи въоръженото въстание на испанските демократически сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили). Председател е на министерски съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. \r\n1947 г. \r\nУмира Гьорг Колбе – германски скулптор. Той е роден на 15 април 1877 г. В периода 1895-1897 г. учи в Мюнхенската художествена академия, след което до 1901 г. живее в Париж и Рим. Влияние върху него оказва О. Роден. Гьорг Колбе е известен е със статуите на юноши и момичета (“Танцьорка”, бронз, 1911-1912 г., Националната галерия, Берлин). Автор е на паметника на Л. В. Бетховен във Франкфурт на Майн (1927-1947 г.), на проект за паметник на жертвите на фашизма (1946 г.). \r\n1945 г. \r\nУмира Френсис Уилям Аштън– английски физик, член на Лондонско кралско дружество (1921 г.). Той е лауреат на Нобелова награда за физика през 1922 г. Роден е на 1 септември 1877 г. Завършва Бирмингамския и Кеймбриджкия университети. От 1909 г. преподава в Бирмингамския университет, а от 1920 г. е член на \"Тринити Колидж\" в Дъблин. С Дж. Дж. Томбън първи доказва съществуването на стабилни изотопи на неона (1913 г.). Конструира мас-спектрометър, с помощта на който открива 213 устойчиви изотопа на химически елементи и определя относителната им разпространеност. През 1925 г. създава мас-спектрограф, с чиято помощ възпроизвежда точната маса и дефектите в масата на редица изотопи. \r\n1935 г. \r\nУмира Сър Джон Ръшуърд Джелико – английски адмирал. Той е главнокомандващ на британските флоти през Първата световна война. Участва в морската битка при Ютланд през май 1919 г. Назован е виконт де Скапа, по името на Скапа Флоу. \r\n1925 г. \r\nУмира Стефан Жеромски - полски романист и драматург. Първият му роман е \"Гарвани ще ви разкъсат\". Основната му творба е \"Пепелища\" (1902-1903 г.) - лирико-епична история на Наполеоновите войни. Жеромски е автор на романите: \"История на греха\" (1908 г.), \"Красотата на живота\" (1912 г.), \"Вярната река\" (1912 г.), \"Борбата срещу Сатаната\" (трилогия; 1916-1919 г.), \"В началото на пролетта\" (1924 г.) и др.; повести: \"Доктор Пьотр\" (1894 г.), \"Сизифов труд\" (1897 г.), \"Лъч\" (1897 г.); разкази; драми: \"Роза\" (1909 г.), \"Сулковски\" (1910 г.) и др.; художествена публицистика. \r\n1910 г. \r\nУмира Лев Толстой - руски писател, един от най-великите писатели и хуманисти. Роден е на 9 септември 1828 г. През 1844 г. постъпва в Казанския университет, отначало във Факултета по източни езици и култура, а след това - в Юридическия факултет. Напуска университета през 1847 г. Известно време учителства в Ясна поляна. Заминава за Кавказ през 1851 г. и постъпва на военна служба. По това време създава повестите “Детство” (1852 г.), “Юношество” (1854 г.), разказите “Набет” (1853 г.) и “Записки на маркировчика” (1855 г.); започва повестта “Казаци”. Участва в Кримската война (1853-1856 г.). След края на войната напуска армията и пътува из Европа. Посещава Франция, Швейцария, Северна Италия, Германия. Публикува в сп. “Съвременник” (до 1859 г.); сътрудник е на сп. “Руски вестник”. Пътува в Западна Европа (1860 г.), за да изучи организацията на образованието в селските училища. Лев Толстой е автор на романите “Декабристи” (1860-1961 г., публикуван 1884 г.), “Война и мир” (1863-1869 г., началото на публикуването му е поставено през 1865 г.). През 70-те години създава романа “Ана Каренина” (1879-1880 г., издаден през 1884 г.). Автор е повестите: “Смъртта на Иван Илич” (1884-1886 г.), “Кройцерова соната” (1887-1889 г.), “Дявол” (1889-1890 г.), и драмите: “Силата на мрака” (1886 г.) и “Плодовете на просвещението” (1886-1890 г.). Главно произведение на Лев Толстой през 90-те години е романът “Възкресение” (1889-1899 г.), който предизвиква обществен скандал. Лев Толстой е отлъчен от Православната църква през 1901 г. \r\n1867 г. \r\nУмира Пьотр Карлович Клодт (Клодт фон Юргенсбург) – руски скулптор и леяр. Той е роден на 5 юни 1805 г. в Санкт Петербург. От 1829 г. посещава Петербургската художествена академия, където от 1838 г. е професор и завежда леярната работилница. В произведенията на анималистичната монументална скулптура и малката пластика не скъсва докрай с класическите традиции. Сред популярните му произведения са: 4-те групи укротители на коне на Аничковия мост (бронз, 30-те год. на ХIХ в.), паметниците на И. А. Крилов в Лятната градина (бронз, гранит, 1848-1855 г.) и на Николай I (бронз, 1856-1859 г., съвместно със скулптурите Н. А. Рамазанов и Р. К. Залеман) в Санкт Петербург и др. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.20", "title": "Денят 20 ноември в световната история"}
{"url": "http://www.focus-news.net/news/2018/11/20/2592395/mvr-mashtabno-uchenie-za-reaktsiya-pri-intsident-s-patnicheski-samolet-shte-bade-proigrano-v-rayona-na-starozagorskite-mineralni-bani.html", "text": "Мащабно учение за реакция при инцидент с пътнически самолет ще бъде проиграно в района на Старозагорските минерални бани. Това съобщиха от  пресцентъра на МВР . Началото на тренировката е предвидено за 10.00 часа и в нея ще бъдат ангажирани служителите на пожарните служби от Стара Загора, Чирпан и Казанлък, екипи на полицията, Спешна помощ, община Стара Загора и местните доброволни формирования. Целта на учението е да се види как взаимодействат всички структури на Единната спасителна система при подобен сериозен инцидент. Ще бъдат демонстрирани действия по издирване на оцелели, помагане на пострадали и издирване в горска местност и водна среда. В рамките на тренировъчните действия е възможно да бъдат използвани звукова и светлинна сигнализация, както и да бъде придвижвана специализирана техника.", "date": "2018.11.20", "title": "МВР: Мащабно учение за реакция при инцидент с пътнически самолет ще бъде проиграно в района на Старозагорските минерални бани"}
{"url": "http://www.focus-news.net/news/2018/11/20/2592397/pregled-na-osnovnite-temi-v-dobrudzhanskiya-pechat.html", "text": "„80 процента от водопроводите в Добрич вече са подменени по проекта за воден цикъл“, съобщава на първа страница вестник  „Нова добруджанска трибуна“ . Активно се работи по проекта, това е съобщил кметът Йордан Йорданов. Освен това 6 основни улици и булеварди ще бъдат преасфалтирани, което ще струва 20 млн. лв. Ремонтите включват също тротоари, улично осветление, междублокови пространства. Предстои общината да кандидатства за още 6 улици. Всекидневникът публикува част от годишния отчет на Община град Добрич. Темите – „С грижа към децата“, „За лицата със специфични потребности и в риск“ и други. Поместени са разговори със специалисти и граждани за услугите, които се предлагат в добруджанската община. От региона – „Започна асфалтирането на селски пътища в Община Балчик“. Асфалтира се пътят Храброво – Бобовец – Стражица. Одобреният проект е по Програмата за развитие на селските райони. Над 5 млн. лв. ще бъдат инвестирани в три общински пътни отсечки с обща дължина 14 километра. „Добрич кандидатства с проект за цялостно управление на трафика“, с това заглавие излиза днешното издание на вестник „Добруджанска трибуна“. Общината ще внесе проект, а средства ще се търсят по Оперативна програма „Региони в растеж“. Проектът е на стойност 4 млн. лв. Малко над 2 млн. лв. ще бъдат използвани за цялостна подмяна на светофарите. Предвиден е ремонт и на бул. „Добричка епопея“ и ул. „Панайот Хитов“. Той включва преасфалтиране, ремонт на тротоари и улично осветление. „Къща за приютяване на бездомни отваря врати в Добрич“, съобщава изданието. Къщата се намира на ул. „Иван Пенаков“ 37 А. Ще се използва през зимните месеци, разполага с две стаи и капацитет за 8 души. „Нова електронна услуга ще ползват потребителите на библиотека „Дора Габе“, съобщава всекидневникът. Библиотеката е въвела автоматизирано информационно обслужване, внедрявайки библиотечна система e-Lib PRIMА. Предимството от автоматизирането на процесите на заемане е бързо и компетентно обслужване, предоставяне на списък със заетата литература, бързо и удобно презаписване на вече заети библиотечни документи. Отпаднала е необходимостта ползвателите да вписват в читателските си картони заеманата литература.", "date": "2018.11.20", "title": "Преглед на основните теми в добруджанския печат"}
{"url": "http://www.focus-news.net/news/2018/11/20/2592394/biser-mihaylov-oblasten-upravitel-na-blagoevgrad-trima-dushi-ostavat-za-lechenie-v-bolnitsa-sled-intsidenta-s-vlak-kray-selo-cherniche.html", "text": "Трима души остават в болницата в Благоевград след инцидента с влак край село Черниче. Останалите пострадали, които бяха закарани с екипите на  спешна помощ, след като бяха обработени, са освободени. Това съобщи на брифинг областният управител на Благоевград Бисер Михайлов, предаде репортер на  Агенция \"Фокус\" . Той уточни, че хората, настанени в болница са помощник-машинистът, който има комоцио, началник-влака, който е с разкъсна рана и е в ортопедията, пътник, който също разкъсна рана на главата. \"Трябва да кажем, че хората са добре, нямат особено тежки наранявания. Искам да изкажа благодарности на Главна дирекция \"Пожарна безопасност и защита на населението\", както и на Областната дирекция на МВР – Благоевград за изключително успешната и бърза реакция по евакуацията на хората, които след като бяха изведени от композицията благодарение на БДЖ – пътнически превози, беше осигурен автобус, с който те продължиха пътя си\", допълни Михайлов.", "date": "2018.11.20", "title": "Бисер Михайлов, областен управител на Благоевград:  Трима души остават за лечение в болница след инцидента с влак край село Черниче"}
{"url": "http://www.focus-news.net/news/2018/11/20/2592399/yambol-s-poreditsa-ot-initsiativi-v-grada-shte-bade-otbelyazan-denyat-na-pravoslavnata-hristiyanska-mladezh-i-semeystvo.html", "text": "С поредица от инициативи в Ямбол ще бъде отбелязан Денят на православната християнска младеж и семейство – 21 ноември. Това съобщиха от пресцентъра на  Общината . Програмата включва събития от 19 до 21 ноември, организирани съвместно от Община Ямбол и Сливенска света митрополия. Свещеноиконом Стоян Илиев ще отслужи вечерна служба в храм „Свети Георги Победоносец“ от 17.00 часа.  В същата църква от 18.00 часа е началото на беседата „Домашната църква като начало на духовния живот“, подготвена от доц. д-р Мариян Стоядинов, преподавател в Православен богословски факултет на Великотърновски университет „Св. св. Кирил и Методий“. \r\nНа 21 ноември на празника Въведение Богородично, отбелязван от 1929 година като Ден на православната християнска младеж и семейство, програмата започва от 9.00 часа със сутрешна служба, отслужена от протойерей Янко Янков в най-новата ямболска православна църква - „Успение на Пресвета Богородица“. От 10.30 часа, отново в храма, доц. д-р Димитър Киров, преподавател в Православния богословски факултет на Великотърновски университет „Св. св. Кирил и Методий“, ще води беседа на тема „Християнско семейство или живот без брак“. \r\nНа 21 ноември ще бъде дадено начало и на традиционната благотворителна кампания на Община Ямбол „Подай ръка – спаси живот“, с която се набират средства за тежко болни ямболски деца и младежи. Инициативата стартира от 17.30 часа в Художествена галерия „Жорж Папазов“ с церемония по награждаване на победителите в детския конкурс за рисунка на тема „Коледа“. \r\nПълната програма на Дните на православната християнска младеж и семейство в Ямбол е публикувана на интернет-страницата на Общината.", "date": "2018.11.20", "title": "Ямбол: С поредица от инициативи в града ще бъде отбелязан Денят на православната християнска младеж и семейство"}
{"url": "http://www.focus-news.net/news/2018/11/20/2592398/ria-novosti-ukrayna-shte-napravi-vsichko-vazmozhno-da-poprechi-na-puskaneto-v-eksploatatsiya-na-vtorata-traba-na-turski-potok.html", "text": "Украйна ще направи всичко възможно да попречи на пускането в експлоатация на втората тръба на „Турски поток“, предава  РИА Новости . \r\nСлед пускането на газопровода \"Турски поток\" транзитът на газ през територията на Украйна ще бъде намален с 12-13 милиарда кубически метра годишно. Това становище беше изразено от Леонид Униговски, ръководител на Съвета за газовата промишленост и пазара на природен газ в Украйна в интервю за киевския телевизионен канал „24 канал“, цитиран от агенцията. \r\n\"Сега Украйна трябва да насочи усилията ни за предотвратяване на изграждането на втората тръба на „Турски поток“, защото тогава това ще намали още повече обема на газа, достигащ през Украйна до Европа\", каза той. \r\nСпоред Униговски, Киев трябва да привлече чуждестранни партньори, за участие в управлението на своята газопреносна система, а приоритетът е за операторите от Италия, които получават 23 милиарда кубически метра газ годишно през Украйна.  Юлиян Марков", "date": "2018.11.20", "title": "РИА Новости: Украйна ще направи всичко възможно да попречи на пускането в експлоатация на втората тръба на „Турски поток“"}
{"url": "http://www.focus-news.net/news/2018/11/20/2592403/sofiya-praznichen-kontsert-po-sluchay-vavedenie-bogorodichno-den-na-pravoslavnata-hristiyanska-mladezh-i-semeystvo-shte-se-provede-v-grada-na-21-noemvri.html", "text": "Празничен концерт по случай Въведение Богородично - Ден на православната християнска младеж и семейство ще се проведе в столицата, предаде репортер на  Агенция \"Фокус\" . \r\nКогато Православната църква чества големия празник посветен на Божията майка Въведение на Пресвета Богородица в храма, с благословението на Негово Светейшество Българския патриарх и Софийски митрополит Неофит ще се състои традиционния празничен концерт по повод празника, който се чества и като Ден на православната християнска младеж и семейство. \r\nВ концерта участие ще вземат Национален филрхармоничен хор \"Светослав Обретенов\" с диригент Славил Димитров, Смесен хор на Българското национално радио с диригент проф. д-р Адриана Благоева, Ансамбъл \"Драгостин фолк национал\" с ръководител Стефан Драгостинов, Софийски свещенически хор с диригент ик. Кирил Попов и Певчевска група от Софийската духовна семинария \"Св. Йоан Рилски\" с ръководител йером. Мелетий. \r\nВстъпително слово ще изнесе свещеник Захарий Димитров. \r\nКонцертът ще се проведе в Зала \"България\" от 18:00 часа. Вход свободен. \r\nНикола ПЕТКОВ", "date": "2018.11.20", "title": "София: Празничен концерт по случай Въведение Богородично - Ден на православната християнска младеж и семейство ще се проведе в града на 21 ноември"}
{"url": "http://www.focus-news.net/news/2018/11/20/2592401/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата,предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00.  \r\nНикола ПЕТКОВ", "date": "2018.11.20", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/11/20/2592404/sport-balgariya-zavarshi-na-vtoro-myasto-v-grupata-sled-11-sas-sloveniya.html", "text": "Националният отбор на България завърши наравно 1:1 със Словения в мач от група 3 на дивизия „С“ от Лигата на нациите и завърши на второ място, след като Норвегия победи Кипър с 2:0 като гост. Галин Иванов откри резултата в 68-ата минута, а Миха Зайц изравни в 75-ата минута. Все пак, ако Норвегия успее да се класира за Европейското първенство през 2020 година чрез квалификациите, България ще участва в плейофите на дивизия „С“, които трябва да се играят непосредствено преди турнира.", "date": "2018.11.20", "title": "Спорт: България завърши на второ място в групата след 1:1 със Словения"}
{"url": "http://www.focus-news.net/news/2018/11/20/2592402/burgas-zhitelite-na-aytos-i-karnobat-podkrepiha-viziya-za-balgariya.html", "text": "Жителите на Айтос и Карнобат приветстваха „Визия за България“. В Айтос документът бе представен от народните представители от ПГ на „БСП за България“ Петър Кънев, Николай Тишев и проф. Иво Христов, съобщиха от пресцентъра на  партията . По време на срещата хората поставиха пред тях въпроси, свързани с пенсионната система и земеделието. Питане бе отправено и относно ролята на военните и как ще се задържат те в армията, имайки предвид ниското им заплащане. „Всички знаем на какво дередже е докарана българската армия.Ясно е, че с ниско възнаграждение няма как да се задържат кадрите. Освен това крайно време е да решим каква армия искаме да имаме“ – отговори проф. Христов. По думите му „Визия за България“ има едно голямо предимство - че я има. „Ясно е, че така не можем да продължаваме. Ясно е, че наближаваме към финала  на един управленски цикъл – този на ГЕРБ“ – коментира още той. Проф. Иво Христов посочи също така, че проблемите със здравеопазването, образованието, проблемите на пенсионната система, на социалната система и т.н. са свързани помежду си и те не могат да бъдат решавани на парче. „Те трябва да бъдат решавани в един цялостен проект. С „Визия за България“ ние се опитваме да представим каква трябва бъде страната ни“ – добави проф. Христов. „Истината е, че последните години дебатът в обществото изчезна. Всичко в управлението на ГЕРБ изглежда красиво, според тях. Би трябвало да направим дебати какво постигнахме през последните 10 години като членове на  ЕС и накъде трябва да вървим оттук нататък. Хората, които излизат по улиците да протестират, искат промяна. Излизат хората, които казват на ГЕРБ – не ви искаме повече“ – заяви от своя страна Петър Кънев. „Какви са приоритетите на нашата държава? В момента каква е целта на правителството? Накъде вървим ние? Проблемът е, че тези, които ни управляват в момента, не знаят накъде вървим, а като не знаеш накъде отиваш, няма как да стигнеш. През последните години проблемите, пред които България е изправена, не могат да се решат. Затова на нас ни трябва един документ, една визия, която ние да предложим и да вървим напред“ – каза Николай Тишев. На срещата в Карнобат бяха поставени редица въпроси, свързани с корупцията, демографската криза, енергетиката и циганската престъпност.  Те бяха разяснени от депутатите Тодор Байчев, Таско Ерменков, Георги Свиленски, Христо Проданов и Александър Симов. На мероприятието беше и председателят на Областния съвет  на БСП-Бургас Стойко Танков.", "date": "2018.11.20", "title": "Бургас: Жителите на Айтос и Карнобат подкрепиха „Визия за България“"}
{"url": "http://www.focus-news.net/news/2018/11/20/2592400/inzh-krasimir-papukchiyski-nkzhi-v-ramkite-na-48-chasa-shte-vazstanovim-dvizhenieto-na-vlakovete-v-otsechkata-petrich-blagoevgrad.html", "text": "В рамките на 48 часа ще възстановим движението на влаковете в отсечката Петрич - Благоевград. Това съобщи на брифинг генералният директор на Национална компания „Железопътна инфраструктура“ инж. Красимир Папукчийски, предаде репортер на  Агенция „Фокус“ . „Снощи до 02.00  часа екипите на НКЖИ работиха по отстраняване на подвижния състав от линията. Разкачен е контактният проводник, направена е мобилизация на тежка пътна механизация, която пътува от цялата страна – двупътна“, обясни инж. Папукчийски и допълни, че самият участък е труднодостъпен и е трябвало да бъде организирана специализирана механизация. „Ще направим проверка на целия скален откос, който е над линията - дали има опасност от свличания и срутвания, след това ще се допуснат хората да разчистват и да се вдигне локомотивът. Огромната скала ще бъде раздробена на дребни късове и ще бъде изведена от участъка. „След като направим проверката, тогава ще мога да кажа дали има някаква опасност, или не, но не мога да допусна хора да работят ако не съм проверил дали е сигурно и безопасно за тяхната безопасност“, съобщи той.  \r\nИнж. Папукчийски уточни, че не може да се ангажира с отговор на това кога ще бъде пуснато трасето. „На този етап докато не се разчисти и провери какво е състоянието на скалния къс, който е отгоре, не мога да се ангажирам. Категорично не може да се справим днес. Материалът, който е паднал като скален къс е над 100 кубика, единият камък около 30 кубика,  говорим за 50 тона скален къс, който трябва да бъде раздробен и да бъде изведен от участъка“, допълни инж. Папукчийски.", "date": "2018.11.20", "title": "Инж. Красимир Папукчийски, НКЖИ: В рамките на 48 часа ще възстановим движението на влаковете в отсечката Петрич - Благоевград"}
{"url": "http://www.focus-news.net/news/2018/11/20/2592405/yambol-remontni-deynosti-zapochvat-v-parkovete-v-grada.html", "text": "От 20 ноември, вторник, започва ремонт на ударопоглъщащата настилка в района на детския кът в Градския парк на Ямбол. Това съобщиха от пресцентъра на  Община Ямбол . Временно ще бъде затворена за ползване зоната, предназначена за най-малките – от 3 до 7 години. Обновяването на настилката се извършва от Общинското предприятие „Паркове и зони за отдих“, като досегашната саморазливна настилка ще бъде подменена с цветни каучукови плочи. \r\nПаралелно с това ще бъдат обновени и чешмичките в самия детски кът, както и тези на централната алея преди зоната за игра. \r\nВ края на миналата седмица приключи ремонтът на оградата на лесопарк „Боровец“. На мястото на липсващи и повредени елементи са поставени 30 нови оградни пана.", "date": "2018.11.20", "title": "Ямбол: Ремонтни дейности започват в парковете в града"}
{"url": "http://www.focus-news.net/news/2018/11/20/2592406/plovdiv-ogranicheno-e-dvizhenieto-za-kamioni-nad-10-tona-prez-troyanskiya-prohod.html", "text": "Ограничено е движението за камиони над 10 тона през Троянския проход, съобщиха за  Радио „Фокус“-Пловдив  от Областно пътно управление. Пътищата в района на Лъки-Паничково са заледени, но са обработени с пясък и са проходими. Видимостта навсякъде в областта е добра. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. Движението по пътя Пловдив – Асеновград, от изхода на града до Асеновград, се извършва двупосочно в едното платно в посока Асеновград поради ремонтни дейности. Срокът е до 30 ноември. В Пловдив пътните настилки са мокри заради превалявания от дъжд. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. \r\nМария РУСЕВА", "date": "2018.11.20", "title": "Пловдив: Ограничено е движението за камиони над 10 тона през Троянския проход"}
{"url": "http://www.focus-news.net/news/2018/11/20/2592408/nimh-v-8-oblasti-na-stranata-e-obyaven-zhalt-kod-za-snyag-i-poleditsi.html", "text": "В 8 области на страната е обявен жълт код за сняг и поледици. Това показва справка на сайта на  Националния институт по метеорология и хидрология (НИМХ)  при БАН. Областите, за които важи предупреждението са: Видин, Монтана, Враца, Плевен, Ловеч, Габрово, Велико Търново и София-област. От НИМХ съветват хората да бъдат внимателни за обширни области със сняг и/или лед на пътя. Възможни са ограничения при дейности на открито. Метеоролозите предупреждават още хората да бъдат внимателни, когато вървят, карат колело или шофират при заледени повърхности.", "date": "2018.11.20", "title": "НИМХ: В 8 области на страната е обявен жълт код за сняг и поледици"}
{"url": "http://www.focus-news.net/news/2018/11/20/2592410/mvr-mashtabno-uchenie-za-reaktsiya-pri-intsident-s-patnicheski-samolet-shte-bade-proigrano-v-rayona-na-starozagorskite-mineralni-bani.html", "text": "Мащабно учение за реакция при инцидент с пътнически самолет ще бъде проиграно в района на Старозагорските минерални бани. Това съобщиха от пресцентъра на  МВР . Началото на тренировката е предвидено за 10.00 часа и в нея ще бъдат ангажирани служителите на пожарните служби от Стара Загора, Чирпан и Казанлък, екипи на полицията, Спешна помощ, община Стара Загора и местните доброволни формирования. Целта на учението е да се види как взаимодействат всички структури на Единната спасителна система при подобен сериозен инцидент. Ще бъдат демонстрирани действия по издирване на оцелели, помагане на пострадали и издирване в горска местност и водна среда. В рамките на тренировъчните действия е възможно да бъдат използвани звукова и светлинна сигнализация, както и да бъде придвижвана специализирана техника.", "date": "2018.11.20", "title": "МВР: Мащабно учение за реакция при инцидент с пътнически самолет ще бъде проиграно в района на Старозагорските минерални бани"}
{"url": "http://www.focus-news.net/news/2018/11/20/2592409/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с изграждане на сградно водопроводно отклонение на ул. „Никола Славков“ Център, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Родосто“, ул. „Никола Славков“, ул. „Орфано“, ул. „Порто Лагос“, ул. „Адриана Будевска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Славков“ ъгъла с ул. „Родосто“. \r\nВъв връзка с реконструкция на уличен водопровод на ул. „Черни връх“ с. Бистрица, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Стефан Стамболов“, ул. „Ябълкова градина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Крушкин - Чолака“ ъгъла с ул. „Стефан Стамболов“. \r\nВъв връзка с прекъсване на сградно водопроводно отклонение на ул. 715 вилна зона „Килиите“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: бул. „Цар Борис III” от ул. „Синята скала” до бензиностанция Газпром / нечетни номера/; ул. “Църквище” от бул. „Цар Борис III” до ул. „722-ра“ ,ул. „Поибрене“, ул. 721-ва, ул. „10-ти километър“, ул. 600-та, ул.601-ва , вилна зона „Мала кория“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III” ъгъла с ул. „Свети Лука“. \r\nВъв връзка с подмяна на сградно водопроводно отклонение на ул. 546 кв. „Васил Левски“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „Витиня“, ул. 546, ул. 547, ул. „Летоструй“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 546 ъгъла с ул. „Витиня“. \r\nВъв връзка с подмяна на хидрофорна уредба до бл. 44 жк. „Лев Толстой“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бл. 44, бл. 45, бл. 46 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 45. \r\nВъв връзка с изпълнение на инвестиционен проект за реконструкция на уличен водопровод на ул. „Шумако“ кв. „Симеоново“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Шумако“ от №11 до №16, по ул. „Извор“ от ул. „Ягода“ до ул. „Шумако“; ул. „Божур“ от ул. „Малина“ до ул. „Шумако“, ул. „Малина“ №9, №11, №12. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Шумако“ №16. \r\nСлед възстановяване на водоснабдяването е възможно временно повишаване мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Пролет“ кв. „Горубляне“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Пролет“, ул. „Роса“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролет“ ъгъла с ул. „Роса“. \r\nВъв връзка с подмяна на сградно водопроводно отклонение на ул. 13 кв. „Обеля“, се налага спиране на водоподаването от 09:00 до 16:30 часа на клиентите на „Софийска вода”, живеещи в района на: ул. 13 от ул. 8 до ул. 10; ул. 9 от ул. 14 до ул. 2; ул. 10 от ул. 14 до ул. 2.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 8 ъгъла с ул. 13. \r\nВъв връзка с изграждане на уличен водопровод на ул. „Христо Ботев“ кв. „Филиповци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Христо Ботев“, ул. „Васил Левски“, ул. „Поручик Хранов“; ул. „Братя Найденови“ от ул. „3-ти март“ до ул. „Бабин кладенец“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството. \r\nВъв връзка с подмяна на сградно водопроводно отклонение на ул. „Войводина могила“ кв. „Княжево“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. „Люлински път“ от ул. „Боженци“ до ул. „Войводина могила“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люлински път“ ъгъла с ул. „Боженци“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.11.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/11/20/2592407/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Шумен, предаде репортер на  Радио „Фокус“- Шумен . Пътните настилки в областта са преобладаващо сухи, по усойните места частично мокри. Времето е облачно, без валежи, температурата на въздуха е около минус 1 градус. Няма нови промени в организацията на движение в областта. Върбишки проход остава затворен за всички видове пътни превозни средства. Ришки проход е отворен без ограничения. Забранено за  товарни автомобили над 10 тона остава движението по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2018.11.20", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/11/20/2592392/the-hill-tsru-prechi-na-administratsiyata-na-donald-tramp-da-namali-shuma-okolo-ubiystvoto-na-dzhamal-hashogi.html", "text": "ЦРУ пречи на администрацията на Доналд Тръмп да намали „шума“ около убийството на Джамал Хашоги, пише американското издание  The Hill . \r\nАмериканският президент Доналд Тръмп заяви, че в близко бъдеще ще получи \"най-пълния доклад\", който ще посочи кой е участвал в убийството на опозиционния саудитски журналист Джамал Хашоги. Не е ясно дали този доклад ще бъде предоставен на обществеността, пише американското издание. \r\nВ петък, 16 ноември, водещите световни  медии съобщиха, че ръководството на ЦРУ заключи, че престолонаследникът на Саудитска Арабия, Мохамад бин Салман е този, който е наредил смъртта на Хашоги. Това беше същността на брифинга на ЦРУ, предназначена за Конгреса. Длъжностни лица на ЦРУ посочиха с  \"висока достоверност\", че именно престолонаследникът е наредил убийството на журналиста, като се има предвид структурата на властта в кралството. \r\nАдминистрацията на Тръмп изглежда се опитва по всякакъв начин да разработи начин за уреждане на ситуацията около убийството на журналиста. Макар че остава най-големият износител на петрол в света, Саудитска Арабия е най-важният стратегически партньор на Запада, който е необходим за осигуряване на стабилността на световната икономика. Въпреки че няма пряко доказателство за участието на короната на Саудитска Арабия в убийството, ще бъдат направени опити да се приключи този въпрос. Това специално  бе посочено от съветника по националната сигурност Джон Болтън, като отбеляза, че аудиозаписът от саудитското посолство в Истанбул все още не показва участието на короната в убийството.  Юлиян Марков", "date": "2018.11.20", "title": "Тhe Hill: ЦРУ пречи на администрацията на Доналд Тръмп да намали „шума“ около убийството на Джамал Хашоги"}
{"url": "http://www.focus-news.net/news/2018/11/20/2592411/burgas-normalno-e-dvizhenieto-v-oblastta.html", "text": "Нормално е движението в Област Бургас. Това съобщи за  Радио „Фокус“- Бургас  дежурният от Областно пътно управление. Видимостта е добра, пътищата са нормално проходими. По-интензивен е трафикът в града. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2018.11.20", "title": "Бургас: Нормално е движението в областта"}
{"url": "http://www.focus-news.net/news/2018/11/20/2592412/kyustendil-zhiteli-na-obshtinite-treklyano-sapareva-banya-boboshevo-i-dupnitsa-podkrepiha-predlozheniyata-na-bsp-vav-viziya-za-balgariya.html", "text": "Затрудненият достъп до здравеопазване и проблемите при ползването на социални услуги бяха част от проблемите, споделени от жителите на община Трекляно пред народните представители от ПГ на \"БСП за България\", съобщиха от пресцентъра на  партията . Хората предложиха във „Визия за България“ да залегне създаването на  мобилни аптеки в малките населени места. Те добавиха, че в общината аптека няма вече 30 години и дори най-елементарните лекарства се купуват от областния център. Жителите на Сапарева Баня споделиха, че проблемите на малките населени места в България са изключително много, а като основни проблеми на своята община определиха безработицата и ниските доходи. В Бобошево, проблемът за доходите и младите хора, които напускат родното си място, също бе определен като един от основните. Жителите на малката община добавиха, че проблеми с инфраструктурата също не липсват, тъй като инвестиции в канализация и пътища не са правени от години. Хората от Дупница заявиха, че подкрепят предложенията, направени във Визията, свързани с подобряването на финансовото състояние на българските граждани, искането на левицата за един учебник по предмет, както и включването на държавата в икономиката. Те добавиха, че е нужно държавата да има участие във важните за страната ни отрасли, като енергетика и земеделие.  \r\n„Като социална партия, БСП е предвидила във „Визия за България“ мерки за подпомагане на най-уязвимите групи от населението на страната – пенсионерите, младите семейства и децата“, заяви народният представител Богдан Боцев в Сапарева Баня. Според него преизчисляването на пенсиите ще доведе до тяхното увеличаване. „Младите хора трябва да бъдат спокойни и сигурни в своето бъдеще и това- на децата си. Във Визията сме предвидили помощта на работещи родители да бъде 6400 лв. за раждане на второ и трето дете, а помощта за отглеждане на малко дете от 1 до 2 години да бъде равна на минималната работна заплата- 640 лв.“, посочи той. Според него е важно и въвеждането на прогресивно подоходно облагане, което ще намали неравенствата в страната. „Всички тези мерки и още много, заложени във „Визия за България“, ще помогнат за справяне с демографската криза“, коментира Боцев. Доходите в България продължават да са изключително ниски. С това ниво на доходите и отворения трудов европейски пазар е много трудно да се задържат хората у нас, а без кадри развитието на икономиката ни е невъзможно“, каза народният представител Станислав Владимиров в Трекляно. Той добави, че чуждестранните инвестиции у нас са се сринали в последната година, защото инвеститорите заобикалят страната ни заради корупцията, административната тежест и проблемите в законодателството. По думите му ролята на държавата в икономиката твърде дълго време е оставяна встрани. „Държавата може да бъде не само регулатор, но и инвеститор в редица сектори”, добави народният представител. Владимиров каза още, че правилната регионална политика не е просто асфалтиране и строеж на големи обекти в малки населени места, а добро планиране на развитието на регионите. „Не може икономиката ни да е развита само в три града. Това води до дебалансиране на държавата\", категоричен бе Владимиров. \"Болниците бяха превърнати в търговски дружества, а много от тях закрити заради фалити. Хората в много населени места не могат да стигнат до лекар. Време е това да се промени\", каза по време на срещите в областта народният представител Иван Ченчев. Той обясни, че  затова във „Визия за България“ левицата предлага гарантиран достъп до безплатно и навременно медицинско обслужване за здравноосигурените лица, както и аптечни услуги 24 часа в денонощието. Той добави още, че за работещите в здравната система Визията предлага нов подход. „Държавната поръчка медицина и специализацията ще бъдат безплатни, а лекарите ще имат договор с държавна болница и ще остават да работят и спасяват човешки животи у нас“, каза още народният представител. \r\nВ дискусиите взеха участие и народните представители от ПГ на \"БСП за България\" Валери Жаблянов, Жельо Бойчев и Иван Ибришимов.", "date": "2018.11.20", "title": "Кюстендил: Жители на общините Трекляно, Сапарева Баня, Бобошево и Дупница подкрепиха предложенията на БСП във „Визия за България“"}
{"url": "http://www.focus-news.net/news/2018/11/20/2592415/plovdiv-v-grada-shte-bade-predstavena-izlozhbata-po-shevitsite-shte-gi-poznaete.html", "text": "В града ще бъде представена изложбата „По шевиците ще ги познаете“, съобщиха за  Радио „Фокус“ - Пловдив  от Регионалния етнографски музей в града. Експозицията включва представителна извадка от фондовете на четири музея – Регионален етнографски музей – Пловдив и регионалните исторически музеи в Бургас, Смолян и Шумен. Тя отразява различните видове везбени украси с техните регионални етнографски характеристики. Експонирани са както единични шевици, така и цели елементи от традиционната народна носия – ризи, престилки, кърпи за глава.  \r\nЕтнографският фонд на Регионален исторически музей – Шумен притежава богата колекция от шевици не само от Шуменския край, но и от други етнографски райони на страната. Началото на събирателната дейност е поставено още през 30-те г. на ХХ в. Открояват се месалните шевици от Провадийско. Месалите са кърпи, които се поставят на омъжени жени при специален обред, изпълняван в някои от селата.  \r\nРегионален етнографски музей – Пловдив показва част от колекция от 217 шевици, постъпили като дарение от Елена Тодорова преди няколко години. Характерните везбени мотиви за рупската, загорската и тронкската етнографски групи представя Етнографският музей в Бургас. Регионален исторически музей „Стою Шишков“ – Смолян също допринася за колоритната експозиция. В Родопите шевиците са неизменен елемент от украсата на някои сватбени обредни кърпи. Квадратни или правоъгълни по форма, те са предназначени за завиване на разменяните между годеници и младоженци дарове, за покриване ръцете на младоженката и като поводник при извеждането ѝ от бащиния дом. Интерес предизвиква и обредната сватбена забрадка, наречена ръченик. За малките посетители е предвидена образователна изненада. В детския кът към изложбата те имат възможност да оцветят по образец от витрините или да нарисуват свои везбени мотиви, както и да подредят тематичен пъзел. Изложбата е реализирана по проект към Министерството на културата, част от който е и издаването на тематичен каталог. Официалното откриване на изложбата „По шевиците ще ги познаете“ е днес от 12.30 часа в Регионален етнографски музей – Пловдив.", "date": "2018.11.20", "title": "Пловдив: В града ще бъде представена изложбата „По шевиците ще ги познаете“"}
{"url": "http://www.focus-news.net/news/2018/11/20/2592417/plovdiv-v-grada-shte-bade-predstavena-nova-turisticheska-platforma.html", "text": "Директорът на „Старинен Пловдив“ Йордан Илиев ще представи новата туристическа платформа Plovdiv city card. Това съобщиха от  Общината . Услугата, която е разпространена в повече от 40 европейски града, навлиза с подкрепата на Община Пловдив, като обещава да направи града още по-предпочитана туристическа дестинация. \r\nУслугата ще бъде представена от 10.30 часа в Туристическия информационен център до Римския стадион.", "date": "2018.11.20", "title": "Пловдив: В града ще бъде представена нова туристическа платформа"}
{"url": "http://www.focus-news.net/news/2018/11/20/2592416/veliko-tarnovo-informatsionen-den-za-populyarizirane-na-investitsiite-v-turizma-i-gradskata-sreda-finansirani-po-operativna-programa-regioni-v-rastezh-shte-se-provede-v-svishtov.html", "text": "Информационен ден за популяризиране на инвестициите в туризма и градската среда, финансирани по Оперативна програма „Региони в растеж“ 2014-2020 година, ще се проведе в Свищов. Участие в инициативата ще вземе зам.-министърът на регионалното развитие и благоустройство Деница Николова, съобщиха за  Радио „Фокус“ – Велико Търново  от Община Свищов. Срещата се провежда по идея на управляващия орган на програмата. Като негов ръководител зам.-министър Николова ще разясни процедурите, заедно с експерти от регионалното министерство, Министерството на културата и Министерството на туризма. Срещата със свищовската общественост ще се проведе от 12.00  часа в Зала 1 на Община Свищов, ул. „Цанко Церковски“ № 2. \r\nЛуиза ТРАНЧЕВА", "date": "2018.11.20", "title": "Велико Търново: Информационен ден за популяризиране на инвестициите в туризма и градската среда, финансирани по Оперативна програма „Региони в растеж“, ще се проведе в Свищов"}
{"url": "http://www.focus-news.net/news/2018/11/20/2592413/hungary-today-dzhordzh-soros-i-sebastiyan-kurts-obsazhdat-badeshteto-na-tsentralnoevropeyskiya-universitet-vav-viena.html", "text": "Американският милиардер от унгарски произход Джордж Сорос и австрийският канцлер Себастиян Курц са обсъдили пренасянето на Централноевропейския университет от Будапеща във Виена, пише  електронното издание Hungary Today . \r\nДвамата са обсъдили детайли за пренасянето на учебното заведение във Виена, след като то бе принудено да напусне Будапеща, пише австрийският ежедневник Kurier. \r\nСледдипломните курсове по политически науки, журналистика и международни отношения ще могат да се записват в австрийската столица от следващия зимен семестър.  \r\nОсвен това Сорос и Курц са обсъдили въпроси от международната политика, включително миграцията и Брекзит, отбелязва изданието. Независимо, че двамата са на доста различни позиции, в съобщение от канцеларията на Курц се казва, че „е важно да се разговаря с хора, с които не сме съгласни за всичко“. \r\nКакто се твърди, двамата са се съгласили, че Брекзит е злощастен, а „твърд“ Брекзит трябва да бъде избегнат. Междувременно, според EUobserver, те са изразили „доста различни възгледи“ за миграционната политика. \r\nСорос ще се срещне и с Хайнц Фасман, министърът на образованието и науката на Австрия, за да разговаря с него по технически въпроси, като например акредитирането на дипломатите от Централноевропейския университет в Австрия и преместването на служителите на учебното заведение от Будапеща във Виена. \r\nПревод и редакция:", "date": "2018.11.20", "title": "Hungary Today: Джордж Сорос и Себастиян Курц обсъждат бъдещето на Централноевропейския университет във Виена"}
{"url": "http://www.focus-news.net/news/2018/11/20/2592414/mvr-41-dushi-sa-raneni-pri-katastrofi-prez-izminaloto-denonoshtie-v-stranata.html", "text": "41 души са ранени при катастрофи през изминалото денонощие, съобщиха от пресцентъра на  МВР . В страната са станали 25 пътнотранспортни произшествия, при които има двама загинали. На територията на столицата са станали 42 леки и шест тежки пътни инцидента, при които има един загинал и шестима ранени.", "date": "2018.11.20", "title": "МВР: 41 души са ранени при катастрофи през изминалото денонощие в страната"}
{"url": "http://www.focus-news.net/news/2018/11/20/2592418/pregled-na-osnovnite-temi-v-shumenskiya-pechat.html", "text": "„Шуменката Елина Златева е избрана сред най-добрите волейболистки в колежите на САЩ“, е водещото заглавие във вестник  „Шуменска заря“ . Младата шуменка Елина Златева направи успешен дебют в женския волейболен отбор на „Cowley College“ (Каули колидж) в град Арканзас сити, щата Канзас в САЩ. Съставът на „тигрите“, както е популярно прозвището на колежанския тим, завърши на четвърто място в Дивизия 2 на Националната атлетическа асоциация на колежите (NJCAA), а четири от неговите състезателки бяха отличени с награди за 2018 г. Сред тях е и чаровната шуменка. „Творчески коледен конкурс за ученици“, е акцент от стр. 2 в броя. Центърът за подкрепа за личностно развитие – Общински детски комплекс в Шумен организира ХXII Регионален конкурс “Приложното изкуство в народните обичаи от Коледа до Васильовден”. В него младите шуменци могат да участват с изработени коледни и новогодишни картички и рисунки, коледни пана и украси, плоски и обемни кукли на коледари и сурвакари, сурвакарски маски и ликове и със сурвакници. „Смяната на имената на местности отново влиза за дебат в Общинския съвет“, информира ежеденвникът. Очертава се разгорещен дебат по темата за смяната на имената на местностите на територията на община Шумен. Добрин Чайлев от ПП „Атака“ за трети път предлага в дневния ред на сесията да се включи тази тема. Той е обосновал тезата си с предложението да се създаде временна комисия, която да излезе с предложение, а Общинският съвет да го приеме или отхвърли. „Търсят парични средства за строежа на новия православен храм в село Вехтово“, съобщава изданието. Църковното  настоятелство на православния храм „Свети великомъченик Димитър“ и жителите на Вехтово излязоха с призив за набиране на парични средства за строежа на новата църква в шуменското село, съобщи отец Васил Василев.", "date": "2018.11.20", "title": "Преглед на основните теми в шуменския печат"}
{"url": "http://www.focus-news.net/news/2018/11/20/2592420/pazardzhik-magla-namalyava-vidimostta-po-avtomagistrala-trakiya-v-rayona-na-tunela-trayanovi-vrata.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са мокри заради преваляващия от слаб дъжд. Въведено е ограничение за товарни МПС над 12 тона по пътя Белово - Юндола. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен  до 26 ноември 2018 г. Мъгла намалява видимостта в района на тунела „Траянови врата“, пътните настилки са влажни. Патрул на \"Пътна полиция\" е разположен на изхода на Пазарджик в посока АМ „Тракия“. Движението в района на пътен възел „Пазарджик“ е интензивно. \r\nАлбена ЖИЛЕКОВА", "date": "2018.11.20", "title": "Пазарджик: Мъгла намалява видимостта по автомагистрала „Тракия“ в района на тунела „Траянови врата“"}
{"url": "http://www.focus-news.net/news/2018/11/20/2592419/dobrich-svetlana-galianova-shte-bade-gost-dirigent-na-balgarskiya-kameren-orkestar.html", "text": "Светлана Галианова ще бъде гост - диригент на Българския камерен оркестър. Това съобщиха от пресцентъра на  Община Добрич.   От 18.00 ч. в Огледална зала „Нели Божкова“ младото дарование ще има възможността да дирижира оркестър, който наскоро отбеляза 50-годишен юбилей. Светлана Галианова е родена през 1994 г. в град Добрич. Завършва СУ „Св. св. Кирил и Методий“ в родния си град. От малка посещава уроци по пиано при музикалния педагог Йорданка Ковачева. През 2013 г. е приета в НМА \"Проф. Панчо Владигеров\" град София със специалност „Оперно-симфонично дирижиране“ в класа на проф. Пламен Джуров и доц. д-р Георги Патриков. Дебют като диригент прави с Академичен симфоничен оркестър (АСО) през месец ноември 2015 г. С Концерт за пиано и оркестър № 1 от Николай Метнер, тя представя премиерно за България изпълнение със солист Агнес Данкова, пиано. През 2017 г. дирижира мащабен концерт по повод 260-годишнината от рождението на Моцарт, изнесен от Академичния симфоничен оркестър на НМА със солист Нора Габровска, пиано.  Същата година, Светлана провежда първия си образователен концерт със Симфониета Видин. Заедно изнасят множество концерти, част от които в пещера „Магурата”. Работила е и със солиста на Московската филхармония Павел Минев, цигулка.  Със Симфониета Видин,  под нейната диригентска палка е и празничният 8-мартенски концерт със солист Десислава Стефанова, сопран.    През м. март  2017 г. дирижира юбилеен концерт на проф. д-р Петя Бъговска с гост-солист Пиер Марио Мурели (консерватория Милано, Италия). На 1 ноември 2017 г. Светлана участва в премиерата на спектакъла „Галактика на Поколенията“, изпълнен на сцената на театър „Сълза и Смях“, под съпровода на Академичния симфоничен оркестър с музика от Добромир Кисьов.  През май 2018 г. се дипломира като диригент с Концерт за пиано и оркестър № 2 от Камий Сен-Санс и Девета симфония от Дмитрий Шостакович в изпълнение на Академичния симфоничен оркестър на НМА със солист Елвис Василев, пиано. В репертоара й като диригент присъстват много и разностранни произведения. Светлана Галианова успешно продължава традицията на професионалните жени диригенти на класическа музика в България, чието начало е поставено от първата жена диригент - Радосвета Бояджиева (1923 - 2018). Светлана Галианова споделя, че заедно с БКО-Добрич са подбрали програмата за този концерт. Произведението „Пет скици“ за струнен състав, написано през 1952 г. от Марин Големинов е по повод 110 годишнината от рождението на големия български композитор, диригент , музикален критик и педагог. Сюита „Холберг“ на Едвард Григ е написана от известния норвежки композитор по поръчка на гражданите на град Берген, роден град и на двамата, за отбелязване 200 годишнината от рождението на Холберг - виден философ, писател и драматург. Струнен квартет № 8 от Дмитрий Шостакович е с аранжимента на Рудолф Баршай. Написано е през 1960 г., докато композиторът е бил в Дрезден. Различни са интерпретациите за посланието на произведението, като една от тях е, че е в памет на жертвите от войната.", "date": "2018.11.20", "title": "Добрич: Светлана Галианова ще бъде гост - диригент на Българския камерен оркестър"}
{"url": "http://www.focus-news.net/news/2018/11/20/2592421/blagoevgrad-postanovkata-shveyk-na-teatar-balgarska-armiya-shte-bade-predstavena-v-grada.html", "text": "Постановката „Швейк“ на театър „Българска армия“ ще бъде представена в Благоевград. Това съобщиха от пресцентъра на  Община Благоевград . Комедията ще се играе от 19.00 часа в зала „Пейо Яворов“. В главните ролите се превъплъщават Герасим Георгиев- Геро и Валентин Танев. Авторът е Юрий Дачев, а постановката  на Бина Харалампиева. За сценографията и костюмите се грижи Пята Стойкова,  а за музиката Мартин Каров. Представлението е по сатиричния роман на Ярослав Хашек „Приключенията на добрия войник Швейк през Световната война“. Историята разказва за чешкия ветеран Йозеф Швейк, който преминава през всякакви перипетии и трудности.  \r\nБилети се продават на касата на зала „Яворов“.", "date": "2018.11.20", "title": "Благоевград: Постановката „Швейк“ на театър „Българска армия“ ще бъде представена в града"}
{"url": "http://www.focus-news.net/news/2018/11/20/2592422/veliko-tarnovo-ogranichen-e-trafikat-v-uchastak-ot-patya-mezhdu-selata-stefan-stambolovo-i-obedinenie-ot-km-16-do-km-26-zaradi-remontni-deynosti.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са мокри, на места заледени и обработени. Времето в облачно, без валежи. Колони от автомобили има по улица „Магистрална“, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на старата столица, както и по натоварените участъци от областта. Всички светофари работят нормално към този час.  \r\nДвижението по главните и второстепенни пътища в областта е интензивно. Пътните настилки са предимно мокри, на места хлъзгави. Времето е облачно, а в котловините и покрай водните басейни видимостта е намалена. Ограничен е трафикът в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Настилката е мокра и хлъзгава. Шофьорите трябва да карат внимателно. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2018.11.20", "title": "Велико Търново: Ограничен е трафикът в участък от пътя между селата Стефан Стамболово и Обединение от км 16 до км 26 заради ремонтни дейности"}
{"url": "http://www.focus-news.net/news/2018/11/20/2592424/smolyan-zasnezheni-na-mesta-no-osoleni-i-opesacheni-sa-prohodite-v-oblastta.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурата на въздуха е от минус 1 до 2 градуса. Настилките по проходите Превала, Пампорово, Рожен и Печинско са частично заснежени, но осолени и опесъчени. Пътищата по републиканските направления са мокри на места, но обработени срещу заледяване. През нощта не са получавани сигнали за инциденти по републиканските направления в областта. До 30 ноември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня – от 7.00 часа до 18.00 часа за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Необходимо е шофьорите да карат внимателно, със съобразена скорост и да спазват пътната сигнализация. Пътуващите по направлението Смолян - Пловдив може да използват и алтернативния маршрут Смолян – Девин – Кричим – Пловдив и обратно. Заради ремонтни дейности е въведена временна организация на движението за безопасност на пътя по път II-86, в участъка Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. \r\nВ Смолян пътните настилки са мокри. Автомобилният трафик в сутрешните часове е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.11.20", "title": "Смолян: Заснежени на места, но осолени и опесъчени са проходите в областта"}
{"url": "http://www.focus-news.net/news/2018/11/20/2592396/biser-minchev-nkzhi-zhelezopatnoto-trase-v-kresnenskoto-defile-ne-e-opasno-svlichaneto-kray-selo-cherniche-ne-e-moglo-da-bade-predvideno.html", "text": "Железопътното трасе в Кресненското дефиле не е опасно, свличането край село Черниче не е могло да бъде предвидено. Това каза на брифинг Бисер Минчев, главен ревизор по безопасността – НКЖИ, предаде репортер на  Агенция „Фокус“ .  „Щетите по жп линията ще се видят след като се разчисти трасето, но на пръв поглед няма кой знае колко големи щети. По локомотива има големи щети, пострадал е единият от вагоните“, коментира Минчев. „Трасето в Кресненското дефиле не е опасно. Там, където имаме съмнения и сме регистрирали опасни места, постоянно минават експлоатационните ни работници - ежедневно, оглеждат състоянието на железния път и скалите, но срещу природата не може да се борим“, каза още той. Минчев добави, че свличането не е могло да бъде предвидено.", "date": "2018.11.20", "title": "Бисер Минчев, НКЖИ: Железопътното трасе в Кресненското дефиле не е опасно, свличането край село Черниче не е могло да бъде предвидено"}
{"url": "http://www.focus-news.net/news/2018/11/20/2592426/kyustendil-patnite-nastilki-sa-mokri-i-hlazgavi-na-mesta-prevalyava-slab-dazhd.html", "text": "Пътните настилки са мокри и хлъзгави, на места превалява слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Нормално се осъществява трафикът по автомагистрала „Струма”, по главен път Е-79, както и по направлението София – Кюстендил. Слаб е трафикът по посока ГКПП „Гюешево”. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 30 ноември. \r\nВенцеслав ИЛЧЕВ", "date": "2018.11.20", "title": "Кюстендил: Пътните настилки са мокри и хлъзгави, на места превалява слаб дъжд"}
{"url": "http://www.focus-news.net/news/2018/11/20/2592425/gabrovo-chastichno-mokra-i-obrabotena-e-patnata-nastilka-v-rayona-na-prohoda-shipka.html", "text": "Частично мокра и обработена е пътната настилка в района на прохода Шипка. Това съобщи за  Радио „Фокус“ – Велико Търново  дежурният в Областно пътно управление – Габрово. Там остава в сила забраната за товарни автомобили над 12 тона. Други въведени ограничения в областта няма. Времето е предимно облачно, без валежи. В района на котловините и около водните басейни видимостта е намалена. Пътните настилки са мокри, по усойните и планински райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Шофьорите трябва да се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на октомври. \r\nЛуиза ТРАНЧЕВА", "date": "2018.11.20", "title": "Габрово: Частично мокра и обработена е пътната настилка в района на прохода Шипка"}
{"url": "http://www.focus-news.net/news/2018/11/20/2592428/plovdiv-32-godishen-mazh-e-zaginal-sled-katastrofa-na-patya-popovitsa-parvomay-kray-razklona-za-selo-vinitsa.html", "text": "32-годишен мъж е загинал след катастрофа на пътя Поповица - Първомай край разклона за село Виница, съобщи за  Радио „Фокус“ - Пловдив  говорителят на ОДМВР - Пловдив. В 07.30 часа на тел. 112 е получен сигнал за челен сблъсък между лек автомобил „Сеат“ и лек автомобил „Ауди“ край разклон за село Виница. Мъжът, водач на първия автомобил, е починал в линейката. Другият шофьор е на 19 години. Движението в района на катастрофата е спряно. На село Поповица и кв. “Дебър“ полицейски екипи насочват по обходни маршрути. Причините за пътния инцидент са в процес на изясняване. \r\nМария РУСЕВА", "date": "2018.11.20", "title": "Пловдив: 32-годишен мъж е загинал след катастрофа на пътя Поповица - Първомай край разклона за село Виница"}
{"url": "http://www.focus-news.net/news/2018/11/20/2592429/pregled-na-osnovnite-temi-vav-velikotarnovskiya-pechat.html", "text": "„Търновци мръзнат при пуснато парно“ е заглавие на първа страница на областния всекидневник  „Янтра ДНЕС” . Десетки семейства от Велико Търново мръзнат в домовете си при пуснато парно, алармираха читатели на „Янтра ДНЕС“. Проблемът е от няколко дни, след пускане на топлоподаването към абонатите. „Горна Оряховица е в Топ 3 по замърсен въздух в страната“, пише още вестникът. Г. Оряховица попада в топ 3 на градовете по най-замърсен въздух в страната, и то на прага на зимата, сочи справка за октомври и ноември на Изпълнителната агенция по околна среда. Пред железничарския град са само София и Видин. „Полицията разби мрежа за търговия с наркотици“  е новина от криминалната хроника. В изданието ще откриете и статия, която разказва за младежи от 8 държави, които „се учиха да разпознават езика на омразата“. На страница 5-та има и материал за Маги Уилсън – „българската, родена в Германия, която се върна като доброволка в ОУ „Бачо Киро“. „Приемат номинации за „Спортист на годината“ до 30 ноември“ е новина от спортните страници.  \r\n„Търновец настоява да си поискаме парите от кандидатурата за Европейска столица на културата“ е заглавие от другия областен ежедневник  „Борба“ . Велико Търново трябва официално да си поиска обещаните средства от надпреварата за културна столица на Европа, смята тракологът Валентин Деневски. Според него е крайно несправедливо решението на Министерския съвет да отнеме процента, който трябваше да получат изгубилите това състезание три града – Велико Търново, Варна и София. „Посланик Андреа Вике дойде във В. Търново за деня на Австрия“ е друга тема от вестника. Посланикът на Австрия нейно превъзходителство Андреа Вике беше вчера във Велико Търново по покана на областния управител проф. Любомира Попова. Г-жа Вике се включи в Деня на Австрия. „Един загинал и един ранен при пожар в изоставен трафопост“ е новина от криминалната хроника. В областния ежедневник ще намерите и коментар на зам.-министър Зорница Русинова, която заявява „С 5 млн. лв. подпомагаме социалното включване на хора с увреждания“.", "date": "2018.11.20", "title": "Преглед на основните теми във великотърновския печат"}
{"url": "http://www.focus-news.net/news/2018/11/20/2592427/normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. На трите пункта няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.11.20", "title": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/20/2592431/kyustendil-raznoobrazni-proyavi-sa-vklyucheni-v-obshtinskiya-kulturen-kalendar-za-sedmitsata.html", "text": "Разнообразни прояви са включени в общинския културен календар за седмицата в Кюстендил. Това каза пред  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. По думите й тази вечер от 18.00 часа ще се проведе фолклорен концерт под надслов „С обичта на Олга Борисова“, а от 18.30 часа в Художествена галерия „Владимир Димитров – Майстора” ще започне концерт-спектакълът „Музиката на Гершуин и Новият свят“. От 17.00 часа, в читалище „Братство” ще бъде открита фотодокументална изложба, посветена на Холокоста, а от 18.00 часа ще бъде изнесена лекция на тема „Спасяването на евреите в България”. От 19.00 часа в Общинския драматичен театър ще бъде представен мюзикълът на Театрално-музикален център – Разград „Пастири на нощта”.  \r\nНа 22 ноември, от 18.00 часа, в Градската художествена галерия ще бъде открита изложбата на Мария и Асен Евтимови, а на 24 ноември, от 10.00 часа, в залата на Възрожденsкото училище ще се състoи „Коледна изповед” - международен детски коледен конкурс. \r\nВенцеслав ИЛЧЕВ", "date": "2018.11.20", "title": "Кюстендил: Разнообразни прояви са включени в общинския културен календар за седмицата"}
{"url": "http://www.focus-news.net/news/2018/11/20/2592433/pregled-na-osnovnite-temi-v-burgaskiya-pechat.html", "text": "„Ученици масово смятат марихуаната да безопасна“ е водещото заглавие в днешния брой на вестник  „Черноморски фар“ . „Терапевтични групи ще помагат на родителите, чиито деца употребяват наркотици“ е подзаглавието на статията. „Ревнивецът от Свети Влас, стрелял в супермаркет, пуснат под гаранция“ е друга тема от първата страница на вестника. Бургаският окръжен съд наложи мярка парична гаранция от 5000 лева на Кирил Атанасов, пояснява статията. „Бързо хранене никне пред болницата в „Меден рудник“ е друго заглавие от страниците на вестника. „Новата постройка трябва да се появи до година“ е подзаглавието на статията. „Бербатов идва в Бургас, за да представи книгата си“ е още едно заглавие от ежедневника. „Преди дни това направи червената легенда Аспарух Никодимов“ е подзаглавието на материала. „Министър Димов посети Бургас по инициатива на Бургаските депутати от ГЕРБ“ е друго заглавие от вестника. „Обсъди мерки за подобряване работата на „Кроношпан“ и до 10 декември предприятието трябва да представи график с етапи на въвеждане в експлоатация на новите техники“ е подзаглавието на материала.", "date": "2018.11.20", "title": "Преглед на основните теми в бургаския печат"}
{"url": "http://www.focus-news.net/news/2018/11/20/2592436/burgas-zavarshena-e-novata-detska-ploshtadka-v-kv-sveti-georgi-v-pomorie.html", "text": "Община Поморие беше сред малкото общини, които в края на април тази година спечелиха финансиране от 10 000 лв. в рамките на обявения от МОСВ и ПУДООС конкурс на тема „Обичам природата и аз участвам”. Проектът, с който Поморие заслужи одобрението на конкурсната комисия, беше за изграждане на градинка с детска площадка в двора на местното НЧ „Светлина 1939”. От днес красивият екокът в кв. „Свети Георги” вече е факт, съобщиха от пресцентъра на  Община Поморие . Чрез частична цветна ограда и плет от живи растения пространството е разделено на 2 площадки, предназначени за деца от 0 до 3 години и за деца от 3 до 12-годишна възраст. Площадките включват разнообразни детски съоръжения: катерушка с пързалка, две двойни люлки, въртележка, дъска за рисуване и клатушка тип „везна”. Обособени са и места за отдих с 5 броя пейки. \r\nВ изпълнение на проекта растителността бе запазена, а зелената площ – преработена. Новият детски кът е устроен съгласно изискванията на Наредба 1 от 12 януари 2009 г. за условията и реда за устройството и безопасността на площадките за игра.", "date": "2018.11.20", "title": "Бургас: Завършена е новата детска площадка в кв. „Свети Георги” в Поморие"}
{"url": "http://www.focus-news.net/news/2018/11/20/2592435/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Предстоящото посещение на руския президент Владимир Путин в Белград през януари, каква ще е позицията на военния министър Панос Каменос, когато договора за името стигне до гръцкия парламент в началото на следващата година, връзките на Никола Груевски с Виктор Орбан и визовата либерализация за Косово са сред основните теми в балканския печат в четвъртък. \r\n***  Еврозоната трябва да има единен бюджет до 2021 година, за да може с финансовата си мощ да поема икономическите шокове, заявиха министрите на финансите на Франция и Германия в понеделник, пише  европейската редакция на Politico . \r\nБруно льо Мейр и Олаф Шолц изразиха надежда за общо френско-германско предложение за общ бюджет на еврозоната пред своите колеги в Брюксел на извънредната среща на 27-те финансови министри от страните-членки на Европейския съюз, отбелязва изданието. \r\n„Искаме бюджетът да влезе в сила до 2021 година“, заяви френският финансов министър пред журналистите след срещата. Той ще помогне за „насърчаване на по-голямо сближаване“ и ще има „стабилизираща функция“, а освен това ще може да поема внезапни икономически шокове, добави той. \r\nБюджетът на еврозоната ще бъде специално за страните, използващи единната валута, но ще съществува в рамките на бюджета на ЕС. \r\nНякои страни обаче, призна Шолц, трябва да бъдат убедени да приемат предложението. \r\n„Някои от тях задават въпроси като ‚каква е добавената стойност от това?‘“ – заяви германският политик. Но, „в крайна сметка, ще намерим решение, което да бъде подкрепено от всички други“. \r\nПреди срещата на еврогрупата, министърът на финансите на Нидерландия Упке Хьокстра заяви, „че нуждата от такъв бюджет изобщо не е убедителна“. \r\nПопитан за коментара на холандците, льо Мейр посочи, че е поканил Хьокстра да „обсъдят предложението по-подробно“. \r\nСрещата в понеделник бе подготовка за следващото събиране на еврогрупата през следващите две седмици. Тогава финансовите министри трябва да се споразумеят за икономически предпазни мерки, които са готови да въведат за еврозоната. \r\nДържавните глави на страните-членки ще трябва да вземат окончателно решение на среща на върха в средата на декември, пише Politico. \r\n***  Почти два месеца след внезапното изчезване на бившия президент на Интерпол, Менг Хонгвей, информациите показват, че международната организация за полицейско сътрудничество вероятно ще избере Александър Прокопчук, бивш генерал-майор в руското МВД, мощното вътрешно министерство на страната, след оставката през октомври и обвинението от страна на китайската комунистическа партия за предполагаемо приемане на подкупи и нарушаване на други държавни закони от страна на първия, пише базираното в Брюксел  електронно издание New Europe . \r\nПотенциалният избор на Прокопчук, за който първо бе съобщено от британските официални представители, но все още остава непотвърден от независими източници, ще породи сериозни опасения сред световните правозащитни органи, дължащи се на историята на Кремъл за злоупотреба със системите за „червено известяване“ на Интерпол, чрез която Москва редовно се опитва да се справи с руснаци или чуждестранни граждани, които или се противопоставят, или са избягали на президента Владимир Путин, пише изданието. \r\nСистемата за \"червеното предупреждение\" на Интерпол служи като официално искане към световните служби за сигурност, че дадено лице трябва да бъде задържано и екстрадирано в страната, в която са били повдигнати обвинения. \r\nИзборът на 56-годишния Прокопчук като наследник на Менг се разглежда като друг пример за съмнителен процес на вземане на решения по отношение на ръководството на организацията. Преди да бъде избран за президент на Интерпол, Менг беше близък довереник на китайския президент Си Дзинпин и твърд лоялист на комунистическата партия, който също беше служил като заместник-министър на обществената сигурност в Китай, отбелязва още базираната в Брюксел медия. \r\nИзбирането на Менг по време на гласуване при затворени врата през 2016 г. бе голяма победа за Си и неговата външнополитическа цел за по-нататъшно интегриране на лоялните китайски служители на водещите работни места на международните организации. Изборът му беше критикуван остро от световните правозащитни агенции, които смятаха, че изборът на високопоставен служител в правителството на Си е подигравка с международното правосъдие, като се имат предвид безбройните нарушения човешки права в Народната република, както и нейната силно политизирана и произволна съдебна история, коментира New Europe. \r\nАко Прокопчук поеме ръководството на Интерпол, сега ще възникнат подобни опасения, че Русия на Путин ще следва стъпките на Китай и ще използва позицията за извършване на извънсъдебни практики, включително безсрочни досъдебни задържания и присъди, основани на политически мотивирани, измислени обвинения, опасява се изданието. \r\nВ заключение New Europe пише, че Москва има дългогодишен опит, датиращ от съветската епоха, на нарушения от този тип – нещо, за което руските дисиденти и защитниците на човешки права говорят отдавна, а освен това те се опитват да хвърлят светлина върху интерпретациите на Кремъл на правосъдието. \r\n*** Американският милиардер от унгарски произход Джордж Сорос и австрийският канцлер Себастиян Курц са обсъдили пренасянето на Централноевропейския университет от Будапеща във Виена, пише  електронното издание Hungary Today . \r\nДвамата са обсъдили детайли за пренасянето на учебното заведение във Виена, след като то бе принудено да напусне Будапеща, пише австрийският ежедневник Kurier. \r\nСледдипломните курсове по политически науки, журналистика и международни отношения ще могат да се записват в австрийската столица от следващия зимен семестър.  \r\nОсвен това Сорос и Курц са обсъдили въпроси от международната политика, включително миграцията и Брекзит, отбелязва изданието. Независимо, че двамата са на доста различни позиции, в съобщение от канцеларията на Курц се казва, че „е важно да се разговаря с хора, с които не сме съгласни за всичко“. \r\nКакто се твърди, двамата са се съгласили, че Брекзит е злощастен, а „твърд“ Брекзит трябва да бъде избегнат. Междувременно, според EUobserver, те са изразили „доста различни възгледи“ за миграционната политика. \r\nСорос ще се срещне и с Хайнц Фасман, министърът на образованието и науката на Австрия, за да разговаря с него по технически въпроси, като например акредитирането на дипломатите от Централноевропейския университет в Австрия и преместването на служителите на учебното заведение от Будапеща във Виена. \r\n*** Противниците на Тереза Мей не успяха да съберат необходимите гласове, за да искат смяната ѝ от лидерския пост в Консервативната партия, пише британското издание  Huffington Post . \r\nПравителството успя да построи мостове с водещи „брекзитъри“ и да ги убеди да изчакат крайния резултат от споразумението с Брюксел. Само 26 депутати са изпратили официално писма за вот на недоверие. Простите сметки според изданието показват, че дори и да се съберат необходимите 48 писма Тереза Мей пак ще разполага с необходимите гласове, за да запази лидерския пост. Според наблюдатели този неуспех на твърдите евроскептици, групирани около Джейкъб Рийс-Мог увеличава шансовете на кабинета предложеното от него споразумение с Брюксел все пак да получи одобрение. Някои от критиците ѝ обаче са твърдо убедени, че ще успеят да съберат необходимите 48 писма.", "date": "2018.11.20", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/11/20/2592434/pazardzhik-okrazhniyat-sad-shte-gleda-deloto-sreshtu-bivshiya-kmet-na-obshtina-rakitovo-emiliya-elenkova-za-prichineni-vredi-na-byudzheta-na-obshtinata-za-nad-256-000-lv.html", "text": "Окръжният съд в Пазарджик ще гледа дело срещу бившия кмет на Община Ракитово Емилия Еленкова за причинени вреди, съобщиха от пресцентъра на  Окръжен съд - Пазарджик . Делото е образувано по внесен обвинителен акт от Окръжната прокуратура. Срещу Еленкова е повдигнато обвинение за престъпление по служба за това, че в периода 18 август 2011 г. – 08 септември 2011 г., в качеството си на длъжностно лице – кмет на Община, е нарушила и не е изпълнила служебните си задължения с цел да причини вреда на общинския бюджет в полза на две фирми. В резултат от деянието ѝ са настъпили значителни имуществени вреди за Общината в размер над 256 000 лв. Началото на съдебното заседание е в 09.30 часа, съдия-докладчик е Коста Стоянов.", "date": "2018.11.20", "title": "Пазарджик: Окръжният съд ще гледа делото срещу бившия кмет на Община Ракитово Емилия Еленкова за причинени вреди на бюджета на Общината за над 256 000 лв."}
{"url": "http://www.focus-news.net/news/2018/11/20/2592423/new-europe-kremal-e-na-pat-da-otbelezhi-seriozna-pobeda-ako-ruski-predstavitel-bade-izbran-nachelo-na-interpol.html", "text": "Почти два месеца след внезапното изчезване на бившия президент на Интерпол, Менг Хонгвей, информациите показват, че международната организация за полицейско сътрудничество вероятно ще избере Александър Прокопчук, бивш генерал-майор в руското МВД, мощното вътрешно министерство на страната, след оставката през октомври и обвинението от страна на китайската комунистическа партия за предполагаемо приемане на подкупи и нарушаване на други държавни закони от страна на първия, пише базираното в Брюксел  електронно издание New Europe . \r\nПотенциалният избор на Прокопчук, за който първо бе съобщено от британските официални представители, но все още остава непотвърден от независими източници, ще породи сериозни опасения сред световните правозащитни органи, дължащи се на историята на Кремъл за злоупотреба със системите за „червено известяване“ на Интерпол, чрез която Москва редовно се опитва да се справи с руснаци или чуждестранни граждани, които или се противопоставят, или са избягали на президента Владимир Путин, пише изданието. \r\nСистемата за \"червеното предупреждение\" на Интерпол служи като официално искане към световните служби за сигурност, че дадено лице трябва да бъде задържано и екстрадирано в страната, в която са били повдигнати обвинения. \r\nИзборът на 56-годишния Прокопчук като наследник на Менг се разглежда като друг пример за съмнителен процес на вземане на решения по отношение на ръководството на организацията. Преди да бъде избран за президент на Интерпол, Менг беше близък довереник на китайския президент Си Дзинпин и твърд лоялист на комунистическата партия, който също беше служил като заместник-министър на обществената сигурност в Китай, отбелязва още базираната в Брюксел медия. \r\nИзбирането на Менг по време на гласуване при затворени врата през 2016 г. бе голяма победа за Си и неговата външнополитическа цел за по-нататъшно интегриране на лоялните китайски служители на водещите работни места на международните организации. Изборът му беше критикуван остро от световните правозащитни агенции, които смятаха, че изборът на високопоставен служител в правителството на Си е подигравка с международното правосъдие, като се имат предвид безбройните нарушения човешки права в Народната република, както и нейната силно политизирана и произволна съдебна история, коментира New Europe. \r\nАко Прокопчук поеме ръководството на Интерпол, сега ще възникнат подобни опасения, че Русия на Путин ще следва стъпките на Китай и ще използва позицията за извършване на извънсъдебни практики, включително безсрочни досъдебни задържания и присъди, основани на политически мотивирани, измислени обвинения, опасява се изданието. \r\nВ заключение New Europe пише, че Москва има дългогодишен опит, датиращ от съветската епоха, на нарушения от този тип – нещо, за което руските дисиденти и защитниците на човешки права говорят отдавна, а освен това те се опитват да хвърлят светлина върху интерпретациите на Кремъл на правосъдието. \r\nПревод и редакция:", "date": "2018.11.20", "title": "New Europe: Кремъл е на път да отбележи сериозна победа, ако руски представител бъде избран начело на Интерпол"}
{"url": "http://www.focus-news.net/news/2018/11/20/2592432/plovdiv-ogranicheno-e-dvizhenieto-po-pat-i-8-plovdiv-haskovo-v-uchastaka-popovitsa-parvomay-poradi-katastrofa.html", "text": "Ограничено е движението по път I-8 Пловдив – Хасково в участъка Поповица – Първомай, поради ПТП. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут Първомай – Плодовитово – Поповица.", "date": "2018.11.20", "title": "Пловдив: Ограничено е движението по път I-8 Пловдив – Хасково в участъка Поповица – Първомай поради катастрофа"}
{"url": "http://www.focus-news.net/news/2018/11/20/2592437/denitsa-zlateva-bsp-upravlyavashtite-da-se-vslushat-v-glasa-na-horata-i-da-podadat-ostavka.html", "text": "\"Управляващите да се вслушат в гласа на хората и да подадат оставка\". Това заяви пред bTV зам.-председателят на НС на БСП Деница Златева, съобщиха от пресцентъра на  партията .Тя подчерта, че протестите ще продължат и все повече градове се включват. Според нея, ако в началото хората са протестирали срещу високите цени на горивата, сега повечето искания са социални и за смяна на системата. \"Хората споделят, че не могат да живеят нормално, нямат доходи, нямат перспектива. Всеки един протест е справедлив и отговорност на политиците е да се вслушат в това, което казват хората\", отбеляза тя и припомни, че и първото правителство на Борисов е било свалено от протести, но той явно не  си е взел поука. \"Ние се солидаризираме със социалните искания на българските граждани. Внесли сме голяма част от тях и ще ги отстояваме\", коментира Златева. Тя изтъкна, че България е парламентарна република и се управлява чрез закони, а не чрез еднолични решения на министър-председателя, каквато е реалността в момента. Зам.-председателят на левицата заяви, че явно живеем в различни реалности - едното са макроикономическите показатели, говоренето на управляващите за ръст на БВП, увеличение на доходите, сигурна икономическа среда, борба с корупцията, както твърдят управляващите- от друга страна е усещането на гражданите, тези които всекидневно протестират, които са недоволни от начина, по който живеят, които искат сигурност за семействата и за децата си, искат по-високи доходи. \"Ако управляващите не се вслушат в тези справедливи и социални искания на българските граждани, нещата може и да ескалират\", каза още тя.  \r\nДеница Златева обясни, че БСП е заявила, че няма да се регистрира в пленарна зала, докато Валери Симеонов не подаде оставка. Според нея обаче, той не я е подал от разбиране, че е допуснал грешка и е обидил майките на деца с увреждания. Тя подчерта, че серията от обиди продължава от страна на Патриотичния фронт - зам.-председателят на Комисията по европейски въпроси Петър Петров е назовал децата \"ненормални\". \"Най-малкото, което трябва да направи той, е да се извини, ако не и да се оттегли от постовете в НС\", коментира тя.  Златева заяви, че БСП няма да крепи кворума на това управление. \"БСП ще влиза в пленарна зала за обсъжданията на предложенията, които направихме между първо и второ четене на бюджета, които до голяма степен отговарят на исканията на протестиращите\", каза тя и поясни, че депутатите от левицата участват в работата на комисиите, внасят предложения между първо и второ четене на бюджета, а вече два месеца провеждат и срещи в цялата страна за представяне на \"Визия за България\". По думите й много от проблемите, поставяни от протестиращите са засегнати и по време на тези срещи. Тя подчерта, че управляващите трябва да се вслушат в гласа на хората и да има избори възможно най-скоро.  \r\nЗлатева заяви, че за всички е станало ясно, че коалицията на ОП се тресе от вътрешни противоречия и скандали и ги обединява само властта. \"Очакваме днешното заседание на малкия коалиционен съвет. Има призиви от страна на Волен Сидеров за оставка и на Каракачанов. Ако запазят единство, то ще е само, за да останат на власт\", обясни тя. Според нея, в рамките на този парламент, всякакви бъдещи мнозинства са изчерпани.  \r\nНа въпрос за увеличението на депутатските заплати с 90 лв. и едва 40 лв, които се дават еднократно на пенсионерите, Златева припомни, че БСП многократно е внасяла предложения за замразяване на депутатските заплати. \"Патриотите дойдоха на власт с обещанието минималната пенсия да стане 300 лв. Даването на 40 лв. и то не на всички пенсионери за коледните празници се представя едва ли не като успокоение и решение, но не е\", каза тя. Златева отбеляза, че трябва да се фиксира възнаграждението на депутатите, а не то да зависи от промяната в средната работна заплата, защото това не е справедливо.", "date": "2018.11.20", "title": "Деница Златева, БСП: Управляващите да се вслушат в гласа на хората и да подадат оставка"}
{"url": "http://www.focus-news.net/news/2018/11/20/2592438/varna-dvizhenieto-se-osashtestvyava-v-ednoto-platno-po-avtomagistrala-hemus-ot-km-375-do-km-381-zaradi-remontni-deynosti-na-asfaltovata-nastilka.html", "text": "Движението по републиканската пътна мрежа на територията на Варненска област се осъществява нормално при зимни условия, предаде репортер на  Радио „Фокус“ – Варна . По данни на Агенция „Пътна инфраструктура“ температурите са в интервала от минус 5° до + 9°. Времето над страната е облачно. Пътните настилки са мокри, по усойните и планински райони частично заледени, но обработени и проходими при зимни условия. Шофьорите трябва да се движат с повишено внимание по автомагистрала „Хемус“ в района на пътен възел „Невша“ от км 375+800 до км 381+500 при пътен възел „Млада Гвардия“ в посока Варна – София. Движението в този участък се осъществява в дясно платно двупосочно заради ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите  се пренасочват по път I-2 Русе – Варна или да се качат на магистралата при Каспичан. Временна организация на движение е въведена по част от пътя Златни пясъци – Варна заради ремонтни дейности. В участъка от км 99+000 до км 100+100 движението се осъществява двупосочно в дясното платно, а от км 94+000 до км 90+800 трафикът се осъществява двупосочно в лявото платно. В посока Бургас движението от км 0+000 до км 8+600 се осъществява двупосочно в едното платно в посока Варна – Бургас поради ремонтни дейности на асфалтовата настилка. Работи се и по пътя Варна – Добрич в участъка село Новаково – село Стожер, като движението от км 23+200 до км 25+342 се осъществява в една лента поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.11.20", "title": "Варна: Движението се осъществява в едното платно по автомагистрала „Хемус“ от км 375 до км 381 заради ремонтни дейности на асфалтовата настилка"}
{"url": "http://www.focus-news.net/news/2018/11/20/2592439/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинска спасителна служба (ПСС)  към Българския червен  кръст. В планините вали дъжд и сняг, на някои места има мъгла и от умерен до бурен вятър. Температурите се движат от минус пет до два-три градуса. Снежната покривка е тежка, до 15 – 20 сантиметра. От ПСС уточниха, че не е подходящо туристите да се движат дори по пътеките, защото се очаква заради силния вятър да замръзнат на много участъци. На Банско и Алеко се очаква снежната покривка да замръзне в горната си част заради дъжда, който вали там в момента. Лифтовите съоръжения не работят. Няма инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2018.11.20", "title": "ПСС: Лоши са  условията за туризъм в планините"}
{"url": "http://www.focus-news.net/news/2018/11/20/2592440/vratsa-mitropolit-grigoriy-shte-oglavi-arhiereyska-sveta-liturgiya-za-hristiyanskiya-praznik-vavedenie-na-presveta-bogoroditsa-na-21-noemvri.html", "text": "Митрополит Григорий ще оглави архиерейска света Литургия за християнския празник Въведение на Пресвета Богородица, предаде репортер на  Агенция „Фокус“ . \r\nВсяка година на 21 ноември Православната църква чества големия християнски празник Въведение на Пресвета Богородица. От 1929 г. с решение на Светия Синод на Българската православна църква, празникът Въведение Богородично е определен и като Ден на християнското семейство и православната християнска  младеж. \r\nПо този повод във всички епархии на Българската православна църква се отслужва празнична света Литургия.  \r\nПразникът във Враца ще започне с архиерейска света Литургия в катедралния храм “Св. апостоли” във Враца,  която ще оглави  Негово високопреосвещенство Врачанският митрополит Григорий. Началото е от 09.00 часа. В 11.00 ч. в Средното училище “Христо Ботев” митрополит Григорий ще проведе  беседа с ученици по повод празника. В 11.40 ч. той ще отслужи молебен за здраве и ще разкаже за Въведение Богородично на децата от детска градина “Слънце”. В 12.30 ч. Врачанският митрополит Григорий ще положи основен камък на новостроящ се Център за настаняване от семеен тип във Враца. В 14.30 ч. епархийският архиерей ще отслужи водосвет и ще разговаря с непълнолетни, лишени от свобода, в новия поправителен дом във Враца.  \r\nНикола ПЕТКОВ", "date": "2018.11.20", "title": "Враца: Митрополит Григорий ще оглави архиерейска света Литургия за християнския празник Въведение на Пресвета Богородица на 21 ноември"}
{"url": "http://www.focus-news.net/news/2018/11/20/2592441/predsedatelyat-na-narodnoto-sabranie-tsveta-karayancheva-yaponiya-e-nash-traditsionen-priyatel-i-prioriteten-partnyor.html", "text": "Япония е наш традиционен приятел и приоритетен партньор. Това каза председателят на Народното събрание Цвета Караянчева на срещата си с председателя на Горната камара на парламента на Япония Чуичи Дате, съобщиха от пресцентъра на  Народното събрание . Българска парламентарна делегация е на официално посещение в Япония по покана на председателя на Камарата на съветниците Чуичи Дате.  \r\nЦвета Караянчева подчерта, че между нашите две държави винаги са съществували топли приятелски отношения, основани на споделени ценности и взаимно уважение, които имат исторически корени.  \r\nНа срещата бе споделено, че парламентарният обмен е много активен, има дългогодишни традиции и важна роля за цялостното развитие на българо-японските отношения. Отбелязано беше, че групите за приятелство в Горната и Долната камара на японския парламент и в Народното събрание на допринасят много за развитието на двустранното сътрудничество.  \r\nЦвета Караянчева изрази надежда да се задълбочи диалогът на ниво парламентарни комисии по въпроси, които са от интерес за двете страни като външна политика, отбрана, труд и социална политика, образование и наука, децата, младежта и спорта.  \r\nДвамата споделиха разбирането, че през 2018 г. е налице съществен напредък в укрепването и задълбочаването на отношенията между България и Япония, като основен принос за това имат осъществените през годината знакови визити в двете посоки.  \r\nСпециално бе отбелязано историческото посещение в България през януари 2018 г. на министър-председателя Шиндзо Абе, което е стимулирало активизирането на двустранното сътрудничество във всички сфери, придавайки му и регионално измерение. Потвърдено бе общото желание за активизиране на отношенията с акцент върху инвестициите и търговията.  \r\nЦвета Караянчева и Чуичи Дате обсъдиха отбелязването в двете страни на 3 важни годишнини в отношенията ни през 2019 г. – 110 години от началото на официалните контакти, 80 години от установяването на дипломатически отношения и 60 години от възстановяването им.  \r\nНа срещата бе изразено задоволство от активизирането на сътрудничеството в областта на науката и технологиите, спорта, както и от богатия образователен и културен обмен. Председателят на Народното събрание акцентира върху желанието ни за привличане на повече японски туристи, за което страната ни полага целенасочени усилия.  \r\nВ състава на делегацията са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев.", "date": "2018.11.20", "title": "Председателят на Народното събрание Цвета Караянчева: Япония е наш традиционен приятел и приоритетен партньор"}
{"url": "http://www.focus-news.net/news/2018/11/20/2592442/varna-vsichki-naseleni-mesta-v-oblastta-sa-s-normalno-elektrozahranvane-i-vodosnabdyavane-obstanovkata-e-spokoyna.html", "text": "Всички населени места във Варненска област са с нормално електрозахранване и водоснабдяване. Това съобщиха за  Радио „Фокус“ – Варна  от Областна администрация – Варна. По доклади на оперативните дежурни към общинските съвети за сигурност обстановката във Варненска област е спокойна и през последното денонощие няма постъпили сигнали за инциденти и проблеми, свързани с метеорологичната обстановка. Пътните настилки в областта са предимно сухи и нормално проходими при зимни условия. Пристанището и летището във Варна функционират нормално. \r\nПо данни на Националния институт по метеорология и хидрология - филиал Варна, днес са възможни валежи, които привечер и през нощта ще се усилят. Вятърът ще бъде предимно от изток-югоизток, по крайбрежието от изток-североизток, слаб до умерен вятър, следобед ще се усили. Максимални температури между 2 и 7, по крайбрежието от 7 до 11 градуса, за Варна около 8. Според хидропрогнозата вследствие на валежи ще има повишения на водните нива на реките в Черноморския басейн. От вечерните часове днес, утре и 22 ноември повишения на речните нива ще има в реките от целия басейн. \r\nМарияна ВАЛЕНТИНОВА", "date": "2018.11.20", "title": "Варна: Всички населени места в областта са с нормално електрозахранване и водоснабдяване, обстановката е спокойна"}
{"url": "http://www.focus-news.net/news/2018/11/20/2592443/sliven-dvizhenieto-po-patishtata-v-oblastta-e-natovareno.html", "text": "Движението по пътищата в област Сливен е натоварено, съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.11.20", "title": "Сливен: Движението по пътищата в областта е натоварено"}
{"url": "http://www.focus-news.net/news/2018/11/20/2592445/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-noemvri.html", "text": "„Софийска вода” временно ще прекъсне водоснабдяването в някои части на столицата на 21 ноември. Това съобщиха от пресцентъра на  дружеството . \r\nВъв връзка с монтаж на спирателни кранове на ул. „Чавдар Мутафов“ в кв. „Витоша“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул.  „Симеоновско шосе“, ул. „Чавдар Мутафов“, ул. „Тодор Чипев“, ул. „.Могилата“, ул. „.Йордан Стубел“, ул. „Иван Пейчев“, ул. „Трифон Кунев“, ул. „Асен Разцветников“ и бул. „ Симеоновско шосе“. Зона с повишена мътност: ж.к.“ „Дианабад“  и кв. „Витоша“, района между бул. „Симеоновско шосе“, ул. „21-ви век“, ул. „Христо Вакарелски“, ул. „Никола Габровски“ и бул. „Г. М. Димитров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Екатерина Пенчева“ ъгъла с ул. „Чавдар Мутафов“. \r\nВъв връзка с прекъсване на сградно водопроводно отклонение на ул. „Летец“ в кв. „Кумарица“ се налага спиране на водоподаването от 10:30 до 15:30 часа на клиентите на „Софийска вода”, живеещи в района на: ул. „Иван Вазов“, ул. „Летец“, ул. „Хаджи Димитър“; ул. „Искърско дефиле“ в района между ул. „Банска“, ул. „Зенит“, ул. „Стое Джуров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Стое Джуров“. \r\nВъв връзка с монтаж на спирателен кран и монтаж на водомер на входящ водопровод на резервоар „Лозище“ на ул. „Подлозище“ в кв. „Горна баня“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: местност Долни смърдан и местност Подлозище. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хрелков“ срещу №49. \r\nВъв връзка с подмяна на сградно водопроводно отклонение  на ул. „Бреза“ в с. Лозен се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Иван Пешев“, ул. „Караджин“, ул. „Половраг“, ул. „Васил Левски“, ул. „Блажна“ №17, №29, ул. „Караджин“ №70, №74, ул. „Половраг“ №21, №27. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“ ъгъла с ул. „Ибровица“. \r\nВъв връзка с подмяна на сградно водопроводно отклонение  на ул. „Чавдар“ в с. Горни Богров се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „3-ти март“, ул. „Чавдар“, ул. „Здравец“, ул. „Александър Стамболийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред училището. \r\nВъв връзка с подмяна на сградно водопроводно отклонение  на ул. „Св. св. Кирил и Методий“ в с. Казичене се налага спиране на водоподаването от 09:00 до 17:00 часа на клиентите на „Софийска вода”, живеещи в района на: ул. „Св. св. Кирил и Методий“ от ул. „Аличо“ до ул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. св. Кирил и Методий“ №16. \r\nВъв връзка с подмяна на сградно водопроводно отклонение  на ул. „Полк. Стойно Бачийски“ в кв. „Княжево“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Сърнела“ от ул. „Боженци“ до ул. „Полк. Стойно Бачийски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Полк. Стойно Бачийски“ ъгъла с ул. „Сърнела“ \r\nВъв връзка с подмяна на водомерен възел на ул. „Проф. Марин Големинов“ в кв. „Кръстова вада“ се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Ген. Иван Колев“ №40, 42, 44, 46, 48, 50, 52 и ул. „Борис Вълчев“ №20. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Велчев“ ъгъла с ул. „Ген. Иван Колев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.11.20", "title": "„Софийска вода” временно ще прекъсне водоснабдяването в някои части на столицата на 21 ноември"}
{"url": "http://www.focus-news.net/news/2018/11/20/2592446/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.11.20", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/11/20/2592447/sport-chehiya-pobedi-slovakiya-s-10-no-ukrayna-specheli-grupata.html", "text": "Чехия победи Словакия с 1:0 в мач от група 1 на дивизия B на Лига Европа и така завърши с 6 точки надпреварата, отстъпвайки с 3 на победителя Украйна, който ще участва в плейофите на турнира през март 2020 година. Словакия завърши на последното, трето място, с 3 точки.", "date": "2018.11.20", "title": "Спорт: Чехия победи Словакия с 1:0, но Украйна спечели групата"}
{"url": "http://www.focus-news.net/news/2018/11/20/2592448/pazardzhik-v-peshtera-shte-bade-predstavena-izlozhba-na-iliya-tonchev.html", "text": "Художникът Илия Тончев открива изложба-живопис в галерия „Проф. Веселин Стайков“ в Пещера, съобщиха за  Радио „Фокус“ – Пазарджик  от Галерията. Творецът е познат на публиката с красивите си пейзажи и абстрактни композиции.  Има множество самостоятелни изложби в София, Пазарджик, Пловдив и Пещера. Член е на Съюза на българските художници, Групата на пазарджишките художници и Клуба на художниците в Пещера. Роден е през 1957 г. в село Радилово, община Пещера. От 1978 г. работи и твори в Пещера. Той сам се определя като художник от село Радилово и това се отразява в пасторалните му композиции.  Откриването на изложбата е тази вечер от 17.30 часа.", "date": "2018.11.20", "title": "Пазарджик: В Пещера ще бъде представена изложба на Илия Тончев"}
{"url": "http://www.focus-news.net/news/2018/11/20/2592449/kyustendil-chitalishte-bratstvo-organizira-reditsa-proyavi-po-povod-75-godini-ot-spasyavaneto-na-balgarskite-evrei.html", "text": "Читалище „Братство” организира редица прояви по повод 75 години от спасяването на българските евреи. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. От 17.30 часа в салоните на читалището ще бъде открита фотодокументална изложба, свързана с приноса на България в спасяването на евреите от Холокоста. От 18.00 часа в „Синята зала” ще се проведе лекция-беседа на тема „Спасяването на евреите в България”. „Целта на инициативите е да се информира обществеността на област Кюстендил за 75-годишнината от спасяването на българските евреи по време на Втората световна война, да се съхрани паметта за важното историческо събитие, а също и младите хора да се възпитават в дух на толерантност и приемане на културното многообразие”, каза Иван Андонов. По думите му събитията са част от Комуникационната стратегия на Република България за Европейския съюз. \r\nВенцеслав ИЛЧЕВ", "date": "2018.11.20", "title": "Кюстендил: Читалище „Братство” организира редица прояви по повод 75 години от спасяването на българските евреи"}
{"url": "http://www.focus-news.net/news/2018/11/20/2592452/kyustendil-v-obshtinskiya-dramatichen-teatar-shte-bade-predstaven-myuzikalat-pastiri-na-noshtta.html", "text": "В Общинския драматичен театър ще бъде представен мюзикълът „Пастири на нощта”. Това съобщи за  Радио „Фокус” – Кюстендил  Чавдар Ненов, директор на театъра. Мюзикълът ще бъде представен от 19.00 часа в залата на културната институция. Той е дело на Театрално – музикален център, Разград. Мюзикълът е по две творби на бразилския писател Жоржи Амаду. Автор на музиката е известният композитор, а на либретото и режисьор на „Пастири в нощта” е Андрей Калудов. Мюзикълът включва 10 песни и няколко танца, музиката е съобразена с националността на автора, с бразилския характер и настроение – стил латино, танцувална, салса. Оркестровката на песните е дело на Левон Манукян. \r\nВенцеслав ИЛЧЕВ", "date": "2018.11.20", "title": "Кюстендил: В Общинския драматичен театър ще бъде представен мюзикълът „Пастири на нощта”"}
{"url": "http://www.focus-news.net/news/2018/11/20/2592453/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Преди броени дни окончателно приключи проектът за разширяване на Дневния център за деца с увреждания в Свищов. Материалната база на социалната институция бе значително подобрена, което ще подпомогне и работата на специалистите. Какво бе направено ще чуем в минутите на предаването „Добре дошли в Свищов“ на  Радио „Фокус“ – Велико Търново  от директорката на ДЦДУ Теменужка Тодорова.  \r\nПредвид застудяването, което обхвана цялата страна още през миналата седмица, продължаваме да Ви информираме за това как Свищовска община се справя с подготовката за зимата, с почистването и обезечаването на социалните и образователни институции в града и региона с отопление. Наш събеседник по темата ще бъде зам.-кметът Бедри Алиев. Последните минути на предаването ще са посветени на ценни съвети от директора на свищовската пожарна Светлин Михайлов с препоръки как да намалим риска от избухване на пожари и причиняване на инциденти с отоплителни уреди през зимата. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2018.11.20", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/11/20/2592454/gabrovo-20-sm-e-snezhnata-pokrivka-v-prohoda-shipka-patishtata-kam-naselenite-mesta-v-obshtinata-sa-pochisteni.html", "text": "Няма домакинства без ток и вода в Габровска община. Пътищата в общинския център и към населените места са почистени, обработени и проходими при зимни условия. Това съобщиха за  Радио „Фокус“ – Велико Търново  от пресцентъра на Община Габрово. На прохода Шипка снежната покривка е 20 см, температурата е минус 1 градус. Остава в сила забраната за движение на МПС с обща маса над 12 тона. \r\nВремето в Габрово е облачно, температурата на въздуха е минус 1 градус. Пътищата в Габровска област са почистени и проходими при зимни условия. Отсечката към курортен комплекс Узана също. Градските и междуградски автобусни линии са покрити. Всички ученици, за които е необходимо транспортиране до учебните заведения, са започнали нормално учебния процес. \r\nНяма лишени абонати от електрозахранване. От ТЕЦ - Габрово съобщават, че топлоподаването е нормално. Основните дейности относно транспорт, водоснабдяване, снабдяване на населението с хранителни и други основни стоки сe изпълняват в рамките на нормалната дейност. \r\nЛуиза ТРАНЧЕВА", "date": "2018.11.20", "title": "Габрово: 20 см е снежната покривка в прохода Шипка, пътищата към населените места в общината са почистени"}
{"url": "http://www.focus-news.net/news/2018/11/20/2592444/kathimerini-gartsiya-anketite-pokazvat-che-mnozinstvoto-ot-gartsite-sa-sreshtu-prespanskiya-dogovor.html", "text": "Мнозинството от гърците са срещу подписаното през юни край езерото Преспа споразумение за името между Атина и Скопие, показват анкети, публикувани от Public Issue, пише  електронното издание на вестник Kathimerini . \r\nМесечният политически барометър, проведен по телефона в периода от 6 до 16 ноември, показва, че 65% от запитаните не подкрепят споразумението, срещу 16%, които смятат, че то е добро и 13%, които нямат определена позиция за него. Останалите 5% са заявили, че нямат интерес към въпроса. \r\nЩо се отнася до мнението на респондентите за бившия министър на външните работи на Гърция Никос Коцияс, един от архитектите на договора за името между Гърция и Македония, 60% от участвалите в допитването са изразили негативна позиция, 32% - позитивна, а 9% нито положително, нито отрицателно. \r\nНа въпрос за това, как са се развили гръцко-турските отношения, 52% са отговорили, че те са се влошили, 44% считат, че те са останали непроменени, а само 2% са забелязали подобрение. \r\n53% от участниците в анкетата са изразили негативно мнение за министър-председателя на Македония Зоран Заев, 28% - положително, а 19% не са взели отношение по този въпрос. \r\nРеспондентите са изказали позицията си и за посланика на САЩ в Гърция Джефри Пайет, като 39% нямат определено мнение за него, 31% се отнасят отрицателно към американския дипломатически представител, а 29% - позитивно. \r\nПревод и редакция:", "date": "2018.11.20", "title": "Kathimerini (Гърция): Анкетите показват, че мнозинството от гърците са срещу Преспанския договор"}
{"url": "http://www.focus-news.net/news/2018/11/20/2592455/dobrich-tyaloto-na-59-godishen-mazh-e-otkrito-do-lek-avtomobil-v-rayona-na-vilna-zona-lozyata.html", "text": "Тялото на 59-годишен мъж е открито до лек автомобил в района на вилна зона „Лозята”. Това съобщиха от  ОДМВР - Добрич . На 19 ноември около 12.40 часа е получено съобщение за установен изоставен лек автомобил „Фолксваген” с добричка регистрация в района на в.з. „Лозята” по пътя от град Добрич посока с. Богдан. На място в близост до автомобила е установен трупа на 59-годишен мъж от град Добрич, обявен за ОДИ. Материалите са докладвани в Прокуратурата. По случая е образувано досъдебно производство по описа на Първо РУ МВР - Добрич.", "date": "2018.11.20", "title": "Добрич: Тялото на 59-годишен мъж е открито до лек автомобил в района на вилна зона „Лозята”"}
{"url": "http://www.focus-news.net/news/2018/11/20/2592430/politico-frantsiya-i-germaniya-planirat-da-vavedat-edinen-byudzhet-na-evrozonata-ot-2021-godina.html", "text": "Еврозоната трябва да има единен бюджет до 2021 година, за да може с финансовата си мощ да поема икономическите шокове, заявиха министрите на финансите на Франция и Германия в понеделник, пише  европейската редакция на Politico . \r\nБруно льо Мейр и Олаф Шолц изразиха надежда за общо френско-германско предложение за общ бюджет на еврозоната пред своите колеги в Брюксел на извънредната среща на 27-те финансови министри от страните-членки на Европейския съюз, отбелязва изданието. \r\n„Искаме бюджетът да влезе в сила до 2021 година“, заяви френският финансов министър пред журналистите след срещата. Той ще помогне за „насърчаване на по-голямо сближаване“ и ще има „стабилизираща функция“, а освен това ще може да поема внезапни икономически шокове, добави той. \r\nБюджетът на еврозоната ще бъде специално за страните, използващи единната валута, но ще съществува в рамките на бюджета на ЕС. \r\nНякои страни обаче, призна Шолц, трябва да бъдат убедени да приемат предложението. \r\n„Някои от тях задават въпроси като ‚каква е добавената стойност от това?‘“ – заяви германският политик. Но, „в крайна сметка, ще намерим решение, което да бъде подкрепено от всички други“. \r\nПреди срещата на еврогрупата, министърът на финансите на Нидерландия Упке Хьокстра заяви, „че нуждата от такъв бюджет изобщо не е убедителна“. \r\nПопитан за коментара на холандците, льо Мейр посочи, че е поканил Хьокстра да „обсъдят предложението по-подробно“. \r\nСрещата в понеделник бе подготовка за следващото събиране на еврогрупата през следващите две седмици. Тогава финансовите министри трябва да се споразумеят за икономически предпазни мерки, които са готови да въведат за еврозоната. \r\nДържавните глави на страните-членки ще трябва да вземат окончателно решение на среща на върха в средата на декември, пише Politico. \r\nПревод и редакция:", "date": "2018.11.20", "title": "Politico: Франция и Германия планират да въведат единен бюджет на еврозоната от 2021 година"}
{"url": "http://www.focus-news.net/news/2018/11/20/2592456/gazeta-express-kosovo-parlamentat-na-kosovo-shte-se-sabere-na-izvanredna-sesiya-za-provalite-vav-vanshnata-politika.html", "text": "Председателството на косовския парламент е решило да насрочи извънредна сесия за четвъртък, на която да се обсъди външната политика на Прищина, пише онлайн изданието на вестник Gazeta Express. \r\nПредседателите на партийните групи в косовския парламент на среща в понеделник решиха да продължат сесията от миналия петък, когато народните представители трябваше да продължат обсъжданията от заседанията през миналата седмица. На срещата са присъствали всички председатели на фракции, отбелязва изданието. \r\nМиналата седмица депутатите не успяха да проведат извънредна сесия за „провалите във външната политика“, насрочена по искане на опозиционните партии. Липсата на народни представители и министъра на външните работи Беджет Пацоли принуди инициаторът на обсъждането – най-голямата опозиционна партия ЛДК (Демократическата лига на Косово) да оттегли искането си за извънредна сесия. Опозицията обвини външното ведомство, че не успява да осигури нови признавания на независимостта на Косово и поиска от Пацоли да отговори за твърденията на Сърбия, че осем страни са оттеглили признанията си, пише Gazeta Express. \r\nМинистерството на външните работи, от своя страна, е опровергало твърденията на сръбската дипломация и е уверило, че нито една страна не е оттеглила решението си да признае Косово за независима държава, а освен това е обвинило външния министър на Сърбия Ивица Дачич, че разпространява фалшиви новини. Агенция \"Фокус\" припомня:  \r\nУправляващата коалиция в Косово загуби мнозинството си след изтеглянето на партията на косовските сърби (\"Сръбска листа\") от нея през този месец. Опозицията обаче отказа да свали правителството с гласовете на сърбите, които се бяха предложили и призова премиера Рамуш Харадинай и властта да се саморазпуснат и да насрочат нови избори. \r\nПревод и редакция:", "date": "2018.11.20", "title": "Gazeta Express (Косово): Парламентът на Косово ще се събере на извънредна сесия за „провалите във външната политика“"}
{"url": "http://www.focus-news.net/news/2018/11/20/2592450/obedineni-patrioti-reshavat-koy-shte-izdignat-za-vitsepremier-na-myastoto-na-podaliya-ostavka-valeri-simeonov.html", "text": "Очаква се „Обединени патриоти“ да се срещнат, за да решат ще издигнат ли вицепремиер на мястото на подалия оставка Валери Симеонов. Той освободи поста на 16 ноември след като майки на деца с увреждания протестираха 26 дни заради негови думи. Премиерът Бойко Борисов прие оставката му веднага. Валери Симеонов мотивира решението си с медийна кампания, която удря върху авторитета на правителството и се превръща в пречка за нормалното функциониране на управлението. За оставка на Симеонов настояха и ПГ на БСП и ДПС, които в продължение на седмици не се регистрираха в началото на пленарните заседания. От БСП обявиха, че и след оставката няма да крепят кворума в парламента и ще се регистрират само за важни закони. Според левицата оставката на Валери Симеонов е „закъсняла, подадена под натиск“, а според ДПС - „задължителна, закъсняла и не решава нито един проблем“.  \r\nНа Коалиционния съвет се очаква да бъде обсъдено и искането на лидера на „Атака“ Волен Сидеров за оставка и на другия вицепремиер от квотата на „Обединени патриоти“ - Красимир Каракачанов. По думите на Сидеров тази идея цели заздравяване, а не разрушаване. В отговор Красимир Каракачанов заяви, че ще мисли творчески върху предложението да подаде оставка.  \r\nНа срещата трябва да стане ясно и дали Валери Симеонов ще се върне в парламента като депутат. Ако Симеонов вземе такова решение, ще заеме мястото на Миглена Александрова от „Атака“. Така НФСБ ще имат 9 депутати, „Атака“ - 7, а ВМРО - 11.", "date": "2018.11.20", "title": "„Обединени патриоти“ решават кой ще издигнат за вицепремиер на мястото на подалия оставка Валери Симеонов"}
{"url": "http://www.focus-news.net/news/2018/11/20/2592457/vratsa-24-godishen-mazh-e-zaginal-pri-katastrofa-na-patya-miziya-oryahovo.html", "text": "24-годишен мъж е загинал при катастрофа на пътя Мизия - Оряхово. Това съобщиха от  ОДМВР - Враца . Сигналът за инцидента е подаден на 19 ноември 2018 г. около 12.00 часа. Установено е, че на пътя между град Мизия и град Оряхово катастрофират лек автомобил „Форд Мондео” и лек автомобил Фолксваген Поло“. Водачът с инициали Е.Ц. (на 27 г.) от с. Галово, движейки се с несъобразена скорост с пътните условия, навлиза в насрещната лента и блъска правилно движещият се лек автомобил „Фолксваген Поло“. Загинал е 24-годишен пътник от лекия автомобил „Форд“. С различни наранявания са още трима пътници от същия автомобил, както и водачът на лекия автомобил „Фолксваген“. Пробите за алкохол на двамата водачи са отрицателни. Образувано е досъдебно производство.", "date": "2018.11.20", "title": "Враца: 24-годишен мъж е загинал при катастрофа на пътя Мизия - Оряхово"}
{"url": "http://www.focus-news.net/news/2018/11/20/2592458/kyustendil-izlozhba-na-rosen-arsov-shte-bade-predstavena-v-obshtinskata-galeriya-v-dupnitsa.html", "text": "Общинската галерия в Дупница организира изложба на Росен Арсов. Това съобщиха за  Радио „Фокус” – Кюстендил  от отдел „Култура” към Община Дупница. Изложбата ще бъде открита от 17.30 часа в градската галерия. Росен Арсов е роден в Кюстендил през 1974 година. Завършил е ЮЗУ „Н. Рилски“. Първата си самостоятелна изложба прави през 2004 година в Художествената галерия „Владимир Димитров - Майстора“. Носител е на наградата на Община Кюстендил за млад автор – за скулптора. Участвал е в национални и международни групови изложби, в  два международни пленера по живопис. „Пътник с корени“ е втората му самостоятелна изложба в Кюстендил. Нейното послание е „Човек не бива да се чувства емигрант в родния си край“. Росен Арсов е и иконописец. \r\nВенцеслав ИЛЧЕВ", "date": "2018.11.20", "title": "Кюстендил: Изложба на Росен Арсов ще бъде представена в общинската галерия в Дупница"}
{"url": "http://www.focus-news.net/news/2018/11/20/2592459/d-r-vasil-valchev-mbal-pazardzhik-oblastnata-bolnitsa-se-otoplyava-s-parna-instalatsiya-na-gaz-prez-zimata-i-ima-gotovnost-za-studenite-dni.html", "text": "Областната болница в Пазарджик се отоплява на газ с парна инсталация и няма проблеми при ниските температури през зимата. Това каза за  Радио „Фокус“ – Пазарджик  д-р Васил Вълчев, началник на МБАЛ-Пазарджик. По думите му лечебното заведение е подготвено за зимата и няма никакви проблеми с отоплението. „Взети са мерки да се пуска парното повече часове в студените зимни дни. Освен това в повечето стаи има и климатици и при нужда ще бъдат включвани. Досега не сме имали проблеми с минусовите температури навън“, уточни д-р Вълчев. Той каза още, че всички помещения в лечебното заведение се отопляват, осигурено и е необходимото количество газ за целия зимен сезон. Налична все още е и старата инсталация, която се захранва с мазут, и може да бъде използвана при нужда. Лечебното заведение е цялостно санирано. \r\nАлбена ЖИЛЕКОВА", "date": "2018.11.20", "title": "Д-р Васил Вълчев, МБАЛ - Пазарджик: Областната болница се отоплява с парна инсталация на газ през зимата и има готовност за студените дни"}
{"url": "http://www.focus-news.net/news/2018/11/20/2592462/ministar-emil-karanikolov-1-mln-litra-nekachestveno-gorivo-sa-spreni-ot-pazara-ot-nachaloto-na-godinata.html", "text": "Само от началото на годината сме спрели от пазара един милион литра некачествено гориво. Проверките продължават. Това каза министърът на икономиката Емил Караниколов в Сутрешния блок на  БНТ . „Относно цените на горивата - това наистина са международни пазари. КЗК следи дали няма картел, монопол или изкривяване на пазарите“, посочи той и уточни, че Държавната агенция по метеорология и технически надзор контролира качеството на горивата. „Проблемът е в доверието“, коментира Караниколов. „Хората нямат доверие, на ръба са, а за съжаление нямаме магическа пръчка и никой не е обещавал нещо невъзможно, тоест минимални доходи над 1000 - 1500 лева. Това ще стане с времето, няма как - ние почнахме от дъното и настина малко по малко нещата се развиват. Икономиката ни върви“, обясни министърът. „Ще обърна внимание на протестите на хората с увреждания, на майките, не само тези, които протестират. Те 20 години и повече не са видели решение на техните проблеми. В момента те виждат в това правителство решение, те не искат да се смени правителството и да дойде ново да реши техните проблеми“, посочи Емил Караниколов. „Разбира се, че 150 милиона увеличение само за хората с увреждания, след като навършат 18 години не е решение, те искат и среда“, допълни министърът.", "date": "2018.11.20", "title": "Министър Емил Караниколов: 1 млн. литра некачествено гориво са спрени от пазара от началото на годината"}
{"url": "http://www.focus-news.net/news/2018/11/20/2592465/blagoevgrad-14-godishno-momiche-e-bilo-blasnato-ot-lek-avtomobil-na-peshehodna-pateka-v-grada.html", "text": "14-годишно момиче е било блъснато от лек автомобил на пешеходна пътека в града. Това съобщиха от  ОДМВР - Благоевград . Инцидентът е станал на 19 ноември около 13.45 часа на ул. „Яне Сандански“ в Благоевград. Лек автомобил „Рено Меган“, управляван от 46 -годишен мъж с инициали П.Д. от с. Церово, е отнел предимството и е блъснал 14-годишно момиче от Благоевград, пресичащо пътното платно на обозначеното за целта място. Момичето е транспортирано за лечение в УМБАЛСМ „Пирогов“ в София без опасност за живота с фрактура на лявата ръка, спукан череп и комоцио. По случая е образувано досъдебно производство.", "date": "2018.11.20", "title": "Благоевград: 14-годишно момиче е било блъснато от лек автомобил на пешеходна пътека в града"}
{"url": "http://www.focus-news.net/news/2018/11/20/2592463/razgrad-72-godishen-mazh-se-e-prostrelyal-v-desniya-krak-sas-samodelna-pushka-v-grad-zavet.html", "text": "72-годишен мъж се е прострелял в десния крак със самоделна пушка в град Завет. Това съобщиха от  ОДМВР - Разград . Сигналът за простреляния мъж е получен около 06.50 часа на 19 ноември на тел.112. На място в къщата му в град Завет е установен 72-годишният С.Е., който се прострелял в пръстите на десния крак със самоделна едноцевна пушка, 12 калибър. Оръжието е иззето. Пострадалият е откаран за преглед в ЦСМП - Кубрат и след оказана медицинска помощ е освободен за домашно лечение. По случая е образувано досъдебно производство.", "date": "2018.11.20", "title": "Разград: 72-годишен мъж се е прострелял в десния крак със самоделна пушка в град Завет"}
{"url": "http://www.focus-news.net/news/2018/11/20/2592464/anton-antonov-api-v-nachaloto-na-dekemvri-shte-predlozhim-za-obsazhdane-obhvata-na-tol-sistemata-i-varianti-na-tol-taksi-za-tezhkotovarnite-avtomobili.html", "text": "В началото на декември ще предложим за обсъждане обхвата на тол системата и варианти на тол такси за товарните автомобили над 3.5 т. Изчисленията се изготвят от Световната банка, която е консултант по проекта. Това заяви в интервю за Българската национална телевизия Антон Антонов, директор на „Националното тол управление“, съобщиха от пресцентъра на  Агенция „Пътна инфраструктура“ . Той обясни, че вариантите за таксуване ще бъде обсъдени с всички заинтересовани страни. След като бъде постигнат консенсус, тарифата ще бъде изпратена за нотификация в Европейската комисия. \r\nЦените на винетките за всички превозни средства няма да се променят - остават същите както до сега. Антонов поясни, че тежкотоварните автомобили ще използват винетки до 15 август 2019 г., от 16 август те ще преминат на тол такса. „Въвежда се и уикенд винетка за леките автомобили. Цената ѝ ще бъде 10 лева и е  насочена към потребителите, които по-рядко пътуват”, коментира Антон Антонов. Тя ще е валидна от петък 12.00 часа до неделя 23.59 часа. \r\nДиректорът на „Националното тол управление“ посочи, че шофьорите, които имат стикер винетка валидна след 1 януари, ще могат да я преобразуват (конвентират) в електронна. Потребителите ще могат лесно да го осъществят на сайта на тол системата bgtoll.bg от 17 декември. Необходимо е да въведат единствено регистрационния номер на автомобила и валидността на винетката. „Конвертирането е препоръчително и то ще улесни системата. Хартиената винетка не бива да бъде отлепяна от стъклото на автомобила до изтичане на валидността ѝ“, отбеляза Антонов. \r\nОтносно начините за купуване на електронни винетки Антон Антонов обясни, че от 17 декември потребителите ще могат да купят винетка от сайта bgtoll.bg, чрез мобилно приложение, терминали за самообслужване, които ще бъдат разположени в търговските обекти и на каса в търговските обекти. Винетка ще може да се закупи с кредитна и дебитна карта, чрез банков трансфер и с карта за гориво. За банковия трансфер шофьорите трябва да знаят, че е необходимо технологично време, както при други видове банкови плащания. Ще се необходими ден или  два, за да бъде обработена транзакцията и да се отрази в системата.  Отново в сайта, всеки ще може да провери дали има валидна електронна винетка – необходимо е да се въведе регистрационния номер на автомобила. \r\nАнтон Антонов посочи, че конкурсите за наемане на служители в тол управлението са обявени и предстоят интервюта.", "date": "2018.11.20", "title": "Антон Антонов, АПИ: В началото на декември ще предложим за обсъждане обхвата на тол системата и варианти на тол такси за тежкотоварните автомобили"}
{"url": "http://www.focus-news.net/news/2018/11/20/2592467/pazardzhik-uvelichava-se-obshtata-zaetost-na-leglata-v-mestata-za-nastanyavane-na-teritoriyata-na-oblastta.html", "text": "Общата заетост на леглата в местата за настаняване в област Пазарджик е 41.6%, като тя е по-висока в местата за настаняване с 3, 4 и 5 звезди – 52.4%, в сравнение със заетостта в местата за настаняване с 1 и 2 звезди (18.5%).  Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя обясни, че в сравнение със същия период на предходната година общата заетост на леглата се увеличава с 0.6 процентни пункта, като при местата за настаняване с 1 и 2 звезди е регистрирано увеличение с 2.6 процентни пункта, а при местата за настаняване с 3, 4 и 5 звезди има намаление с 2.0 процентни пункта. „Приходите от нощувки през септември 2018 г. достигат 2 368 614 лв., или с 3.3% по-малко в сравнение със септември 2017 година. Регистрирано е както намаление на приходите от български граждани с 3.4%, така и от чужди – с 2.8%“, коментира Спасова. \r\nВаня НИКОЛОВА", "date": "2018.11.20", "title": "Пазарджик: Увеличава се общата заетост на леглата в местата за настаняване на територията на областта"}
{"url": "http://www.focus-news.net/news/2018/11/20/2592469/pregled-na-osnovnite-temi-vav-varnenskiya-pechat.html", "text": "„Само левче на час получават за нощен труд медицинските сестри“ е заглавие от първа страница в днешния брой на варненския вестник  „Черно море“ . Повишение на заплатите на лекарите и медицинските сестри с 200 лв. от следващата година е заложено в Колективния трудов договор, подписан преди дни между синдикати и работодатели. „Варненската МГ стана „Дигитално училище на годината за 2018“, допълва изданието. Математическата гимназия „Д-р Петър Берон“ стана „Дигитално училище на годината 2018“. Отличието е на Дигиталната национална коалиция (ДНК) на базата на оценка по критериите брой ученици, класирани в национални кръгове на олимпиади по информационни технологии и по информатика ‑ високи постижения в международни състезания и резултати от Националното външно оценяване на дигиталните компетентности. „84 варненци са под наблюдение за малария“ е друго заглавие в броя. Общо 85 са българите, които подлежат на наблюдение и изследване за малария. 84 от тях са от Варненския регион. Това сочат данните от доклада на Регионалната здравна инспекция за 2017 година. „С какво да се отопляваме през зимата?“, четем в изданието. Във Варна захладня, паднаха дъждове (във вътрешността на страната – сняг) и дойде ред пак да мислим с какво и с колко ще се отопляваме. Алтернативите са като всяка година – на ток (климатик, радиатор, духалка), дърва, газ, парно. Репортерска проверка установи, че дървата са между 75 и 100 лв. на кубик, а най-добро е т.нар. бяло меше. Пелетите са между 450 и 550 лв. за тон, но в комбинация с термопомпа изискват и първоначална инвестиция. Въглищата са между 250 и 50 лв. на тон. Именно твърдото гориво изглежда най-изгодно да поддържа зимно време температура на около 70 кв.м в рамките на 20- 21 градуса. Цената за сезона се определя на около 500 лв. С газ, според запознати, идва малко повече. на стр. 5 в рубриката „Непознатата история“ изданието публикува материал, озаглавен „Правилникът за проституцията в гр. Варна и неговото приложение“.", "date": "2018.11.20", "title": "Преглед на основните теми във варненския печат"}
{"url": "http://www.focus-news.net/news/2018/11/20/2592468/blagoevgrad-24-godishen-mazh-e-zadarzhan-za-poboy-v-grad-bansko.html", "text": "24-годишен мъж е задържан за побой над 30-годишен мъж от град Банско. Това съобщиха от  ОДМВР-Благоевград . Инцидентът е станал на 17 ноември. Около 17.00 часа е възникнал скандал, при който 24-годишен мъж, с инициали В.Т. от град Стара Загора, е нанесъл удари на 30-годишен мъж от град Банско. В.Т. е задържан за 24 часа. По случая е образувано досъдебно производство.", "date": "2018.11.20", "title": "Благоевград: 24-годишен мъж е задържан за побой в град Банско"}
{"url": "http://www.focus-news.net/news/2018/11/20/2592466/api-vazstanoveno-e-dvizhenieto-na-kamionite-nad-12-t-v-posoka-varna-prez-tunel-vitinya-na-avtomagistrala-hemus.html", "text": "От днес се възстановява трафикът на тежкотоварни автомобили над 12 тона в посока Варна през тунел „Витиня“ на АМ „Хемус“. Това е участъкът между 34-ти и 40-ти км на автомагистралата. От началото на ремонта на виадукт „Коренишки дол“ през април т. г. товарните автомобили над 12 тона, пътуващи по АМ „Хемус“ и в двете посоки, преминаваха по обходен маршрут по път I-1 София – Ботевград и по път II-17 Околовръстен път на Ботевград. Това съобщиха от пресцентъра на  Агенция \"Пътна инфраструктура\" .  \r\nДо завършването на ремонтно-възстановителните дейности на виадуктите на АМ „Хемус“ движението на леки и товарни превозни средства над 12 тона в пътната отсечка в района на тунел „Витиня“, ще се осъществява двупосочно в платното за Варна. Обособени са една лента за София и една лента за Варна. Тежкотоварните автомобили над 12 тона, пътуващи в посока София, се отклоняват на пътен възел „Ботевград“, при км 47+060, продължавайки по път I-1 Ботевград – София и път II-17, след което се връщат обратно на АМ „Хемус“ при км 30+260 от пътен възел „Витинска река“. \r\nВ момента се извършва ремонт на долното строене на 5 виадукта на АМ „Хемус“ - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“), при 37-ми км и при 51-ви км (виадукт „Разлив“). Пътноподдържащите фирми работят максимално мобилизирано, за да завършат предвидените дейности най-късно до средата на декември. Ремонтните дейности на съоръженията са необходими, за да се пътува по тях след това удобно и безопасно. За улеснение на трафика в ремонтираните участъци там, където е възможно в последния работен ден от седмицата - петък, има две летни за пътуване в посока София - Варна, а в неделя, когато хората се прибират има две ленти към София.  \r\nНеобходимо е шофьорите да карат с повишено внимание и да спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg,  както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.11.20", "title": "АПИ: Възстановено е движението на камионите над 12 т в посока Варна през тунел \"Витиня\" на автомагистрала „Хемус“"}
{"url": "http://www.focus-news.net/news/2018/11/20/2592472/miroslav-yanchev-kmet-obshtina-zlatograd-e-podgotvila-razlichni-meropriyatiya-po-povod-chestvaneto-na-106-godini-ot-osvobozhdenieto-na-grada.html", "text": "Община Златоград е подготвила различни мероприятия по повод честването на празника на града и 106 години от освобождението на града на 21 ноември. Това каза в сутрешния блок „Добро утро, България“ на  Радио „Фокус“  кметът на Златоград Мирослав Янчев. За утрешния празник са заявили участие и от близките градове в Гърция.„Утре предстои да направим спортен маратон „По стъпките на Дельо Войвода“. Това е интересен маратон, който се прави за пръв път. Надявам се да се включат много деца. До момента са се регистрирали за участие около 200. В 15 часа ще има тържествена сесия, в 16:30 тържествено поднасяне на венци на всички паметници в Златоград и тържествена заря проверка, която ще се проведе в 17:30 часа“, уточни той. Мирослав Янчев каза още, че пограничните райони, какъвто е и Златоград, се развиват много по-бързо заради трансграничните проекти. С общия устройствен план, който се очаква да бъде приет  се гарантира перспектива и ясна визия за развитието на територията. Кметът е оптимист по отношение на културният туризъм в населеното място. Златоград има много възможности да развива туризма, а предстои и развитие на балнеологията, понеже града има дадености и в тази насока, допълни Янчев.", "date": "2018.11.20", "title": "Мирослав Янчев, кмет: Община Златоград е подготвила различни мероприятия по повод честването на 106 години от освобождението на града"}
{"url": "http://www.focus-news.net/news/2018/11/20/2592473/sport-daniya-i-irlandiya-zavarshiha-naravno-00-v-posledniya-mach-ot-grupa-1-na-liga-b.html", "text": "Дания и Ирландия завършиха наравно 0:0 в последния мач от група 1 на дивизия “B” на Лигата на нациите, който беше без значение за крайното класиране. Скандинавците вече бяха спечелили групата  и завършиха с 8 точки след 4-те изиграни мача. Втори завърши Уелс с 6 точки, а последни останаха ирландците с 2 точки.", "date": "2018.11.20", "title": "Спорт: Дания и Ирландия завършиха наравно 0:0 в последния мач от група 1 на Лига “B”"}
{"url": "http://www.focus-news.net/news/2018/11/20/2592470/blagoevgrad-obshtina-petrich-raboti-po-proekt-za-izgrazhdaneto-na-instalatsii-za-kompostirane-i-za-predvaritelno-tretirane-na-bitovi-otpadatsi.html", "text": "Община Петрич работи по проект за изграждането на компостираща инсталация и инсталация за предварително третиране на битови отпадъци. Това каза за  Радио „Фокус“ - Пирин  Минка Салагьорова, заместник-кмет на Община Петрич. Тя отбеляза, че този проект се изпълнява с договор за безвъзмездна помощ и финансиране по ОП „Околна среда“. „Обикновено, когато се говори за проекти, представяне на проекти, пресконференции, хората приемат нещата някак си малко по задължение и съответно представянето едва ли не е част от дейностите за информация и публичност. Точно с този проект не искам това представяне да бъде формално, защото той е пример как с европейско финансиране се решават наболели проблеми на дадена община. В случая за нас беше много голям проблем, че почти беше изчерпан капацитетът на регионалното депо, а също така голям проблем, не само за нас, но и за всички общини е високият размер на таксите, които трябва да се заплащат за депониране на отпадъци“, коментира заместник-кметът. Минка Салагьорова обясни, че начините, по които могат да бъдат решени тези проблеми са два: първият е разширяване капацитета на депото, което правят чрез допълнително изграждане на клетка 4, а в същото време намаляват количеството на депонираните отпадъци. По думите ѝ за да намалят отпадъците, което е и основната цел на проекта, ще изградят компостираща инсталация с капацитет 4 150 тона годишно, както и инсталация за предварително третиране на отпадъците, с капацитет 10 841 тона годишно, или това е т.нар. сепарираща инсталация, както е известна сред хората. \r\nНатали СТЕФАНОВА", "date": "2018.11.20", "title": "Благоевград: Община Петрич работи по проект за изграждането на инсталации за компостиране и за предварително третиране на битови отпадъци"}
{"url": "http://www.focus-news.net/news/2018/11/20/2592471/sofiya-izgoryal-e-avtomobil-v-zhk-mladost.html", "text": "Около 6.00 часа в полицията е получен сигнал за горящ лек автомобил, паркиран в междублоковото пространство в ж.к. „Младост“. Това съобщиха от  пресцентъра на МВР . Незабавно към адреса са насочени екипи на пожарна и полиция. От огъня напълно е изгорял лек автомобил - „Шкода“. Пламъците са обхванали и паркираните в близост три коли, които  частично са обгорели. На място се извършва оглед. По случая е образувано досъдебно производство.", "date": "2018.11.20", "title": "София: Изгорял е автомобил в ж.к. „Младост“"}
{"url": "http://www.focus-news.net/news/2018/11/20/2592474/varna-37-godishna-zhena-e-blasnata-ot-tovaren-avtomobil-na-krastovishteto-na-bul-tsar-osvoboditel-i-bul-republika.html", "text": "37-годишна жена е блъсната от товарен автомобил на кръстовището на бул. „Цар Освободител“ и бул. „Република“. Това съобщиха от  ОДМВР - Варна . Сигналът за инцидента е подаден на 19 ноември т.г. около 15.50 часа. Съобщено е, че в град Варна на кръстовището на бул. „Цар Освободител“ и бул. „Република“ е възникнало пътнотранспортно произшествие. 43-годишният водач на товарен автомобил „Опел“ с инициали Д.Ф. от София, по време на движение, при маневра за ляв завой, не пропуска и блъска пешеходка, пресичаща пътното платно. Вследствие на инцидента жената (на 37 г.) е получила контузни наранявания, прегледана е и освободена за домашно лечение, без опасност за живота.", "date": "2018.11.20", "title": "Варна: 37-годишна жена е блъсната от товарен автомобил на кръстовището на бул. „Цар Освободител“ и бул. „Република“"}
{"url": "http://www.focus-news.net/news/2018/11/20/2592461/varna-protestite-vav-varna-prodalzhavat-politsiyata-obezpechava-obshtestveniya-red.html", "text": "Протестите във Варна за по-ниски цени на горивата, по-високи доходи и с искане за оставка на цялото правителство продължават, предаде репортер на  Радио „Фокус“ – Варна . Недоволството на гражданите ще бъде изразено отново тази вечер от 18.30 часа, като протестиращите ще се съберат пред сградата на Общината. Сред исканията им са оставка на правителството и осигуряване на прозрачна среда за провеждане на справедливи избори. \r\nПо време на протеста снощи традиционно множеството спря движението при кръстовището на Общината, след което протестиращите преминаха по бул. „Мария Луиза“ до Катедралата, а по-късно блокираха движението по Аспарухов мост. Протестът протече при засилено полицейско присъствие. До безредици, инциденти и физически спречквания не се стигна.  \r\nВсяка вечер полицията предприема всички необходими мерки за обезпечаване на обществения ред по време на провеждането на протестите.  \r\nМарияна ВАЛЕНТИНОВА", "date": "2018.11.20", "title": "Варна: Протестите във Варна продължават, полицията обезпечава обществения ред"}
{"url": "http://www.focus-news.net/news/2018/11/20/2592451/shumen-na-ofitsialna-tseremoniya-shte-badat-vracheni-klyuchovete-na-novopostroenite-kashti-v-hitrino.html", "text": "В навечерието на Втората годишнина от железопътния инцидент на 10 декември 2016 година в село Хитрино ще се проведе церемония по връчване на ключове на собствениците на новопостроени къщи в село Хитрино със средства от Фонд „Социална закрила” към Министерство на труда и социалната политика. Това съобщиха от пресцентъра на  Община Хитрино . Събитието е насрочено за 26 ноември 2018 година от 14.00 часа в село Хитрино.", "date": "2018.11.20", "title": "Шумен: На официална церемония ще бъдат връчени ключовете на новопостроените къщи в Хитрино"}
{"url": "http://www.focus-news.net/news/2018/11/20/2592478/smolyan-v-grad-shte-bade-otkrita-yubileyna-fotoizlozhba-posvetena-na-60-godishninata-ot-rozhdenieto-na-sasho-sarandaliev.html", "text": "Клубът на дейците на културата открива юбилейна фотоизложба „40 от 60”, посветена на 60-годишнината от рождението на Сашо Сарандалиев, от 18:00 часа в зала „Петър Стайков” на бул. „България” 43. Това съобщиха от  клуба . Експозицията съдържа 120 фотоса от различни периоди в творческото развитие на Сарандалиев. Това са портрети, пейзажи, плакати, календари, албуми, диплянки – цветни и черно-бели. \r\nОсвен като фотожурналист и майстор фотограф, Сашо Сарандалиев е известен и като председател на Фотоклуб „Орфей”, организатор на изложби, салони, пленери. В момента работи като фото и видео кореспондент на Българската телеграфна агенция. Изложбата ще остане на вниманието на смолянчани и гостите на града до 30 ноември т.г.", "date": "2018.11.20", "title": "Смолян: В град ще бъде открита юбилейна фотоизложба, посветена на 60-годишнината от рождението на Сашо Сарандалиев"}
{"url": "http://www.focus-news.net/news/2018/11/20/2592476/pazardzhik-nad-20-sm-e-snezhnata-pokrivka-v-kurorta-yundola-kray-velingrad-ski-saorazheniyata-sa-v-gotovnost.html", "text": "Над 20 см е снежната покривка в курорта Юндола край Велинград. Това съобщи за  Радио „Фокус“ – Пазарджик  Мехмед Местан, кмет на Юндола. По думите му при първия снеговалеж в курорта са паднали около 30 см, но заради слънчевото време вчерашния следобед част от него се е стопил. „Всички пътища в селото са проходими, почистени и опесъчени. За снегопочистването разчитаме на Община Велинград, както и на трактори на някой от туристическите бази в курорта. Преди началото на зимата е извършена профилактика и на всички ски съоръжения, като тази зима ще функционират пет ски писти“, уточни Местан. Той допълни, че в курорта има множество хижи, вили и почивни станции, които предлагат много добри условия за зимен туризъм. Повечето от тях се отопляват на дърва или пелети. \r\nАлбена ЖИЛЕКОВА", "date": "2018.11.20", "title": "Пазарджик: Над 20 см е снежната покривка в курорта Юндола край Велинград, ски съоръженията са в готовност"}
{"url": "http://www.focus-news.net/news/2018/11/20/2592477/varna-peshehodka-e-postradala-pri-paten-intsident-v-rayona-na-bul-tsar-osvoboditel-i-ul-lyuben-karavelov.html", "text": "Пешеходка е пострадала при пътен инцидент в района на бул. „Цар Освободител“ и ул. „Любен Каравелов“ във Варна. Това съобщиха за  Радио „Фокус“ – Варна  от „Пътна полиция“. Произшествието е регистрирано по-рано днес, като пострадалата е с контузии и няма опасност за живота ѝ.  \r\nОт полицията допълниха, че през последното денонощие в града са пострадали още двама пешеходци, които също са с контузии и няма опасност за живота им. Екипите са обслужили и други 5 катастрофи, при които са нанесени материални щети по автомобилите. Към момента не се съобщава за неработещи светофарни уредби или пътни инциденти, които допълнително да затрудняват трафика във Варна. \r\nМарияна ВАЛЕНТИНОВА", "date": "2018.11.20", "title": "Варна: Пешеходка е пострадала при пътен инцидент в района на бул. „Цар Освободител“ и ул. „Любен Каравелов“"}
{"url": "http://www.focus-news.net/news/2018/11/20/2592475/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за готовността на Община Пещера за зимното поддържане на пътищата и общинските паркинги. Събеседник по темата ще бъде Иван Спиров, директор на Общинско предприятие „Чистота и поддържане на пътната инфраструктура“. Ще потърсим и информация как ще се отопляват учебните заведения в родопската община през зимата и как се придвижват учениците от малките населени места до училище. За дейността на Кризисния центъра в Пещера ще разговаряме с Валентина Гешева от Фонд „ИГА“. В края на предаването ще ви разкажем и как преминаха Славейковите дни в училище „П. Р. Славейков“ в родопския град. Телефоните за връзка със студиото са 0885 606692 и 034 420020.", "date": "2018.11.20", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/11/20/2592460/afp-sadiya-otmeni-reshenieto-na-tramp-da-ne-se-dava-ubezhishte-na-nelegalni-migranti.html", "text": "Федерален съдия отмени, поне временно, решението на американския президент Доналд Тръмп да не се дава убежище на хора, които  са влезли нелегално в САЩ, предава  AFP . \r\nАмериканският лидер по-рано този месец взе решението на базата на опасения за националната сигурност във връзка с приближаващия към САЩ през Мексико мигрантски караван от Централна Америка, припомня френската агенция. \r\nСъдия Джон Тигар от Сан Франциско наложи временно отменяне на разпоредбите на Тръмп. \r\nПревод и редакция:", "date": "2018.11.20", "title": "AFP: Съдия отмени решението на Тръмп да не се дава убежище на нелегални мигранти"}
{"url": "http://www.focus-news.net/news/2018/11/20/2592480/varna-v-grada-shte-se-provede-obuchitelen-seminar-za-nachalni-uchiteli-prepodavateli-po-religiya-i-uchiteli-v-nedelnite-uchilishta.html", "text": "В града ще се проведе обучителен семинар за начални учители, преподаватели по религия и учители в неделните училища, посветен на Деня на християнското семейство – Въведение Богородично и отбелязването му в училище. Това съобщиха за  Радио „Фокус“ – Варна  от Духовно-просветен център „Св. Архангел Михаил”. Семинарът ще се проведе в Духовно-просветен център „Св. Архангел Михаил” на ул. „27 юли” № 9 от 14.30 часа. Инициативата се организира от Духовно-просветен център „Св. Архангел Михаил” с благословението на Варненския и Великопреславски митрополит Йоан. Учителите ще бъдат запознати със значението на празника от богословска, психологическа и педагогическа гледна точка. По време на семинара ще бъде представен проектът „Празник в класната стая” на Центъра за образователни инициативи „Двери”. Проектът представя модел за християнско ограмотяване на ученици в началния етап на образование и предлага варианти за обогатяване на училищната празничност, изложени в помагало за учителя и папка със седем образователни карти за учениците. Учителите ще бъдат запознати с начина на преподаване, разработен в учебното пособие, за да могат да приложат материалите в педагогическата си работа. На участниците в семинара ще бъдат предоставени от Варненска и Великопреславска митрополия учебните материали по проекта „Празник в класната стая”. \r\nСеминарът се провежда по инициатива на Варненска и Великопреславска св. митрополия съвместно с Центъра за образователни инициативи „Двери” и със съдействието на Регионалното управление на образованието – Варна и Дирекция „Образование” на Община Варна. \r\nМарияна ВАЛЕНТИНОВА", "date": "2018.11.20", "title": "Варна: В града ще се проведе обучителен семинар за начални учители, преподаватели по религия и учители в неделните училища"}
{"url": "http://www.focus-news.net/news/2018/11/20/2592481/nikolay-melemov-kmet-na-smolyan-v-palna-gotovnost-obshtinata-shte-posreshtne-zimata.html", "text": "В пълна готовност Община Смолян ще посрещне зимата. Това каза за сутрешния блок „Добро утро, България“ на   Радио „Фокус“  кметът Николай Мелемов. „В село Кутево нямаше ток през деня, но всичко е възстановено. Снегът беше по-мокър, но няма извънредна ситуация и всичко е под контрол. Няма поводи за притеснение. Няма проблеми и със снабдяването на гориво. Общината се е приготвила за зимата. Социалните заведения, детските градини и училищата също са снабдени с гориво, така че дори и да вали, няма опасност за региона“, обясни  Николай Мелемов. Той допълни, че Община Смолян e издала календар, част от инициативата „Да покажем красотите на Общината“, като средствата от кампанията ще помогнат на хора в нужда.", "date": "2018.11.20", "title": "Николай Мелемов, кмет на Смолян: В пълна готовност Общината ще посрещне зимата"}
{"url": "http://www.focus-news.net/news/2018/11/20/2592484/varna-4-dushi-sa-zaginali-a-47-sa-raneni-po-patishtata-v-oblastta-ot-nachaloto-na-mesets-noemvri.html", "text": "Четирима души са загинали по пътищата в областта от началото на месец ноември. Това съобщиха за  Радио „Фокус“ – Варна  от ОДМВР – Варна. По данни на полицията от началото на месеца на територията на област Варна са регистрирани 33 пътнотранспортни произшествия с пострадали, като ранените са 47 души.  \r\nДо края на ноември се провежда традиционната акция „Зима”, която има за цел да изостри вниманието на водачи и пешеходци, участващи в движението по пътищата на България през зимния сезон, към тяхното безопасно поведение и шофиране, както и към толерантността им на пътя. До 20 ноември акцентът е поставен върху правилното поведение на пешеходците на пътя и на водачите на моторни превозни средства спрямо тях. Последните 10 дни на месец ноември обхващат третия етап от традиционната акция „Зима”, който протича под мотото „Безопасно шофиране през зимата”. Дейностите на пътните полицаи ще бъдат насочени към контрол над техническата изправност на автомобилите и на осветителните им системи, както и над поведението на водачите.  \r\n„Пътна полиция\" се обръща към всички участници в движението по пътищата с апел да бъдат внимателни и отговорни към себе си и към останалите на пътя. От полицията напомнят, че преди пътуването водачите трябва да прегледат основно изправността на автомобила си и неговата готовност за движение при зимни условия. При заснежена и заледена настилка, шофьорите трябва да управляват плавно, без рязко форсиране и отнемане на газта, скоростта да се намалява с помощта на двигателя при включена предавка, почти без да се използват спирачките. Рязкото използване на спирачките е крайно опасно. \r\nМарияна ВАЛЕНТИНОВА", "date": "2018.11.20", "title": "Варна: 4 души са загинали, а 47 са ранени по пътищата в областта от началото на месец ноември"}
{"url": "http://www.focus-news.net/news/2018/11/20/2592483/plovdiv-klubat-apteka-za-dushata-shte-podnovi-svoyata-rabota-v-narodna-biblioteka-ivan-vazov-na-22-noemvri.html", "text": "Клуб „Аптека за душата“ ще поднови своята работа на 22 ноември 2018 г. от 18.00 часа в Конферентната зала на Народна библиотека „Иван Вазов“ – Пловдив. Това съобщиха за  Радио „Фокус“ - Пловдив  от библиотеката. Новият сезон ще бъде открит с темата „Арт терапия – пътуване към същността“. Според организаторите изкуството отдавна е утвърдило своята роля като подход за прекратяване на болестния процес и възстановяване на нормалното състояние на организма. Занятието на „Аптека за душата“ ще определи същността на арт терапията, ще разисква въпросите за кого тя е подходяща, как да се използва, как работи и т.н. Събитието е насочено към специалисти в областта на психологията и личностното развитие, родители, учители, почитатели на изкуството, просто любопитни в тази сфера. Водещ  е Здравка Петрова – психолог и арт терапевт. \r\nПо традиция клуб „Аптека за душата“ провежда своите сбирки при свободен вход.", "date": "2018.11.20", "title": "Пловдив: Клубът „Аптека за душата“ ще поднови своята работа в Народна библиотека „Иван Вазов“ на 22 ноември"}
{"url": "http://www.focus-news.net/news/2018/11/20/2592485/plovdiv-vazstanoveno-e-dvizhenieto-po-pat-i-8-plovdiv-haskovo-v-uchastaka-popovitsa-parvomay.html", "text": "Възстановено е движението по път I-8 Пловдив – Хасково в участъка Поповица – Първомай. Това съобщиха от пресцентъра на  Агенция „Пътна инфраструктура“ . Поради пътнотранспортно произшествие трафикът беше временно ограничен и пренасочен по обходен маршрут.", "date": "2018.11.20", "title": "Пловдив: Възстановено е движението по път I-8 Пловдив – Хасково в участъка Поповица – Първомай"}
{"url": "http://www.focus-news.net/news/2018/11/20/2592487/sofiya-v-doma-na-evropa-shte-bade-predstaveno-sotsiologichesko-prouchvane-posveteno-na-sastoyanieto-i-potrebnostite-ot-umeniya-i-kadri-v-silistrenska-oblast-za-perioda-2018-2028-g.html", "text": "Българският евродепутат Момчил Неков, в партньорство с Черноморски институт и Агенция за социални проучвания и анализи АССА-М, организира представяне на социологическото проучване „Изследване на състоянието и потребностите от умения и кадри в Силистренска област за периода 2018 - 2028 г.“. Това съобщиха от  пресофиса на Момчил Неков . Събитието ще се проведе на 23 ноември 2018 г. от 11.00 часа в „Дома на Европа“ на ул. „Георги С. Раковски“ 124 в София. Целта на събитието е да постави фокус върху нуждата от изграждане на гъвкави модели за взаимодействие между бизнеса и образованието, съобразени с потребностите на регионалната и местна икономика. \r\nРезултатите от проучването следва да послужат като основа за прогнозиране на потребностите на пазара на труда с цел да се намалят дефицитите в определени професионални направления и да се насочи подготовката на специалисти в съответствие с възможностите за реализация. \r\nПоканени да участват са представители на министерства, бизнеса, образованието, неправителствени организации, граждани и представители на медиите.", "date": "2018.11.20", "title": "София: В Дома на Европа ще бъде представено социологическо проучване, посветено на състоянието и потребностите от умения и кадри в Силистренска област за периода 2018 - 2028 г."}
{"url": "http://www.focus-news.net/news/2018/11/20/2592488/burgas-vodolazi-shte-napravyat-demonstratsiya-na-gmurkane-s-retro-skafandar-ot-60-te-godini-na-minaliya-vek-na-6-dekemvri.html", "text": "Водолази ще направят демонстрация на гмуркане с ретро скафандър от 60-те години на миналия век на 6 декември. Това съобщиха от пресцентъра на  Община Бургас . Поредното екстремно предизвикателство към жителите и гостите на града отправят водолазите от клуб „Приятели на морето\" - Бургас. На Никулден те ще се гмуркат при Моста с ретро скафандър, използван при подводни работи през 60-те години на миналия век. Предвижда се гмуркането да започне в 11.00 часа на 6 декември, ако са налице подходящи условия за това. \r\nЕкипировката е тежка и се състои от метален шлем и тежък костюм. Гмуркачът получава въздух с помощта на маркуч. Връзката с екипа над водата се осъществява по радиостанция, а сигналът се предава по кабел. \r\nОсвен че ще демонстрират как се работи с ретро екипировката, водолазите ще дадат възможност на всеки желаещ да се гмурне с нея. Желаещите обаче трябва да притежават водолазен сертификат, а преди да се потопят във водата, ще има бъде направен инструктаж. \r\nВодолазите от клуб „Приятели на морето\" - Бургас провеждат инициативата вече няколко години. Събитието е част от програмата за отбелязването на празника на Бургас - Никулден.", "date": "2018.11.20", "title": "Бургас: Водолази ще направят демонстрация на гмуркане с ретро скафандър от 60-те години на миналия век на 6 декември"}
{"url": "http://www.focus-news.net/news/2018/11/20/2592491/dobrich-v-kavarna-otvori-punkt-za-sabirane-na-produkti-v-pomosht-na-vazrastni-hora-ot-obezlyudeni-sela-vav-vidinska-oblast.html", "text": "В Каварна отвори пункт за събиране на продукти в помощ на възрастни хора от обезлюдени села във Видинска област. Това съобщиха от пресцентъра на  Община Каварна . От днес до 22 ноември в  СУ „Стефан Караджа“ ще работи пункта за събиране на продукти под надслов „В помощ на възрастните хора\" от обезлюдени села във Видинска област по инициатива на Клуба по гражданско образование. Всеки може да посети пункта от 7.50 часа до 13.20 часа на втория етаж на училището. Продуктите ще бъдат изпратени на 22 ноември. Всеки участник в акцията е доброволец и чрез делата си изразява отношение към социалната среда и готовност за съпричастни към болезнените обществени реалности.", "date": "2018.11.20", "title": "Добрич: В Каварна отвори пункт за събиране на продукти в помощ на възрастни хора от обезлюдени села във Видинска област"}
{"url": "http://www.focus-news.net/news/2018/11/20/2592490/varna-sluzhiteli-na-severoiztochno-darzhavno-predpriyatie-sa-zadarzhali-4-karutsi-s-nezakonna-darvesina-na-teritoriyata-na-oblastta.html", "text": "Четири каруци с незаконно добита дървесина са задържани при проверки на горските стражари във Варненско. Това съобщиха от пресцентъра на  Североизточно държавно предприятие . Две от каруците, натоварени с 2 куб. м дърва за огрев, са конфискувани на територията на ДГС „Варна”. За нарушенията са съставени четири акта и четири констативни протокола по Закона за горите. Други четири акта са съставени при обход в ДЛС „Шерба”, където служителите на стопанството са разкрили незаконната сеч на 1.2 куб. м дърва за огрев. Дървесината и двете каруци, с които нарушителите се опитали да я транспортират, са задържани. \r\nВ рамките на изминалата седмица в горските и ловни стопанства към Североизточно държавно предприятие са извършени 804 проверки. 170 от тях са на обекти за добив на дървесина, 312 – на превозни средства, а 322 – на физически лица, от които 267 са ловци. Съставени са общо 14 акта и 7 констативни протокола по Закона за горите. \r\nОт СИДП апелират при съмнения за незаконна сеч или други нарушения в горите гражданите да подават сигнали на телефон 112.", "date": "2018.11.20", "title": "Варна: Служители на Североизточно държавно предприятие са задържали 4 каруци с незаконна дървесина на територията на областта"}
{"url": "http://www.focus-news.net/news/2018/11/20/2592479/ako-makedoniya-rusiya-izostavi-sarbiya-i-ne-podkrepi-usiliyata-y-da-poprechi-na-glasuvaneto-za-priemane-na-kosovo-v-interpol.html", "text": "Във вторник в Дубай ще се гласува дали Косово да стане равноправен член на Интерпол. Гласуването стана възможно, след като бе отхвърлено искането на Сърбия да се извади от дневния ред точката, в която се иска Прищина да стане член на тази международна организация, предава  скопското електронно издание „Актуално и обективно“ . \r\nКакто отбелязва медията, Русия не подкрепи Сърбия в усилията й да осуети гласуването. Само 5 страни – Китай, Испания, Кипър, Аржентина и Суринам са гласували за изваждане на въпросната точка от дневния ред, но не и традиционният приятел на Сърбия – Русия. \r\nИзданието коментира, че с това Москва е застанала на страната на Прищина и е одобрила нейното предложение да се гласува за приемане на Косово в Интерпол. \r\n„АКО“ отбелязва, че според сегашното състояние на нещата и според предупрежденията на сръбската делегация към местната общественост, най-вероятно Косово ще стане член на международната полицейска организация. \r\nИзданието припомня, е това е четвърти опит на Косово да стане равноправен член на Интерпол, а според сръбската делегация това е прецедент, тъй като най-младата балканска страна не е членка на ООН и няма атрибутите на държава и съществува опасност да бъдат възпрепятствани всички разследвания срещу сегашното ръководство на заповедите на Интерпол. \r\nПревод и редакция:", "date": "2018.11.20", "title": "АКО (Македония): Русия изостави Сърбия и не подкрепи усилията й да попречи на гласуването за приемане на Косово в Интерпол"}
{"url": "http://www.focus-news.net/news/2018/11/20/2592489/predsedatelyat-na-ns-tsveta-karayancheva-pred-yaponskiya-premier-shindzo-abe-da-udvoim-usiliyata-si-yaponskite-investitsii-v-balgariya-da-narasnat.html", "text": "България и Япония ще удвоят усилията си за нарастване на търговския стокообмен между двете държави, както и за увеличаване на броя на туристите и на японските стратегически инвестиции в България. Около това се обединиха председателят на Народното събрание Цвета Караянчева и министър-председателят на Япония Шиндзо Абе по време на официалната им среща. Българска делегация, водена от председателя на парламента, е на официално посещение в Япония. Това съобщиха от пресцентъра на Народното събрание. \r\n\"Япония е важен инвеститор за страната ни, а България предлага отличен инвестиционен климат като макроикономическа стабилност, високи темпове на икономически растеж, нисък държавен дълг, ниски данъци, ниски производствени разходи и квалифицирана работна ръка\", подчерта Цвета Караянчева. Тя допълни, че достъпът до обширния пазар на Европейския съюз също е предпоставка за по-осезаемо присъствие на японския бизнес в българската икономика.  \r\nПо време разговора бе изразено взаимно  задоволство от възходящото развитие на стратегическото партньорство между ЕС и Япония. Отбелязано беше, че с подписването през юли 2018 г. и предстоящото влизане в сила на Споразумението за икономическо партньорство (свободна търговия) и Споразумението за стратегическо партньорство между ЕС и Япония, се създават условия за по-тясно взаимодействие между ЕС и Япония. „В същото време това ще даде нов силен тласък на партньорство между България и Япония във всички области от взаимен интерес и ще даде перспективи за разкриването на нови сфери за сътрудничество“, посочи председателят на българския парламент.  \r\n\"България приветства позицията на Япония в подкрепа на единна и силна Европа, както и за европейското бъдеще на страните от Западните Балкани“, заяви Цвета Караянчева. Тя допълни, че обявената от премиера Шиндзо Абе японска Инициатива за сътрудничество със Западните Балкани кореспондира с българските приоритети за Балканския регион и създава добри условия двете държави да работят съвместно  по различни  проекти на Балканите. Премиерът Шиндзо Абе потвърди пред председателя на парламента Цвета Караянчева и ангажимента на Япония за провеждането на съвместен семинар за превенция и управление на риска при бедствия и кризисни ситуации за страните от Западните Балкани през месец февруари на 2019 година в България.  \r\n„Ние сме дълбоко признателни за ценната подкрепа на Япония в икономическата, социалната, образователната и културната област в годините на прехода на България към демокрация и пазарна икономика“, заяви Цвета Караянчева. Тя изрази задоволството на нашата страна от посещението в България през юни 2018 г. на бизнес делегация на Японската организация за външна търговия, когато бе учреден предложеният от премиера Шиндзо Абе Японски бизнес-форум в България, който ще подпомага засилването на контактите между двете правителства и бизнеса. Председателят на парламента подчерта пред японския премиер важността  на това двете страни да увеличават сътрудничеството си по линия на малките и средни предприятия.  \r\nЦвета Караянчева благодари за ежегодно отпусканите японски държавни стипендии за обучение на български студенти и специализанти и посочи, че такива вече са получили около 500 души. Тя изрази задоволство и от това, че българските културни събития в Япония се радват на широк интерес от страна на японската публика. Сред тях са изложби на тракийското изкуство и злато, турнета на изпълнители и ансамбли, изложби на тема български бит и култура, азбука, графика и др. „В България от 1991 г. насам ежегодно се провеждат Дни на японската култура, представящи различни аспекти на традиционното и съвременно японско изкуство“, посочи председателят на Народното събрание.  \r\nВ състава на българската делегацията са заместник-председателят на Групата за приятелство България – Япония Ихсан Халил, членовете на групата Димитър Данчев, Николай Александров и Пламен Христов, както и заместник-министърът на външните работи Георг Георгиев.", "date": "2018.11.20", "title": "Председателят на НС Цвета Караянчева пред японския премиер Шиндзо Абе: Да удвоим усилията си японските инвестиции в България да нараснат"}
{"url": "http://www.focus-news.net/news/2018/11/20/2592492/varna-do-30-noemvri-shte-priklyuchat-predvidenite-tekushti-deynosti-po-izkarpvane-na-komprometirani-uchastatsi-ot-asfaltovata-nastilka-v-oblastta.html", "text": "До 30 ноември ще приключат предвидените текущи дейности по изкърпване на компрометирани участъци от асфалтовата настилка във Варненско, които са част от мерките за подготовка на пътната инфраструктура за зимата. Това съобщиха за  Радио „Фокус“ – Варна  от Агенция „Пътна инфраструктура“. Премахната е крайпътната растителност, за да се подобри видимостта на шофьорите, подобрено е отводняването на пътното платно. Обновена е и хоризонталната маркировка, допълниха от агенцията. \r\nМарияна ВАЛЕНТИНОВА", "date": "2018.11.20", "title": "Варна: До 30 ноември ще приключат предвидените текущи дейности по изкърпване на компрометирани участъци от асфалтовата настилка в областта"}
{"url": "http://www.focus-news.net/news/2018/11/20/2592494/pazardzhik-ulitsite-na-velingrad-sa-pochisteni-ot-snega-rachno-se-pochistvat-trotoarite-rayonite-okolo-avtobusnite-spirki-i-peshehodnite-pateki.html", "text": "Улиците на Велинград са почистени от снега до асфалт. Това съобщи за  Радио „Фокус“ – Пазарджик  Бояна Кирилова от Общината. Тя обясни, че след обилния снеговалеж през последните дни всички велинградски улици са проходими при зимни условия. „Между 22 и 23 часа снощи петте снегорина на „КМД” са почистили снега и улиците са обработени със солно-пясъчна смес. Ръчно се почистват тротоарите, а също районите около автобусните спирки и пешеходните пътеки. С приоритет се следи състоянието на улиците около училищата, детските градини и болничните заведения в града“, обясни Кирилова. \r\nВаня НИКОЛОВА", "date": "2018.11.20", "title": "Пазарджик: Улиците на Велинград са почистени от снега, ръчно се почистват тротоарите, районите около автобусните спирки и пешеходните пътеки"}
{"url": "http://www.focus-news.net/news/2018/11/20/2592482/kyustendil-okrazhniyat-sad-shte-gleda-deloto-sreshtu-minyori-ot-bobov-dol-protestirali-zaradi-neizplateni-zaplati.html", "text": "Окръжният съд ще гледа делото срещу миньори от Бобов дол, протестирали заради неизплатени заплати. Това съобщиха за  Радио „Фокус” – Кюстендил  от Окръжния съд. Заседанието е насрочено за 14.00 часа. Делото е заведено срещу 84 служители на мините в Бобов дол, протестирали заради неизплатени заплати, и отказали да бъдат на работните си места. На провелото се заседание през месец октомври стана ясно, че за едно от лицата, страна по гражданското дело не е върнат отрязък от призовката. Това стана причина делото да бъде отложено. „Фокус” припомня , че на 11 и 12 май 2017 година част от миньорите в Бобов дол проведоха протестни действия пред административната сграда на дружеството, отказвайки да отидат на работа. \r\nВенцеслав ИЛЧЕВ", "date": "2018.11.20", "title": "Кюстендил: Окръжният съд ще гледа делото срещу миньори от Бобов дол, протестирали заради неизплатени заплати"}
{"url": "http://www.focus-news.net/news/2018/11/20/2592496/burgas-predstoi-otkrivaneto-na-novata-sportna-ploshtadka-v-su-ivan-vazov-v-pomorie.html", "text": "На 23 ноември 2018 г. от 14.00 часа в двора на СУ „Иван Вазов” в Поморие ще бъде открита новата комбинирана спортна площадка. Това съобщиха от пресцентъра на  Община Поморие . Лентата на ценната придобивка ще прережат кметът Иван Алексиев и изпълнителният директор на Shell България ЕАД Камелия Славейкова. Веднага след официалното откриване на многофункционалната площадка, на трите игрища по футбол, баскетбол и тенис на корт ще започнат първите детски игри с участието на учениците от СУ „Иван Вазов”, школите на ОФК „Поморие” и мажоретките от Танцова формация „Фреш” при НЧ „Просвета 1888″. Поредният успешен проект на Община Поморие бе осъществен в резултат от сътрудничеството ѝ с Shell, съгласно подписания Договор за търсене и проучване на нефт и природен газ в Блок 1-14 Хан Кубрат в Черно море и заложената в него Програма за корпоративна социална отговорност, надлежно утвърдена от министъра на Енергетиката.", "date": "2018.11.20", "title": "Бургас: Предстои откриването на новата спортна площадка в СУ „Иван Вазов” в Поморие"}
{"url": "http://www.focus-news.net/news/2018/11/20/2592497/kyustendil-obshtestvenite-posrednitsi-ot-stranata-provezhdat-rabotna-sreshta-v-grada.html", "text": "Обществените посредници от страната провеждат работна среща в Кюстендил. Това съобщи за  Радио „Фокус” – Кюстендил  Васил Иванов, обществен посредник за община Кюстендил. По думите му в рамките на работната среща се обсъждат теми и въпроси, свързани с дейността на обществените посредници в страната, както и възможностите за подобряване на нормативната база. Васил Иванов каза, че обществените посредници очакват приемане на предложените промени в Закона за местното самоуправление и местната администрация, с което трябва да се уреди подробно дейността на обществените посредници. „Необходимо е да се уеднакви правилникът за работа на обществения посредник, мандатът му, в кои общини може да има обществен посредник, както и мнозинството с което се избира общественият посредник. Искането е да се разширят и правомощията на обществените посредници, а финансирането на дейността им да не бъде обвързано с общинските бюджети”, каза Васил Иванов. \r\nВенцеслав ИЛЧЕВ", "date": "2018.11.20", "title": "Кюстендил: Обществените посредници от страната провеждат работна среща в града"}
{"url": "http://www.focus-news.net/news/2018/11/20/2592498/veliko-tarnovo-chast-ot-dvuetazhna-kashta-dva-avtomobila-i-stopanska-postroyka-sa-izgoreli-pri-pozhar-v-selo-patresh.html", "text": "Част от двуетажна къща, две леки коли, стопанска постройка и техника са изгорели при пожар в павликенското село Патреш. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ в старата столица. Сигналът за инцидента е подаден малко преди 14.30 часа на 19 ноември на тел. 112. Огънят е унищожил покрив на къща, две коли, дърва за огрев, техника и стопанска постройка. Данни за пострадали няма. Имотът се намира на улица „37-ма“, а причините за пожара са в процес на изясняване. Произшествието е ликвидирано от екипи на пожарните в Павликени и Полски Тръмбеш. Служители на полицията в Павликени разследват случая. Според данни на Областна дирекция на МВР, по първоначална информация, огънят е тръгнал от паркирани в двора на имота леки автомобили, след това се е разраснал върху намиращи се в близост стопански постройки и двуетажна къща. По случая е започнато досъдебно производство. \r\nЛуиза ТРАНЧЕВА", "date": "2018.11.20", "title": "Велико Търново: Част от двуетажна къща, два автомобила и стопанска постройка са изгорели при пожар в село Патреш"}
{"url": "http://www.focus-news.net/news/2018/11/20/2592501/spetsializiranata-prokuratura-izze-chuzhda-valuta-i-levove-na-stoynost-427-000-lv-ot-bankova-kaseta-na-glavniya-sekretar-na-dabch.html", "text": "На 13 ноември 2018 г. Специализираната прокуратура е извършила с разрешение на Специализирания наказателен съд претърсване и изземване на банкова касета, наета от главния секретар на Държавната агенция за българите в чужбина Красимир Томов - обвиняем по досъдебното производство за участие в организирана престъпна група, длъжностни престъпления и корупция.Това съобщиха от пресцентъра на  Специализираната прокуратура . \r\nВ касетата са намерени и иззети значително количество недекларирани (по чл. 35, ал.1, т. 2 от Закона за противодействие на корупцията и отнемане на незаконно придобитото имущество) пари в различни купюри и валути - евро, долари, британски паундове и левове. Левовата равностойност на намерената сума надхвърля четиристотин двадесет и седем хиляди лв.  \r\nСъгласно закона той е декларирал единствено 25 350 лв. спестени средства, както и 36 000 лв. от заплати. \r\nИззетите парични средства са били държани в касета на банков офис в столицата, като достъп до нея е имал единствено обвиняемият главен секретар на ДАБЧ. \r\nКакто претърсването и изземването на парите от банковата касета, така и последващия им оглед като веществено доказателство (осъществен на 19 ноември 2018 г.) са извършени след производството по мярката за неотклонение на Красимир Томов в СпНС заради декларирана служебна ангажираност на неговите защитници. Адвокатите, които присъстват на такива процесуално-следствени действия, заявиха свободни дати за участие в тях едва след делото по мярката. На самото дело, в защита на клиента си, те изтъкнаха като аргумент липсата на намерени парични средства, доказващи престъпна дейност на Томов и другите обвинени по досъдебното производство.", "date": "2018.11.20", "title": "Специализираната прокуратура иззе чужда валута и левове на стойност 427 000 лв. от банкова касета на главния секретар на ДАБЧ"}
{"url": "http://www.focus-news.net/news/2018/11/20/2592499/varna-kmetat-na-dalgopol-georgi-georgiev-shte-predstavi-godishniya-si-otchet-na-sreshti-vav-vsichki-naseleni-mesta-ot-obshtinata.html", "text": "Кметът на Дългопол Георги Георгиев ще представи годишния си отчет на срещи във всички населени места от общината. Това съобщиха за  Радио „Фокус“ – Варна  от пресцентъра на Община Дългопол. Срещите се провеждат в изпълнение на Закона за местното самоуправление и местната администрация и ангажимент на кмета Георги Георгиев, който той пое в годината на избирането си. Ежедневните срещи започнаха от Дългопол и продължават във всички останали населени места в общината. Тази вечер предстои среща и представяне на годишен отчет пред жителите на село Поляците от 18.30 часа в читалище „Лиляна Димитрова“. На 21 ноември от 18.30 часа ще се състои среща и с жителите на село Медовец. \r\nМарияна ВАЛЕНТИНОВА", "date": "2018.11.20", "title": "Варна: Кметът на Дългопол Георги Георгиев ще представи годишния си отчет на срещи във всички населени места от общината"}
{"url": "http://www.focus-news.net/news/2018/11/20/2592502/blagoevgrad-tsentarat-za-lichnostno-i-tvorchesko-razvitie-na-detsata-organizira-praznichen-kontsert-po-povod-denya-na-hristiyanskoto-semeystvo.html", "text": "По повод Деня на християнското семейство възпитаниците от ЦЛТРДБ ще представят концерт пред жители и гости на града. Това съобщиха от пресцентъра на  Община Благоевград . Концертът ще започне в 18.30 часа на 21 ноември 2018 г. в зала „Пейо Яворов“. С богата празнична програма децата от всички школи ще покажат своите знания и таланти в различни сфери на изкуството.  \r\nПубликата ще има възможност да се наслади на  нови изпълнения, като на сцената заедно с дългогодишните възпитаници на Центъра, ще се качат и най-малките представители на школите. \r\nВъв фоайето на залата гостите ще разгледат изложба от творби на талантливите деца в областта на приложното и изобразителното изкуство. \r\nКонцертът ще завърши с предизвикателство към родителите на участниците. Те ще имат възможност  да се качат на сцената и заедно с децата, да изпълнят песен, посветена на българското семейство.", "date": "2018.11.20", "title": "Благоевград: Центърът за личностно и творческо развитие на децата организира празничен концерт по повод Деня на християнското семейство"}
{"url": "http://www.focus-news.net/news/2018/11/20/2592500/bsp-shte-dade-preskonferentsiya-v-tsentralata-na-partiyata.html", "text": "БСП ще даде пресконференция от 14.00 часа. Това съобщиха от пресцентъра на  НС на БСП . Събитието ще се състои в централата на БСП на ул. „Позитано” 20.", "date": "2018.11.20", "title": "БСП ще даде пресконференция в централата на партията"}
{"url": "http://www.focus-news.net/news/2018/11/20/2592495/andonis-samaras-dogovorat-za-imeto-e-zaplaha-za-badeshteto-na-elinizma-amerikantsite-i-evropeytsite-napraviha-greshki-na-balkanite-kakto-s-arabskata-prolet.html", "text": "В политиката и националните въпроси няма място за „внезапна нетърпеливост“ и бързане да се затвори, който и да е проблем, казва, освен другото, бившият гръцки премиер от редиците на „Нова Демокрация“ Андонис Самарас в интервю за гръцко издание, препечатано на страниците на  вестник „Нова Македония“ . \r\n„Знаете ли какво означава за бъдещето на елинизма ние да признаем на скопяните нацията, идентичността и езика на ‚македонците‘? Знаете ли колко други народи оставиха да минат десетилетия и никога не поставиха своя подпис под такава ипотека на тяхното национално съществуване. Искам да ви припомня, че за 45 години Западна Германия не призна Източна Германия, независимо, че я признаха много други страни – съюзници и противници. Мислите ли, че всички предходни премиери на Гърция, от Константинос Караманлис и Андреас Папандреу до мен, сме направили грешка, че никога не сме признали скопския иредентизъм? Картите, които все още са закачени в техните училища с „Голяма Македония“, която включва половин Гърция, виждали ли сте ги? А онзи, който ги е видял, спи спокойно?“ – каза Самарас в интервю за вестник „Параполитика“. \r\nНа коментар на журналиста, че поддръжниците на решението, американците и европейците, смятат, че то допринася за стабилността в по-широкия балкански регион, на което Самарас отговаря, че понякога има ситуации, в които не трябва да се съгласуваш с позициите на съюзниците. \r\n„Тук правят грешка. И не за първи път. Не само на Балканите. Искате ли да си спомним първоначалните им анализи за т.нар. „Арабска пролет“? И колко струва тя на тях самите и целия регион? Сега всеки признава тази тяхна грешка. Понякога се оказваш в ситуация да не се съгласуваш със своите съюзници. Но тук става дума за важен наш национален въпрос, в което те, може би, имат място да направят грешка, но ние – не“, коментира бившият гръцки премиер. \r\nНа въпроса какво би направил, ако САЩ и европейците му поставят ултиматум, той казва, че никога не би получил ултиматум, защото ултиматумите са за тези, „за които знаят, че са готови да отстъпят“. \r\nПо отношение на това, доколко е вероятен сценария коалиционният партньор в гръцката коалиция Панос Каменос да свали правителството на премиера Алексис Ципрас заради гласуването на Договора от Преспа, Самарас отговаря лаконично, че това „изобщо не е възможно“. \r\nПревод и редакция:", "date": "2018.11.20", "title": "Андонис Самарас: Договорът за името е заплаха за бъдещето на „елинизма“, американците и европейците направиха грешки на Балканите, както с „Арабската пролет“"}
{"url": "http://www.focus-news.net/news/2018/11/20/2592507/dobrich-predstoi-obshtinata-da-depozira-mashtaben-proekt-svarzan-s-integriraniya-gradski-transport.html", "text": "Предстои Общината да депозира мащабен проект в Министерство на регионалното развитие и благоустройството, свързан с интегрирания градски транспорт. Това съобщи Петър Енев, директор на Дирекция „Икономическо развитие и европейски фондове“ в Община град Добрич, предаде кореспондент на  Радио „Фокус” – Варна . По думите му проектът е свързан с управление на трафика и движението в градската мрежа. „Включва цялостна подмяна на всички светофари в града, ново регулиране на трафика, съобразено с натовареността на отделните кръстовища. За целта ще се използва единен информационен център. Той ще разполага във всеки един момент с актуална информация за придвижването на автомобилите в градската мрежа. На базата на информация ще се правят аналитични извадки, за да се организира трафика така, че да се избягват задръствания\", посочи Петър Енев. Допълнително колите на Пожарната, на градския транспорт, линейки и полицейски патрули ще получат GPS устройства за интегрирана работа по кръстовищата. Целта е за този вид превозни средства да се осигурява автоматично зелена светлина при приближаване до дадено кръстовище. Освен това е предвидено поставянето на светофар по ул. „Отец Паисий“ в района на Централния пазар, където броят на пешеходните пътеки беше редуциран и предвид големия поток както от коли, така и от пешеходци, се получават задръствания. Светофарът ще разполага с видеокамера и термодатчик. Устройството ще дава възможност да се дава предимство на пешеходците, когато се съберат повече хора. Постоянната поява на единични пешеходци води до постоянно спиране на движението на автомобили по улицата, а тя е една от най-натоварените в града.  \r\nЖулиета НИКОЛОВА", "date": "2018.11.20", "title": "Добрич: Предстои Общината да депозира мащабен проект, свързан с интегрирания градски транспорт"}
{"url": "http://www.focus-news.net/news/2018/11/20/2592493/dimitar-margaritov-kzp-namaleniyata-na-tsenite-na-pazara-ne-vinagi-sa-realni-potrebitelite-tryabva-da-pravyat-sapostavka-na-tsenata-a-ne-na-protsentnoto-namalenie.html", "text": "Намаленията не винаги са реални, потребителите трябва да имат едно на ум. Това, което мога да дам като съвет на хората е да правят съпоставки на не самия процент, а на цените на стоките, защото в крайна сметка това, което си купим ще бъде на определена цена. Това каза Димитър Маргаритов, председател на Комисията за защита на потребителите (КЗП) по време на конференция на тема „Празничните намаления-предизвикателства пред малките и средни предприятия“, предаде репортер на  Агенция „Фокус“ . \"Включително и когато става дума за анонсирани по-високи проценти на витрините на магазини или в онлайн пространството, тогава би трябвало да имаме потребителско „хладнокръвие“ и подозрение“, посочи той. По думите му, когато сравним предложенията на различни търговци и знаейки реалната цена на стоката, която искаме да закупим, бихме могли да направим изгодна сделка и да се възползваме от истинските намаления. \r\nМаргаритов изтъкна, че основната задача на Комисията преди предстоящите празници е да направи проверки на цени, качество и намаление на стоките на пазара. „Очаква се предстоящата кампания „Черен петък“ да прелее към коледните и новогодишни празници. За това нашите екипи ще бъдат на щрек и ще работят по изготвена програма, ще има проверки по търговските обекти, както ще се следят и онлайн магазините“, поясни още председателят на КЗП. \r\nДаяна ДЮЛГЕРОВА", "date": "2018.11.20", "title": "Димитър Маргаритов, КЗП: Намаленията на цените на пазара не винаги са реални, потребителите трябва да правят съпоставка на цената, а не на процентното намаление"}
{"url": "http://www.focus-news.net/news/2018/11/20/2592503/sofiya-kravodaritelska-aktsiya-shte-se-provede-v-posolstvoto-na-slovashkata-republika-po-povod-denya-na-hristiyanskoto-semeystvo.html", "text": "Кръводарителска акция ще се проведе в Посолството на Словашката република по повод Деня на християнското семейство. Това съобщиха от пресцентъра на  БЧК . За трета поредна година по инициатива на Посолството на Словашката република в България и на Българския червен кръст, със съдействието на Националния център по трансфузионна хематология (НЦТХ), на 21 ноември 2018 г. от 9.30 до 13.00 часа в сградата на посолството ще се проведе кръводарителска акция, в която ще се включат служители на посолството и други дипломати, доброволци, служители и партньори на БЧК, студенти и граждани на София. \r\nЕкипите на Националния кръвен център ще очакват всички желаещи да помогнат на нуждаещите се от кръвопреливане в сградата на словашкото посолство. Влизането ще се осъществява с лична карта. \r\nВсеки ден повече от 500 деца, родилки, тежко болни пациенти и пострадали се нуждаят от нашата съпричастност, за да бъде спасен живота им.", "date": "2018.11.20", "title": "София: Кръводарителска акция ще се проведе в Посолството на Словашката република по повод Деня на християнското семейство"}
{"url": "http://www.focus-news.net/news/2018/11/20/2592505/vidin-dazhd-vali-v-oblastta-na-mesta-v-rayona-na-reka-dunav-se-e-obrazuvala-magla.html", "text": "Дъжд вали във Видинска област, пътните настилки са мокри, съобщиха за  Радио „Фокус“ – Видин  от Областно пътно управление – Видин. Температурата е 0 градуса и засега няма заледявания. На места край река Дунав има  мъгла, видимостта е ограничена там до 100 метра. Пътищата по високите части са заледени на места, но обработени и опесъчени. Трафикът по главен път Е-79 е натоварен в участъка между Дунавци и Видин. \r\nАнна ЛОЗАНОВА", "date": "2018.11.20", "title": "Видин: Дъжд вали в областта, на места в района на река Дунав се е образувала мъгла"}
{"url": "http://www.focus-news.net/news/2018/11/20/2592486/danas-sarbiya-vav-vtornik-se-reshava-za-priemaneto-na-kosovo-v-interpol.html", "text": "Общото събрание на Интерпол заседава в Дубай и във вторник ще вземе решение по искането на Прищина за пълноправно членство в тази международна полицейска организация, пише  белградският ежедневник Danas . \r\nГласуването ще бъде проведено в два кръга, а за прием и членство е необходимо мнозинство от две трети от членовете, отбелязва изданието. До сега Косово три пъти неуспешно постави въпроса за членство в Интерпол – през 2010, 2015 и 2017 година, а международната полицейска организация на заседание миналата година в Китай утвърди резолюция, според която искащите да станат членки трябва да бъдат членове на ООН или да имат статут на наблюдатели. \r\nПрезидентът на Сърбия Александър Вучич заяви в понеделник вечерта в интервю за „ТВ Хепи“, че се надява на победа на Сърбия в Интерпол по въпроса за Косово, но не може да е сигурен, че решението ще е добро за Сърбия, защото срещу нейната позиция за членството на Косово са „повечето велики сили“. \r\nМинистърът на вътрешните работи на западната ни съседка Небойша Стефанович, който оглавява делегацията на Белград в Дубай, оцени, че се забелязва политизация на Общото събрание на Интерпол „не само от страна на държавите, които са признали независимостта на Косово, но и от генералния секретариат на полицейската организация“. \r\nПо време на втория ден от форума, Стефанович подчерта, че някои имат намерение да объркат държавите за това как да гласуват, като посочи, че ще бъде възможно да се разбере кой как е гласувал, защото нарочно е избегнато провеждането на тайно гласуване. \r\nПревод и редакция:", "date": "2018.11.20", "title": "Danas (Сърбия): Във вторник се решава за приемането на Косово в Интерпол"}
{"url": "http://www.focus-news.net/news/2018/11/20/2592504/dimitar-margaritov-kzp-imame-gotovnost-vednaga-da-reagirame-pri-zhalbi-i-signali-na-grazhdanite-za-neloyalni-targovski-praktiki.html", "text": "Имаме готовност веднага да реагираме при жалби и сигнали на гражданите. Това каза председателят на Комисията за защита на потребителите (КЗП) Димитър Маргаритов по време на конференция на тема „Празничните намаления-предизвикателства пред малките и средни предприятия“, предаде репортер на  Агенция „Фокус“ . „Те могат да ни търсят и на денонощния телефон 0700 111 22 и на сайта в интернет, където имаме удобна форма за подаване на оплаквания. Достъпни сме и основната ни задача ще бъде такава: да проследим обявените цени и действителния процент на намалените стоки. Все пак нека да спомена, че можем много по-лесно да установяване от самите потребители, когато има нередности, защото нашите екипи имат право да изискват документи и информация, включително и паметта на фискалните апарати\", коментира Маргаритов и добави, че ще следят и за това дали стоките, предлагани на намаление, са продавани, както изисква законът, поне 30 дни на старата цена. „Трябва да се обърне внимание, когато се пазарува в интернет в огромния брой случаи, само изчерпателно изброени в закона групи, потребителите имат право на отказ от покупката в 14-дневен срок от получаването на стоката, просто защото тя не им е харесала. От своя страна търговецът е длъжен да възстанови заплатените суми по начина, по който да са били преведени обратно в същия срок“, поясни Маргаритов. По думите му напоследък има все повече подобни практики, от които могат да се възползват потребителите, стига те да не са навредили или използвали закупената от тях стока.    \r\nНа журналистически въпрос при кои стоки се наблюдава най-висок брой оплаквания от потребителите и съответно най-много нередности, той отговори: „Няма как да делим търговците на добри и лоши и няма как това да стане в различните сегменти на пазара. Разбира се, че хората трябва да внимават най-много там, където потреблението е най-голямо. Там данните показват, че около кампания „Черен петък“, това са дрехи, спортни, битови стоки, телекомуникационни уреди и техника. Всички тези сегменти ще бъдат под наше внимание и пак има възможност да се срещнат оферти, които не отговарят напълно на законовата наредба. Нашата комисия има за цел да дава разумни предложения на потребителите, на малките и средни предприятия, за да може по този начин да има една превантивна мярка и гражданите да бъдат предпазени и да се следи за изпълнението на закона\".    \r\nДаяна ДЮЛГЕРОВА", "date": "2018.11.20", "title": "Димитър Маргаритов, КЗП: Имаме готовност веднага да реагираме при жалби и сигнали на гражданите за нелоялни търговски практики"}
{"url": "http://www.focus-news.net/news/2018/11/20/2592510/veliko-tarnovo-v-grada-shte-bade-izgraden-tsentar-za-podkrepa-na-hora-s-uvrezhdaniya.html", "text": "Център за подкрепа на хора с увреждания ще бъде изграден във Велико Търново. Инвестицията ще е в размер на 1 милион лева, а средствата ще бъдат отпуснати от Оперативна програма \"Развитие на човешките ресурси\". Това стана ясно при посещението на заместник-министъра на труда и социалната политика Зорница Русинова, която съобщи добрата новина на кмета Даниел Панов и на работещите в центрове за социални услуги, съобщиха от пресцентъра на  Община Велико Търново . В бъдещия център ще бъдат предлагани пилотната услуга \"Заместваща грижа\", различни видове мобилна подкрепа, ще бъдат оформени и ателиета. \r\nДаниел Панов, Зорница Русинова и директорът на общинската дирекция \"Социални дейности и здравеопазване“ Росица Димитрова се срещнаха със служители и социални работници в социални услуги в града, с които разговаряха по актуални теми. В Центъра за настаняване от семеен тип за деца и младежи с увреждания те обсъдиха трудностите, пред които служителите са изправени в ежедневната си работа, желанието им да преминават обучения и да израстват в професията. Работещите в сферата отчитат като най-голям проблем дефицита на рехабилитатори и логопеди. Разговорите обхванаха въпроси, свързани с повишението на заплатите на социалните работници, както и промените, които са планирани със Закона за социалните услуги. \r\nВчера във Велико Търново бе представена процедурата \"Социално включване в общността\" на Оперативна програма „Развитие на човешките ресурси“. С проекти могат да кандидатстват неправителствени организации, които са доставчици на социални услуги. Бенефициентите ще изграждат иновативни и интегрирани социални услуги. По този начин ще може да бъде намерено решение на проблеми на определени групи хора, ще бъдат развити услуги, които до момента не са покрити от държавно делегираните дейности. Част от мерките по процедурата са свързани с включването в заетост на хора, които се грижат за близките си.", "date": "2018.11.20", "title": "Велико Търново: В града ще бъде изграден Център за подкрепа на хора с увреждания"}
{"url": "http://www.focus-news.net/news/2018/11/20/2592511/angel-dzhambazki-vmro-ekzotichen-e-motivat-za-iskaneto-na-ostavkata-na-vitsepremiera-krasimir-karakachanov.html", "text": "Екзотичен е мотивът за искането на оставката на вицепремиера Красимир Каракачанов. Това каза за сутрешния блок „Добро утро, България“ на  Радио „Фокус“  Ангел Джамбазки, евродепутат и заместник-председател на ВМРО. Той припомни, че настояването първоначално е дошло от БСП и ДПС, по-късно към него се присъедини и лидерът на „Атака“ Волен Сидеров. Единственият логичен вариант след оставката Валери Симеонов е НФСБ да направи новото предложение за вицепремиер, допълни Джамбазки. „Това е единственият път и той е разписан в коалиционното споразумение. Всичко останало нарушава добрия тон и е далеч извън здравия разум. В момента в Министерски съвет министър Караниколов e излъчен от ПП „Атака“, както и Областен управител на София и на София-област“. Нормалната политическа логика на коалиционното споразумение е, след като „Атака“ и ВМРО имат министри, да има министър излъчен и от НФСБ. Всичко останало са необясними и неразбираеми лупинги и свободни размисли по темата“, обясни Ангел Джамбазки. Той каза още, че дебатът, който е нужен в управляващата коалиция, е как да се спазва подписаната програма. За да избегне граждански бунтове, правителството трябва да обяснява на хората ясно всички промени, които предприема, допълни евродепутатът.", "date": "2018.11.20", "title": "Ангел Джамбазки, ВМРО: Екзотичен е мотивът за искането на оставката на вицепремиера Красимир Каракачанов"}
{"url": "http://www.focus-news.net/news/2018/11/20/2592512/burgas-ovaglen-trup-na-69-godishen-mazh-e-nameren-v-izgoryala-pristroyka-v-selo-sigmen.html", "text": "Овъглен труп на 69-годишен мъж е намерен в изгоряла пристройка в село Сигмен, община Карнобат. Това съобщиха от ОДМВР – Бургас. На 18 ноември в Районно управление - Карнобат е получено съобщение около 17.10 ч. за горяща къща в с. Сигмен. Къщата е била собственост на 69-годишен мъж с инициали Р.Р. от същото село. При инцидента изцяло е изгоряла пристройка на къщата, в която е живеел собственикът. Огънят е потушен от един пожарен автомобил и трима огнеборци. При извършения щателен оглед в светлата част на 19 ноември в една от стаите на изгорялата пристройка под отломките е намерен овъглен труп, за който е установено, че е на собственика. Тялото е откарано за аутопсия в отделение „Съдебна медицина“ към УМБАЛ - Бургас. При извършения оглед не са открити данни за умишлен палеж. Причините за пожара са в процес на изясняване. По случая е образувано досъдебно производство.", "date": "2018.11.20", "title": "Бургас: Овъглен труп на 69-годишен мъж е намерен в изгоряла пристройка в село Сигмен"}
{"url": "http://www.focus-news.net/news/2018/11/20/2592509/montana-patyat-prez-prohoda-petrohan-e-prohodim-pri-zimni-usloviya-nastilkite-sa-opesacheni.html", "text": "Пътят през прохода Петрохан е проходим при зимни условия, съобщи за  Радио „Фокус“ – Видин  дежурният служител в Областно пътно управление - Монтана. На прохода вали силен дъжд, няма заледявания, защото температурата е 0 градуса, но по-късно през нощта се очакват. Тази сутрин в 5.00 часа пътят през прохода е бил опесъчен.  \r\nВ Монтана температурата е минус 2 градуса и духа слаб вятър, вали слаб дъжд. Пътните настилки са мокри, на места заледени, но опесъчени и обработени. \r\nАнна ЛОЗАНОВА", "date": "2018.11.20", "title": "Монтана: Пътят през прохода Петрохан е проходим при зимни условия, настилките са опесъчени"}
{"url": "http://www.focus-news.net/news/2018/11/20/2592508/dimitar-margaritov-kzp-imame-dobro-vzaimodeystvie-s-agentsiya-mitnitsi-uspyavame-da-predotvratim-razprostranenieto-na-opasni-stoki-oshte-na-granitsata.html", "text": "Хубаво е, че имаме добро взаимодействие с колегите от Агенция „Митници“ и в повечето случаи опасни партиди, с детски дрехи, стоки за отглеждане и храни за деца, се стремим да задържаме още на границата, за да не се стига до разпространение на пазара. Това каза Димитър Маргаритов, председател на Комисията за защита на потребителите (КЗП) по време на конференция на тема „Празничните намаления-предизвикателства пред малките и средни предприятия“, предаде репортер на  Агенция „Фокус“ . \"Основно следим за съответствието на стандартите, които са общовалидни за територията на Европейския съюз. Знаете, че КЗП е контактна точка от общоевропейската система за бързо оповестяване за наличието на тези стоки. Доста активно работим в тази посока и мисля, че успяваме да възпрепятстваме разпространението на опасни стоки на пазара“, поясни още председателят на КЗП.   \r\nДимитър Маргаритов допълни, че ако една стока бъде намалена на 20% и бива продавана така известно време, след това бива намалена с още 30, то това не означава, че тя притежава 50% намаление, защото тя е намалена от последната цена, на която е продавана. „Това са така наречените преливащи кампании, за които ние следим“, изтъкна той. \r\nДаяна ДЮЛГЕРОВА", "date": "2018.11.20", "title": "Димитър Маргаритов, КЗП: Имаме добро взаимодействие с Агенция „Митници“, успяваме да предотвратим разпространението на опасни стоки още на границата"}
{"url": "http://www.focus-news.net/news/2018/11/20/2592514/veliko-tarnovo-s-osem-detsa-nad-kapatsiteta-si-raboti-dnevniyat-tsentar-za-detsa-s-uvrezhdaniya-v-svishtov-sled-realiziraneto-na-proekt-za-razshiryavane-na-uslugata.html", "text": "С осем деца над капацитета си работи Дневния център за деца с увреждания в Свищов, след реализирането на проект за разширяване на услугата. Това каза в предаването „Добре дошли в Свищов“ на  Радио „Фокус“ – Велико Търново  директорът на центъра Теменужка Тодорова. Тя припомни важността на извършените ремонти, които дадоха възможност социалната услуга да се премести в нова сграда и потребителите, специалистите и техниката да са обединени на едно място. „С реализирането на проекта се ремонтираха над 500 кв. метра от първия етаж на учебен корпус „Алеко Константинов“. Там пренесохме работата с децата от двете възрастови групи. Бяха създадени две Монтесори стаи, зала за рехабилитация, зала за трамплин, индивидуални кабинети, помощни помещения, трапезария и нова зала – за сензорнобазирни дейности. И така работим много по- ефективно и полезно за децата и нашите семейства“, коментира още Теменужка Тодорова. Тя уточни, че старата сграда, която също е ремонтирана, се използва за допълнителни дейности – за учебни часове, за занятия по керамика. „Там имаме намерение и желание да развием нова социална услуга – за дейности по ранна интервенция на уврежданията. Тази част от сградата е наша подкрепяща  база и ние имаме желание да надграждане дейностите си“, допълни директорът. Тя уточни, че в момента специалистите работят с 38 деца, въпреки, че капацитетът на услугата е за 30 малчугани и семейства. \r\nЛуиза ТРАНЧЕВА", "date": "2018.11.20", "title": "Велико Търново: С осем деца над капацитета си работи Дневният център за деца с увреждания в Свищов след реализирането на проект за разширяване на услугата"}
{"url": "http://www.focus-news.net/news/2018/11/20/2592516/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В политиката и националните въпроси няма място за „внезапна нетърпеливост“ и бързане да се затвори, който и да е проблем, казва, освен другото, бившият гръцки премиер от редиците на „Нова Демокрация“ Андонис Самарас в интервю за гръцко издание, препечатано на страниците на  вестник „Нова Македония“ . \r\n„Знаете ли какво означава за бъдещето на елинизма ние да признаем на скопяните нацията, идентичността и езика на ‚македонците‘? Знаете ли колко други народи оставиха да минат десетилетия и никога не поставиха своя подпис под такава ипотека на тяхното национално съществуване. Искам да ви припомня, че за 45 години Западна Германия не призна Източна Германия, независимо, че я признаха много други страни – съюзници и противници. Мислите ли, че всички предходни премиери на Гърция, от Константинос Караманлис и Андреас Папандреу до мен, сме направили грешка, че никога не сме признали скопския иредентизъм? Картите, които все още са закачени в техните училища с „Голяма Македония“, която включва половин Гърция, виждали ли сте ги? А онзи, който ги е видял, спи спокойно?“ – каза Самарас в интервю за вестник „Параполитика“. \r\nНа коментар на журналиста, че поддръжниците на решението, американците и европейците, смятат, че то допринася за стабилността в по-широкия балкански регион, на което Самарас отговаря, че понякога има ситуации, в които не трябва да се съгласуваш с позициите на съюзниците. \r\n„Тук правят грешка. И не за първи път. Не само на Балканите. Искате ли да си спомним първоначалните им анализи за т.нар. „Арабска пролет“? И колко струва тя на тях самите и целия регион? Сега всеки признава тази тяхна грешка. Понякога се оказваш в ситуация да не се съгласуваш със своите съюзници. Но тук става дума за важен наш национален въпрос, в което те, може би, имат място да направят грешка, но ние – не“, коментира бившият гръцки премиер. \r\nНа въпроса какво би направил, ако САЩ и европейците му поставят ултиматум, той казва, че никога не би получил ултиматум, защото ултиматумите са за тези, „за които знаят, че са готови да отстъпят“. \r\nПо отношение на това, доколко е вероятен сценария коалиционният партньор в гръцката коалиция Панос Каменос да свали правителството на премиера Алексис Ципрас заради гласуването на Договора от Преспа, Самарас отговаря лаконично, че това „изобщо не е възможно“. \r\n***  Общото събрание на Интерпол заседава в Дубай и във вторник ще вземе решение по искането на Прищина за пълноправно членство в тази международна полицейска организация, пише  белградският ежедневник Danas . \r\nГласуването ще бъде проведено в два кръга, а за прием и членство е необходимо мнозинство от две трети от членовете, отбелязва изданието. До сега Косово три пъти неуспешно постави въпроса за членство в Интерпол – през 2010, 2015 и 2017 година, а международната полицейска организация на заседание миналата година в Китай утвърди резолюция, според която искащите да станат членки трябва да бъдат членове на ООН или да имат статут на наблюдатели. \r\nПрезидентът на Сърбия Александър Вучич заяви в понеделник вечерта в интервю за „ТВ Хепи“, че се надява на победа на Сърбия в Интерпол по въпроса за Косово, но не може да е сигурен, че решението ще е добро за Сърбия, защото срещу нейната позиция за членството на Косово са „повечето велики сили“. \r\nМинистърът на вътрешните работи на западната ни съседка Небойша Стефанович, който оглавява делегацията на Белград в Дубай, оцени, че се забелязва политизация на Общото събрание на Интерпол „не само от страна на държавите, които са признали независимостта на Косово, но и от генералния секретариат на полицейската организация“. \r\nПо време на втория ден от форума, Стефанович подчерта, че някои имат намерение да объркат държавите за това как да гласуват, като посочи, че ще бъде възможно да се разбере кой как е гласувал, защото нарочно е избегнато провеждането на тайно гласуване. \r\n***  Мнозинството от гърците са срещу подписаното през юни край езерото Преспа споразумение за името между Атина и Скопие, показват анкети, публикувани от Public Issue, пише  електронното издание на вестник Kathimerini . \r\nМесечният политически барометър, проведен по телефона в периода от 6 до 16 ноември, показва, че 65% от запитаните не подкрепят споразумението, срещу 16%, които смятат, че то е добро и 13%, които нямат определена позиция за него. Останалите 5% са заявили, че нямат интерес към въпроса. \r\nЩо се отнася до мнението на респондентите за бившия министър на външните работи на Гърция Никос Коцияс, един от архитектите на договора за името между Гърция и Македония, 60% от участвалите в допитването са изразили негативна позиция, 32% - позитивна, а 9% нито положително, нито отрицателно. \r\nНа въпрос за това, как са се развили гръцко-турските отношения, 52% са отговорили, че те са се влошили, 44% считат, че те са останали непроменени, а само 2% са забелязали подобрение. \r\n53% от участниците в анкетата са изразили негативно мнение за министър-председателя на Македония Зоран Заев, 28% - положително, а 19% не са взели отношение по този въпрос. \r\nРеспондентите са изказали позицията си и за посланика на САЩ в Гърция Джефри Пайет, като 39% нямат определено мнение за него, 31% се отнасят отрицателно към американския дипломатически представител, а 29% - позитивно. \r\n***  Председателството на косовския парламент е решило да насрочи извънредна сесия за четвъртък, на която да се обсъди външната политика на Прищина, пише онлайн изданието на вестник Gazeta Express. \r\nПредседателите на партийните групи в косовския парламент на среща в понеделник решиха да продължат сесията от миналия петък, когато народните представители трябваше да продължат обсъжданията от заседанията през миналата седмица. На срещата са присъствали всички председатели на фракции, отбелязва изданието. \r\nМиналата седмица депутатите не успяха да проведат извънредна сесия за „провалите във външната политика“, насрочена по искане на опозиционните партии. Липсата на народни представители и министъра на външните работи Беджет Пацоли принуди инициаторът на обсъждането – най-голямата опозиционна партия ЛДК (Демократическата лига на Косово) да оттегли искането си за извънредна сесия. Опозицията обвини външното ведомство, че не успява да осигури нови признавания на независимостта на Косово и поиска от Пацоли да отговори за твърденията на Сърбия, че осем страни са оттеглили признанията си, пише Gazeta Express. \r\nМинистерството на външните работи, от своя страна, е опровергало твърденията на сръбската дипломация и е уверило, че нито една страна не е оттеглила решението си да признае Косово за независима държава, а освен това е обвинило външния министър на Сърбия Ивица Дачич, че разпространява фалшиви новини. Агенция \"Фокус\" припомня:  \r\nУправляващата коалиция в Косово загуби мнозинството си след изтеглянето на партията на косовските сърби (\"Сръбска листа\") от нея през този месец. Опозицията обаче отказа да свали правителството с гласовете на сърбите, които се бяха предложили и призова премиера Рамуш Харадинай и властта да се саморазпуснат и да насрочат нови избори. \r\n*** Учредителното заседание на Президентството на Босна и Херцеговина (БиХ) ще се състои във вторник в Сараево, а членовете на тричленния орган през следващия мандат ще бъдат: Шефик Джаферович от бошняшкия, Желко Комшич от хърватския и Милорад Додик от сръбския народ, пише  онлайн изданието на сараевския ежедневник Dnevni Avaz . \r\nКакто е предвидено в правилника за дейността на Президентството на БиХ, председателстващият от предходния състав на органа насрочва първото заседание на новоизбраното Президентство, отбелязва изданието. \r\nПо време на учредителното заседание на президентството, новите му членове заедно ще приемат позицията си и ще положат тържествена клетва в присъствието на предшествениците си. Всеки член на органа ще подпише текста на тържествена декларация, обяснява вестникът. \r\nВ правилника е предвидено председателството на новия състав на Президентството на БиХ автоматично да бъде поето според ротацията на предишния мандат, освен ако членовете не вземат друго решение с консенсус. \r\nСпоред принципа на ротация, председателството на Президентството се сменя на всеки осем месеца. \r\n„Дневни Аваз“ припомня, че на изборите през октомври най-много гласове за член на Президентството от бошняшкия народ получи Шефик Джаферович – 212 581 хиляди гласа, или 36,61%, от хърватския народ Желко Комшич получи 225 500 гласа, или 52,64%, а Милорад Додик спечели най-много гласове за член на държавното президентство от сръбския народ – 368 210 гласа, или 53,88%.", "date": "2018.11.20", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/11/20/2592517/burgas-proekta-za-film-po-motivi-ot-zhivota-na-petya-dubarova-e-predstaven-na-prestizhniya-fest-mannheim-meeting-place.html", "text": "Български проект, подкрепен от Националния филмов център, бе селектиран за участие в престижната професионална платформа Манхайм-Хайделберг Mannheim meeting place (18 - 22 ноември 2018). Това съобщиха от пресцентъра на  Община Бургас . Той се нарича „Петя на моята Петя“. Сценаристи на проекта са Нели Димитрова и Валентина Ангелова, режисьор е Александър Косев, а продуцент Николай Урумов от BOF Pictures. Намерението на екипа е филмът да бъде заснет в родния град на Петя Дубарова – Бургас, с логистичната подкрепа на Община Бургас. Успешната селекция идва след впечатляващото представяне в специализирания уъркшоп за млади български продуценти, който се проведе на 28 и 29 август тази година в град Варна. След задълбочена съвместна работа със световно признатите есперти Джулиан Фридман, Руди Тайхман, Питър Армстронг и Клаудия Ландсбергер, Николай Урумов бе избран да представи проекта си и в град Манхайм, Германия. Главната цел на Mannheim meeting place е да подпомога млади продуценти от цял свят да открият подходящите за проектите си миноритарни ко-продуценти. Това е шанс да бъде привлечено допълнително финансиране за заснемането на филма. Проектът „Петя на моята Петя“ още преди две години спечели доверието на сем. Дубарови, а след това получи и подкрепата на Националния филмов център, класирайки се на първо място в категорията нискобюджетни филми. Заглавието е по едноименния разказ на поетесата, разказващ за двете същности на едно и също момиче. Без да е документален и биографичен, филмът гради устойчиви връзки с личността на Петя Дубарова през живота на съвременно младо момиче, което иска да направи своя живот и този на хората около нея по-смислен и истински.", "date": "2018.11.20", "title": "Бургас: Проекта за филм по мотиви от живота на Петя Дубарова е представен на престижния фест Mannheim meeting place"}
{"url": "http://www.focus-news.net/news/2018/11/20/2592518/plovdiv-v-rayon-severen-beshe-otkrit-nov-parking.html", "text": "Откриха нов паркинг в район „Северен”, предаде репортер на  Радио „Фокус“ - Пловдив . Лентата прерязаха кметът на район „Северен” инж. Ральо Ралев. Паркингът се намира в междублоковото пространство на бул. „България” 45 - 47 и е с 18 места за паркиране на леки автомобили, като три от тях са за хора в неравностойно положение. Площта на паркинга е 715 кв. м. Освен преасфалтиране на старото място са подменени уличните и градински бордюри, изградени са вази около съществуващата дървесна растителност, както и са изградени две нови дъждоприемни шахти за нормалното отводняване на паркинга. Положена е хоризонтална маркировка и са монтирани антипаркинг скоби. Общата стойност на инвестицията възлиза на 35 000 лв. \r\nТози паркинг е пети по ред, изграден на територията на район „Северен”. Останалите се намират на бул. „България” 2 - 4,  междублоковото пространство на ул. „Полк.Сава Муткуров” 65 - 73 и ул. „Порто Лагос”, ул. „Победа” 15 - 21 и ул. „Добротич”, ул. „Васил Левски” 1 - 5 и ул. „Абоба” с общ брой отдадени до момента под наем 165 броя паркоместа. \r\nЦветана ТОНЧЕВА", "date": "2018.11.20", "title": "Пловдив: В район „Северен” беше открит нов паркинг"}
{"url": "http://www.focus-news.net/news/2018/11/20/2592513/nkzhi-zapochnala-e-rabotata-po-razbivane-i-otstranyavane-na-skalnite-kasove-po-zhelezopatnoto-trase-v-kresnenskoto-defile.html", "text": "Аварийни екипи на Национална компания „Железопътна инфраструктура“ (НКЖИ) продължават работата по отстраняване на скалната маса, изсипала се снощи в района на село Черниче в Кресненското дефиле. Това съобщиха от пресцентъра на  НКЖИ . Извършва се пълен оглед на целия скален откос, който е над линията. Междувременно е започнала работата по разбиване и отстраняване на скалните късове от железния път. На място е пристигнала тежка пътна механизация за извозването им. Предстои вдигане на локомотива. Очаква се движението на влаковете между Петрич и Благоевград да бъде възстановено до 48 часа. \r\nНационалният пътнически превозвач е осигурил автобуси за превоз на пътниците между Благоевград, Петрич и Кулата. Автобусите се движат по разписанието на отменените влакове и обслужват всички гари и спирки по маршрута им на движение.", "date": "2018.11.20", "title": "НКЖИ: Започнала е работата по разбиване и отстраняване на скалните късове по железопътното трасе в Кресненското дефиле"}
{"url": "http://www.focus-news.net/news/2018/11/20/2592515/dimitar-margaritov-kzp-usporedno-s-prosledyavaneto-na-stokite-za-predstoyashtite-praznitsi-komisiyata-startira-proverkite-na-zimnite-kurorti.html", "text": "Това за нас наистина е едно от най-усилените времена в годината, успоредно с проверките в магазините и онлайн пространството, посветени на коректността на намаленията и промоциите, стартираме и проверките на зимните курорти, по повод настъпването на зимния сезон. Това каза Димитър Маргаритов, председател на Комисията за защита на потребителите (КЗП) по време на конференция на тема „Празничните намаления-предизвикателства пред малките и средни предприятия“, предаде репортер на  Агенция „Фокус“ . \r\n„Най-вероятно от средата на декември ще бъде открит ски сезонът в големите курорти и съоръженията и пистите ще работят. Там също имаме функция и контрол, коректното оповестяване на информацията относно сложността на пистите, особеностите и цените за тяхното ползване. Наред с това в туристическите заведения и места за настаняване ще проверяваме съответствието, качеството на предоставените услуги и всичко, за което потребителите ни сигнализират,“ поясни още председателят на КЗП.    \r\nДаяна ДЮЛГЕРОВА", "date": "2018.11.20", "title": "Димитър Маргаритов, КЗП: Успоредно с проследяването на стоките за предстоящите празници, Комисията стартира проверките на зимните курорти"}
{"url": "http://www.focus-news.net/news/2018/11/20/2592521/galap-interneshanal-za-69-ot-balgarite-patuvaneto-se-e-ulesnilo-ot-novite-patishta.html", "text": "Мнозинство от 69% смятат, че пътуването у нас се е улеснило чувствително от строителството на нова инфраструктура. Това показва проучване на  \"Галъп интернешънъл\" , поръчано от Агенция \"Пътна инфраструктура\". Повечето шофьори вече са запознати с предстоящото въвеждане на електронна система за таксуване при използване на републиканската пътна мрежа. Предвижда се от 1 януари 2019 г. да се премине към електронна винетка за леките коли до 3,5 тона, а от август догодина – към тол за изминато разстояние на превозните средства над 3,5 тона. При въвеждането на нова система съществуват закономерни притеснения за възможно повишаване на цени, но българите като цяло по-скоро възприемат спокойно принципа на нововъведението, а именно: цените за леките автомобили да останат същите, а за тежкотоварните да се повишат. Това е свързано и с очакването на българите да се обръща повече внимание на състоянието на пътната мрежа, което бе уловено в други скорошни изследвания.  \r\nИзводите са от експресен сондаж, проведен от „Галъп интернешънъл“ сред 809 души в цялата страна чрез телефонно интервю по специална панелна методика, която осигурява максимална представителност на данните. Изследването е възложено от Агенция „Пътна инфраструктура“ във връзка с предстоящото от Нова година въвеждане на електронната система за таксуване при преминаване по републиканската пътна мрежа.  \r\nПроверено е отношението към темата за изграждането на пътища у нас – 69% споделят мнението, че в последните години у нас действително са се изградили пътища, които улесняват пътуването. 28% са на обратното мнение, а останалите се колебаят.  \r\nМнозинство от 66% смятат за справедливо тежкотоварните превозни средства да плащат не за време, както досега, а за изминат път, въпреки че това ще направи таксите за тях по-високи. 24% са на обратното мнение, а останалите се колебаят. Това е всъщност основният принцип на новата система за таксуване, която включва електронни винетки за леките автомобили и тол за изминато разстояние за тежкотоварните над 3,5 тона. Данните кореспондират и с подобно изследване преди година.  \r\nПри изричен въпрос повече от половината от интервюираните (52%) възприемат опцията „По-добре е да се повишат таксите за тежките автомобили, защото те нанасят повече щети на пътищата“. 43% възприемат алтернативната позиция: „По-добре е да не се повишават таксите за тежките автомобили, защото това може да доведе до повишаване на други цени“. Останалите не могат да изберат между двете опции. Този компонент представлява и част от сърцевината на новата система за таксуване и данните свидетелстват за сравнително широка обществена възприемчивост.  \r\nПри запитване кога влиза в сила новата система, сред шофьорите, делът на спонтанно назоваващите „януари 2019 г.“ е 40%, а 21% посочват годината без точния месец. Това означава, че почти две трети от шофьорите у нас свързват идващата 2019 г. с въвеждането на новата система на таксуване, която пряко ги засяга.  \r\nНе така стоят нещата що се отнася до тол системата за тежкотоварните автомобили. 5% от шофьорите спонтанно назовават с точност от кога влизат новите правила (от август 2019 г.), а 9% отговарят „от 2019 г.“, т.е. 14% от интервюираните шофьори показват запознатост по темата. Това се дължи на факта, че този компонент не засяга пряко широката общественост.  \r\nОбществото или има нужда от допълнителна информация за предвидената уикенд винетка, или просто активно пътуващите продължават да смятат, че най-изгодна е годишната винетка. 33% от запитаните отговарят, че идеята изглежда е по-удобна от винетките за по-дълги периоди, но 58% смятат, че този тип винетка няма да е по-удобна. Останалите се колебаят.  \r\nСпоред резултатите от проучването, пълнолетните българи – закономерно, са най-чувствителни към въпросите, свързани с увеличаване на личните разходи. Затова например, при проверката дали дадени мерки и идеи се възприемат като справедливи, най-широка подкрепа има твърдението, че „Цените на новите електронни винетки за леките автомобили ще останат същите, както досега“ (86%).  Данните са от експресен сондаж, проведен от „Галъп интернешънъл“ сред 809 души в цялата страна чрез телефонно интервю по специална панелна методика, осигуряваща максимална представителност на данните, възложен от Агенция „Пътна инфраструктура“. Сондажът е проведен между 9 и 12 ноември. Един процент от извадката е равен на около 55 хиляди души. Стандартно отклонение ±3.5% при 50%-ови дялове.", "date": "2018.11.20", "title": "\"Галъп интернешънъл\": За 69% от българите пътуването се е улеснило от новите пътища"}
{"url": "http://www.focus-news.net/news/2018/11/20/2592520/pazardzhik-obshtina-peshtera-e-obezpechena-sas-snegopochistvashta-tehnika-i-mashini-za-opesachavane-za-zimniya-sezon.html", "text": "Община Пещера има готовност за започването на зимния сезон и снегопочистването на пътната инфраструктура. Това съобщи за  Радио „Фокус“ – Пазарджик  Иван Спиров, управител на Общинско предприятие „Чистота и поддържане на пътната инфраструктура“. По думите му Общината разполага с 2 снегорина с гребло и песъкар, 2 багера с гребла, 1 роторен снегорин, който е предвиден за почистване на пътя Пещера - Свети Константин. „Имаме осигурени вече и около 350 куб. м пясък за опесъчаване на улиците и над 50 куб. м сол. Използваме и препаратът „айсмелт“, който използваме предимно за кръговите кръстовища и местата под наклон. В селата Капитан Димитриево и Радилово има улична техника от местни хора, които имат трактори с гребла и ще работят под ръководството на кметовете на населените места“, уточни Спиров. Той допълни, че дължината на общинската пътна мрежа е около 35 км. \r\nАлбена ЖИЛЕКОВА", "date": "2018.11.20", "title": "Пазарджик: Община Пещера е обезпечена със снегопочистваща техника и машини за опесъчаване за зимния сезон"}
{"url": "http://www.focus-news.net/news/2018/11/20/2592523/sliven-s-bezplatni-izsledvaniya-za-hiv-i-hepatit-v-grada-shte-bade-otbelyazan-svetovniyat-den-za-borba-sas-spin.html", "text": "С безплатни изследвания за ХИВ и хепатит в града ще бъде отбелязан Световният ден за борба със  СПИН. Това съобщиха за  Радио „Фокус“ – Сливен  от Регионалната здравна инспекция. Изследванията ще се състоят на 23 ноември от 12.30 часа до 14.30 часа на бул. „Цар Освободител” до банката. Там експерти и медицински специалисти от Регионална здравна инспекция-Сливен ще извършват безплатно и анонимно консултиране и изследване на граждани за ХИВ/СПИН с мобилен кабинет и ще се предоставят здравно-образователни материали и презервативи на граждани. От 26 до 30 ноември в Дните на отворените врати гражданите могат да направят проверка на ХИВ статуса си и да получат безплатно консултиране и изследване в лаборатория на РЗИ - Сливен от 09.00 часа до 12.00 часа и от 13.00 часа до 15.00 часа. \r\nКампаниите целят насърчаване и обединяване на усилията на различни институции и организации за разширяване на обхвата на тестване, повишаване осведомеността на хората, относно предимството на изследването за ХИВ и хепатити, ранно откриване на заразените и своевременното им насочване за лечение. \r\nЛюдмила ЙОРГОВА", "date": "2018.11.20", "title": "Сливен: С безплатни изследвания за ХИВ и хепатит в града ще бъде отбелязан Световният ден за борба със  СПИН"}
{"url": "http://www.focus-news.net/news/2018/11/20/2592522/sport-stoyka-petrova-se-klasira-na-polufinalite-na-svetovnoto-po-boks.html", "text": "Стойка Петрова си осигури медал на второ поредно Световно първенство по бокс за жени, след като се класира на полуфиналите в категория до 54 килограма на шампионата в Ню Делхи, Индия. Сребърната медалистка отАстана 2016 победи представителката на домакините Маниша Маун с 4:1 съдийски гласа, с което си гарантира най-малко бронз. В полуфинала на 22 ноември тя ще се изправи срещу монголката НАндинцецег Мягмардулам.", "date": "2018.11.20", "title": "Спорт: Стойка Петрова се класира на полуфиналите на Световното по бокс"}
{"url": "http://www.focus-news.net/news/2018/11/20/2592527/bedri-aliev-zam-kmet-na-svishtov-s-barzata-si-reaktsiya-sled-snegovalezhite-ot-kraya-na-minalata-sedmitsa-obshtinata-dokaza-gotovnostta-si-za-zimata.html", "text": "С бързата си реакция след снеговалежите от края на миналата седмица Община Свищов доказа готовността си за зимата. Това съобщи в предаването „Добре дошли в Свищов“ на  Радио „Фокус“ – Велико Търново  зам.-кметът на Общината Бедри Алиев. Той изказа благодарността си към служителите на Общинско предприятие „Чистота“, че са осигурили проходимостта на всички улици в града. Освен това припомни, че е бил ангажиран целия човешки ресурс, използвани са и 7 машини за почистването. „За трета поредна година ние влагаме цялата снегопочистваща техника, която ще е на наше разположение през зимния сезон, а именно – Общинско предприятие „Чистота“ има четири автомобила за зимно почистване и един челен товарач. Но при обилен снеговалеж това не е достатъчно и ние търсим съдействие от частни фирми, които притежават подходящи машини за почистване на снега. Осигурени са 200 тона сол, знаете по поречието на река Дунав има доста заледявания и затова пясъкът не е толкова практичен. За тротоарите имаме две роторни машини, но ако снегът е много тежък, те не са практични, затова всичко се извършва на ръка“, обясни Бедри Алиев. Той допълни и, че както всяка година и този път приоритетни при почистването ще са  детските градини, училищата, болницата, полицията, пожарната. „За последно оставяме крайните улици, но и там се чисти“, заяви зам.-кметът. \r\nЛуиза ТРАНЧЕВА", "date": "2018.11.20", "title": "Бедри Алиев, зам.-кмет на Свищов: С бързата си реакция след снеговалежите от края на миналата седмица Общината доказа готовността си за зимата"}
{"url": "http://www.focus-news.net/news/2018/11/20/2592524/sofiya-trima-dushi-sa-postradali-pri-katastrofa-mezhdu-tri-leki-avtomobila-na-patya-sofiya-samokov-v-rayona-na-pasarel.html", "text": "Трима души са пострадали при катастрофа между три леки автомобила на пътя София – Самоков в района на Пасарел. Това съобщиха от пресцентъра на  МВР . Сигналът за пътния инцидент е подаден около 10.20 часа. По първоначална информация са се ударили три леки автомобила. Веднага на място са насочени екипи на полицията, пожарната и Бърза помощ. Трима пострадали от катастрофата са транспортирани в болнични заведения. Към момента продължава огледът с цел установяване на причините за инцидента.  \r\nДвижението в района временно е преустановено, пътните полицаи отклоняват превозните средства от Самоков през Ковачевци.", "date": "2018.11.20", "title": "София: Трима души са пострадали при катастрофа между три леки автомобила на пътя София – Самоков в района на Пасарел"}
{"url": "http://www.focus-news.net/news/2018/11/20/2592519/tass-kremal-smyata-pismoto-na-amerikanskite-senatori-za-namesa-v-izbora-za-predsedatel-na-interpol.html", "text": "Писмото на няколко американски сенатори с призив да не се допуска избирането на руския кандидат Александър Прокопчук на поста председател на Интерпол е нагледен пример за натиск и намеса в избори, заяви пред журналистите прессекретарят на руския президент Дмитрий Песков, цитиран от  ТАСС . \r\nПо неговите думи, тези действия на американските депутати могат да бъдат оценени еднозначно като натиск. „Навярно, това е своеобразна намеса в избирателен процес, в избори на международна организация. А как по друг начин да бъде оценено? Ето това е нагледно проявление (на вмешателство)“, заяви представителят на Кремъл. \r\n„Въпреки това, ще има избори и ние трябва да изчакаме резултатите“, добави Песков. \r\nПревод и редакция:", "date": "2018.11.20", "title": "ТАСС: Кремъл смята писмото на американските сенатори за намеса в избора за председател на Интерпол"}
{"url": "http://www.focus-news.net/news/2018/11/20/2592528/georgi-georgiev-kmet-na-dalgopol-obshtinata-ima-gotovnost-za-deystvie-pri-zimni-usloviya.html", "text": "Община Дългопол има готовност за действия при зимни условия. Това каза за  Радио „Фокус“ – Варна  кметът на Дългопол Георги Георгиев. Той отбеляза, че Общината има сключен договор за зимно поддържане на пътищата. Закупен е и още един камион с гребло, който също ще бъде включен в дейностите по почистване на пътните участъци при необходимост. Общината разполага и с влекач, който може да пробива преспи, тъй като територията на общината е разположена в полупланински район. Има създадена организация по отношение на хората на хемодиализа, като има изготвен план за действие при евентуална тежка зимна обстановка. Кметът Георги Георгиев добави, че всички училища, детски градини и общински сгради са осигурени с необходимото количество гориво и дърва за отопление през зимните месеци.  \r\nОбщина Дългопол осигурява топъл обяд по проект, финансиран от Фонд за европейско подпомагане на най-нуждаещите се лица. Потребители на услугата са 100 души – лица на месечно подпомагане с доход, по-нисък от диференцирания минимум, неосигурени, самотно живеещи лица с децата си, подпомагани от Закона за семейни помощи, лица с ниски пенсии и инвалидни пенсии. \r\nМарияна ВАЛЕНТИНОВА", "date": "2018.11.20", "title": "Георги Георгиев, кмет на Дългопол: Общината има готовност за действие при зимни условия"}
{"url": "http://www.focus-news.net/news/2018/11/20/2592525/dobrich-priklyuchi-protsedurata-po-sabirane-na-proektni-predlozheniya-v-konkursa-na-obshtinata-za-izrabotvane-na-turistichesko-logo-na-grada.html", "text": "Приключила е процедурата по събиране на проектни предложения в конкурса на Общината за изработване на туристическо лого на града. Това съобщи Петър Енев, директор на Дирекция „Икономическо развитие и европейски фондове“ в Община град Добрич, предаде кореспондент на  Радио „Фокус” – Варна . „Кандидати от цялата страна са подали над 14 проекта\", посочи Петър Енев. Комисия ще насрочи периода, в който ще бъдат разгледани предложенията от специалисти. Крайното решение ще посочи избран ли е проект. Петър Енев припомни, че миналата година при първото издание на конкурса не бе одобрено нито едно от постъпилите проектни предложения. Това бе причина тази година конкурсът да бъде обявен отново.  \r\nЖулиета НИКОЛОВА", "date": "2018.11.20", "title": "Добрич: Приключи процедурата по събиране на проектни предложения в конкурса на Общината за изработване на туристическо лого на града"}
{"url": "http://www.focus-news.net/news/2018/11/20/2592506/dnevni-avaz-bih-vav-vtornik-e-uchreditelnoto-zasedanie-na-prezidentstvoto-na-bih.html", "text": "Учредителното заседание на Президентството на Босна и Херцеговина (БиХ) ще се състои във вторник в Сараево, а членовете на тричленния орган през следващия мандат ще бъдат: Шефик Джаферович от бошняшкия, Желко Комшич от хърватския и Милорад Додик от сръбския народ, пише  онлайн изданието на сараевския ежедневник Dnevni Avaz . \r\nКакто е предвидено в правилника за дейността на Президентството на БиХ, председателстващият от предходния състав на органа насрочва първото заседание на новоизбраното Президентство, отбелязва изданието. \r\nПо време на учредителното заседание на президентството, новите му членове заедно ще приемат позицията си и ще положат тържествена клетва в присъствието на предшествениците си. Всеки член на органа ще подпише текста на тържествена декларация, обяснява вестникът. \r\nВ правилника е предвидено председателството на новия състав на Президентството на БиХ автоматично да бъде поето според ротацията на предишния мандат, освен ако членовете не вземат друго решение с консенсус. \r\nСпоред принципа на ротация, председателството на Президентството се сменя на всеки осем месеца. \r\n„Дневни Аваз“ припомня, че на изборите през октомври най-много гласове за член на Президентството от бошняшкия народ получи Шефик Джаферович – 212 581 хиляди гласа, или 36,61%, от хърватския народ Желко Комшич получи 225 500 гласа, или 52,64%, а Милорад Додик спечели най-много гласове за член на държавното президентство от сръбския народ – 368 210 гласа, или 53,88%. \r\nПревод и редакция:", "date": "2018.11.20", "title": "Dnevni Avaz (БиХ): Във вторник е учредителното заседание на Президентството на БиХ"}
{"url": "http://www.focus-news.net/news/2018/11/20/2592530/kmetat-yordanka-fandakova-stolichna-obshtina-shte-prodalzhi-da-izgrazhda-interaktivni-ploshtadki-po-patna-bezopasnost-v-uchilishtata.html", "text": "Столична община ще продължи да изгражда интерактивни площадки по пътна безопасност в детските градини и училищата. До момента в София има изградени 84 интерактивни площадки за безопасност на движението и приложно колоездене. Това каза кметът на София Йорданка Фандъкова пред учениците и учителите от 119 СУ „Акад. Михаил Арнаудов“ при стартирането на Олимпиадата по пътна безопасност, съобщиха от  пресцентъра на Столична община . Олимпиадата се провежда по инициатива на Института за пътна безопасност и на Богдан Милчев. „Нашата задача е да направим средата по-безопасна, за да гарантираме живота и здравето на най-ценното, което имаме- нашите деца, както и да ги обучим и да им създадем навици за безопасно придвижване в града“, посочи кметът Фандъкова. Тя поздрави министър Красимир Вълчев за това, че Министерството на образованието отделя сериозни средства за обучение на децата по пътна безопасност. „Нямам никакви колебания, когато трябва да се постави светофар или да се изградят препятствия на пътя, за да се намали скоростта. Столичната община изпълнява програма за безопасност около детските градини и училищата, поставяйки тръбно-решетъчни парапети и повдигнати пешеходни пътеки“, коментира Йорданка Фандъкова. „През последните години повдигнахме над 330 пешеходни пътеки и осветихме 200 пешеходни пътеки, за да ги направим  по видими за шофьорите и безопасни за пешеходците“, обяви кметът. Фандъкова похвали децата за знанията им по пътна безопасност и им каза, че разчита на тях да напомнят на родителите си да не минават на жълто и да не говорят по телефона, когато карат. Победителите в Олимпиадата по пътна безопасност ще имат възможност да получат безплатни уроци по картинг.", "date": "2018.11.20", "title": "Кметът Йорданка Фандъкова: Столична община ще продължи да изгражда интерактивни площадки по пътна безопасност в училищата"}
{"url": "http://www.focus-news.net/news/2018/11/20/2592526/ria-novosti-rusiya-specheli-indiyskiya-konkurs-za-dostavka-na-sredstva-za-pvo.html", "text": "Русия спечели индийския конкурс за доставка на средства за противовъздушна отбрана (ПВО) с малък обсег за сумата от половин милиард долара, съобщи пред  РИА Новости  източник от системата за военно-техническо сътрудничество. \r\n„Да, нашата „Игла“ (преносим зенитно-ракетен комлекс) победи“, отбеляза събеседникът на агенцията. \r\nПреди това телевизионният канал NDTV, позовавайки се на местни веонни източници, съобщи, че „Рособоронекспорт“ е предложил най-изгодните условия за доставка на зенитни ракетни системи с малък обсег. Освен това в търга са участвали европейските фирми SAAB и MBDA. \r\nАгенцията отбелязва, че Русия и Индия за най-големите партньори в сферата на военно-техническото сътрудничество: повече от 70% от въоръжението и бойната техника на индийската армия, ВВС и ВМС са руско и съветско производство. Ежегодно Русия доставя на Индия техника и оръжие за няколко милиарда долара. \r\nРИА припомня още, че през октомври „Рособоронекспорт“ подписа с Индия контракт за доставка на зенитно-ракетни системи С-400 на стойност повече от 5 милиарда долара. Сделката стана най-голямата в историята на руската компания. \r\nПревод и редакция:", "date": "2018.11.20", "title": "РИА Новости: Русия спечели индийския конкурс за доставка на средства за ПВО"}
{"url": "http://www.focus-news.net/news/2018/11/20/2592531/api-vremenno-dvizhenieto-po-pat--82-sofiya-samokov-v-rayona-na-selo-pasarel-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път II-82 София – Самоков в района на село Пасарел при км 32 се осъществява двупосочно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.11.20", "title": "АПИ: Временно движението по път II-82 София – Самоков в района на село Пасарел се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2018/11/20/2592529/konstantin-arabadzhiev-kzp-proektat-povishavane-na-efektivnostta-i-efikasnostta-na-uslugite-predlagani-ot-kzp-za-balgarskite-predpriyatiya-shte-bade-v-usluga-na-biznesa.html", "text": "Изготвеният от нас проект „Повишаване на ефективността и ефикасността на услугите, предлагани от КЗП за българските предприятия“ ще бъде в услуга на бизнеса. Това каза зам.-председателят на Комисията за защита на потребителите (КЗП) Константин Арабаджиев по време на конференция на тема „Празничните намаления-предизвикателства пред малките и средни предприятия“, предаде репортер на  Агенция „Фокус“ .  \r\nСпоред него превантивните дейности с бизнеса е по-добре да се правят по-рано, като чрез новия документ ще бъдат облекчени, както малките и средни предприятия, така и потребителите. „Смятам, че с дейностите в проекта ще бъдем в полза на бизнеса, предвиждаме накрая, съвсем на скоро да организираме горещ телефон за търговците и гражданите и всеки, който има въпрос да може да се допита и да получи информация и отговор. Предвиждаме мобилно приложение и интернет страница, в която всеки един, независимо в коя сфера на бизнеса работи, да получи пълна информация, относно това, което законът изисква\", коментира той. „Нашата комисия работи по 12 закона. С две думи смятаме и вярваме, че този закон ще бъде в услуга на бизнеса. Оттук следват по-доволни потребители и все по-малко жалби и това ежедневно ще облекчи работата на комисията\", допълни той. Проектът „Повишаване на ефективността и ефикасността на услугите, предлагани от КЗП за българските предприятия“ е изготвен от Комисията за защита на потребителите по Оперативна програма „Иновации и конкурентноспособност 2014-2020“, съфинансирана от „Европейския фонд за регионалното развитие“ .  \r\nДаяна ДЮЛГЕРОВА", "date": "2018.11.20", "title": "Константин Арабаджиев, КЗП: Проектът „Повишаване на ефективността и ефикасността на услугите, предлагани от КЗП за българските предприятия“ ще бъде в услуга на бизнеса"}
{"url": "http://www.focus-news.net/news/2018/11/20/2592533/haskovo-prevantivniyat-informatsionen-tsentar-po-narkotichni-veshtestva-organizira-lektsiya-po-povod-denya-na-hristiyanskoto-semeystvo.html", "text": "Лекция на тема „Вярата в семейството като ценност“ организира Превантивния информационен център по наркотични вещества (ПИЦНВ) на 21 ноември –Ден на християнското семейство, от 12.00 часа в църквата „Св. Димитър“. Това съобщиха от пресцентъра на  Община Хасково . Входът за лекцията е свободен. В 11.00 часа ще бъде раздаден постен курбан и хляб в двора на църквата. В инициативата ще се включат доброволци и участници в школа „Етнография“ към Младежки център.", "date": "2018.11.20", "title": "Хасково: Превантивният информационен център по наркотични вещества организира лекция по повод Деня на християнското семейство"}
{"url": "http://www.focus-news.net/news/2018/11/20/2592532/dobrich-okrazhnata-prokuratura-razsledva-smartta-na-mazha-chieto-tyalo-beshe-namereno-vav-vilnata-zona-lozyata.html", "text": "Окръжната прокуратура разследва смъртта на мъжа, чието тяло беше намерено във вилната зона „Лозята“. Това съобщиха от пресцентъра на  Апелативна прокуратура - Варна . Прокуратурата в Добрич ръководи досъдебното производство, което трябва да изясни причините и обстоятелствата за смъртта на 59-годишния мъж с инициали Р.Р. Той е бил обявен за издирване по сигнал на близките му. 59-годишният мъж напуснал дома си на 31 октомври тази година и оттогава е бил в неизвестност. На 19 ноември 2018 г. тялото на издирвания е намерено до изоставен автомобил във вилната зона „Лозята“ по пътя от Добрич за село Богдан.  \r\nИзвършена е аутопсия на тялото, при която са открити тежки травми, несъвместими с живота.  \r\nПровеждат се интензивни действия по разследването.", "date": "2018.11.20", "title": "Добрич: Окръжната прокуратура разследва смъртта на мъжа, чието тяло беше намерено във вилната зона „Лозята“"}
{"url": "http://www.focus-news.net/news/2018/11/20/2592536/sofiya-shestima-dushi-sa-zadarzhani-za-huliganstvo-v-slivnitsa.html", "text": "Шестима души са задържани за хулиганство в Сливница. Това съобщиха от пресцентъра на  МВР . Поредицата среднощни криминални деяния започнала към 21.35 часа със сигнал от жител на Сливница, че негов съсед и приятелите му са употребили алкохол и чупят паркираните на улицата коли, в това число и неговата. Докато пристигналият веднага на място автопатрул на РУ - Сливница извършвал оглед, при който не установил увреждане по колите, възникнала саморазправа между подателя на сигнала и няколко от посочените от него мъже, придружена с размяна на закани и заплахи. Полицейските служители реагирали незабавно, разтървали опонентите и отвели в ареста двама от най-активните участници в конфликта. Малко по-късно персонал на местното казино сигнализирал с паник бутон за възникнал скандал в залата. Пристигналите за броени минути екипи на полицията и охранителната фирма озаптили групата от клиенти, видимо пияни. Установено е, че част от тях са роднини на мъжа, подал сигнала, които се нахвърлили върху нарочения от тях съсед и неговата компания. При проверка на помещението са установени множество нанесени щети по инвентара на заведението. Последвало отвеждането на петима в районното управление, като впоследствие една от жените била освободена предвид факта, че има малко дете, за което трябва да се погрижи. Попадайки в помещението за задържане, мъжът ѝ, криминално проявен и осъждан, започнал да буйства, да псува и обижда полицейските служители. Двете задържани непълнолетни девойки пък счупили пожароизвестителната система в ареста, разпорили дюшеците и възглавниците и блъскали по вратата във видимо неадекватно състояние.  \r\nВ РУ - Сливница са образувани общо три бързи производства, две от които за извършени престъпления по чл. 325 и едно по чл. 216 от НК.", "date": "2018.11.20", "title": "София: Шестима души са задържани за хулиганство в Сливница"}
{"url": "http://www.focus-news.net/news/2018/11/20/2592538/petar-enev-obshtina-dobrich-postoyanno-v-obshtinata-postapvat-pitaniya-otnosno-organiziraneto-na-koledniya-bazar.html", "text": "Въпреки публикуваните на сайта на Община град Добрич регламент и заповед на кмета Йордан Йорданов за организиране на коледния базар, в администрацията постоянно постъпват запитвания от граждани по темата. Това съобщи Петър Енев, директор на Дирекция „Икономическо развитие и европейски фондове“ (ИРЕФ) в Община град Добрич, предаде кореспондент на  Радио „Фокус” – Варна . От началото на седмицата се събират заявления от граждани за участие в базара. Крайният срок за подаването им е 23 ноември. Коледният базар ще заработи на 3 декември и ще продължи до 3 януари. Поради големия интерес за участие жребият ще бъде теглен на 28 ноември. Процедурата ще бъде открита за граждани и представители на медиите. Задължително условие е представянето на пълномощно от упълномощените лица, за да бъдат допуснати съответните кандидати в тегленето на жребия, отбеляза Петър Енев. Той допълни, че при схемата на разположението на дървените къщички в базара Общината се е съобразила със спецификата на търговската дейност – продажба на сувенири и подаръци от една страна и на хранителни изделия от друга. Това е с цел да се осигури комфорт както на самите търговци, така и на посетителите. Подробна информация относно регламента и организирането на коледния базар е публикувана на сайта на общинската администрация в рубриката „Новини“.  \r\nЖулиета НИКОЛОВА", "date": "2018.11.20", "title": "Петър Енев, Община Добрич: Постоянно в Общината постъпват питания относно организирането на коледния базар"}
{"url": "http://www.focus-news.net/news/2018/11/20/2592539/kyustendil-izprateni-sa-avariyni-ekipi-na-chez-kam-selata-lelintsi-i-tarsino-koito-sa-s-narusheno-elektrozahranvane.html", "text": "Изпратени са аварийни екипи към селата Лелинци и Търсино, които са с нарушено електрозахранване. Това каза пред  Радио „Фокус” – Кюстендил  Борислава Луканова, експерт „Връзки с обществеността” на ЧЕЗ Разпределение. По думите ѝ първият сигнал за нарушено електрозахранване е подаден в 18.36 часа на 19 ноември. Тогава е имало авария по средно напрежение, която е възстановено. Днес са получени нови сигнали, които най-вероятно касаят мрежата ниско напрежение, поради което са изпратени аварийни екипи в двете населени места. По данни на информационната система без електрозахранване заради аварии са 2 538 клиенти на компанията. Те са от общините Кюстендил и Невестино. Става въпрос за абонати в селата Ваксево, Еремия, Илия, Ветрен, Пастух, Раково, Църварица, Тишаново, Ново село и Савойски. Работи се по отстраняване на авариите. \r\nВенцеслав ИЛЧЕВ", "date": "2018.11.20", "title": "Кюстендил: Изпратени са аварийни екипи на ЧЕЗ към селата Лелинци и Търсино, които са с нарушено електрозахранване"}
{"url": "http://www.focus-news.net/news/2018/11/20/2592542/lyubomir-hristov-kmet-na-shumen-sledvame-tselite-si-i-shte-prodalzhim-s-oshte-po-usardni-tempove-obnovyavaneto-na-grada-ni-za-da-otgovorim-na-ochakvaniyata-na-grazhdanite.html", "text": "Следваме целите си и ще продължим с още по-усърдни темпове обновяването на града ни, за да отговорим на очакванията на гражданите. Това заяви на брифинг кметът на Общината Любомир Христов, предаде репортер на  Радио „Фокус“ - Шумен . Христов отчете постигнатите резултати в трета година от мандата на настоящия кметски екип. „Благодаря на шуменци, които ме подкрепяха при изпълнение на моята програма. Искам да се извиня на онези, на които по време на изпълнението на дейностите, сме създали неудобство. Ще продължим да работим, за да можем да наваксаме пропуснатото в годините, да превърнем  Шумен в един от градовете с добре развита индустрия, град, за който да се говори и в бъдеще“, заяви кметът. По отношение на икономическото развитие той отчете, че за последните три години са привлечени 17 инвеститори, като инвестициите в Индустриалния парк са над 80 млн. лв. Има и двама инвеститори клас А - с инвестиции над 10 млн. лв. По отношение на финансовата политика Любомир Христов посочи, че в момента задълженията на Община Шумен са в размер на 13 701 185 лв. За периода  2015 - 2018 година са погасени 26 044 636 лв.  \r\n„Дълговете от 35 милиона лева се оказаха 38 милиона след исковете във връзка с Водния цикъл, които продължават. Преди шест месеца има нова санкция, водим дела, но реално това е сумата“, коментира кметът. Той подчерта, че  Община Шумен няма задължения към никакви институции, с изключение на тези по кредитите, но всичко се плаща навреме. Сред най-мащабните инфраструктурни проекти той открои изграждането на „Арена Шумен“. „Тя наистина се превърна в привлекателно място за шуменци. 21 дка са зелените площи, засяти са около 200 дървета, изградени са две нови кръгови кръстовища, подменени са тротоари и улично осветление, изградени две нови автобусни спирки, предстои монтирането и на трета. Това е един от обектите, с който можем да се гордеем като екип“, заяви кметът на Шумен. През 2018 година по националната програма са санирани още 8 блока, като общият брой на обновените жилищни сгради е 20. До края на годината предстои саниране на нови 7 . Общата стойност на инвестицията в санирането е 25 802 025 лв. Кметът отчете и хода на дейностите във връзка с ремонта на Старечския дом. От МС има отпуснати средства в размер на 1,5 млн. лв. „Надявам се през 2019 година ремонтът да бъде извършен. Строителството трябва да завърши за шест месеца. Очаква се то да започне след като приключи процедурата по обществената поръчка. Участвала е една фирма, текат срокове по обжалване“, заяви Любомир Христов. \r\nИвелина ИВАНОВА", "date": "2018.11.20", "title": "Любомир Христов, кмет на Шумен: Следваме целите си и ще продължим с още по-усърдни темпове обновяването на града ни, за да отговорим на очакванията на гражданите"}
{"url": "http://www.focus-news.net/news/2018/11/20/2592537/izvestni-i-sotsialno-angazhirani-lichnosti-se-vklyuchvat-v-kampaniyata-osinovi-kauza.html", "text": "Известни и социално ангажирани личности се включват в най-новата кампания на Фондация “„Докосни щастието” – „Осинови кауза”. Това съобщиха  организаторите . Инициативата стартира на 19 ноември и нейните звездни доброволци ще могат посредством интересен механизъм на принципа “предай нататък” да осиновяват каузите, зад които стои „Докосни щастието”. А тези каузи са съдбите на хората, които могат да бъдат променени чрез революционна медицинска терапия. Тя дава изключителни резултати при пациенти с тежки гръбначни травми и детска церебрална парализа. \r\nТерапията, която се осъществява на базата на регенеративните методи, което специалистите определят като „медицината на бъдещето”, използва нов мултидисциплинарен подход. Той има за цел да възстанови повредени или болни човешки клетки и тъкани, за да възвърне тяхната функция. Лечението стимулира клетъчния растеж и по напълно естествен път се възстановява първоначалната функционалност на засегната зона. Процедурите се извършват от д-р Джихан Абазович – световен експерт по регенеративна медицина в специализирана клиника в Сърбия. \r\n„За да променим обкръжаващата ни среда в позитивна посока, е нужно да полагаме ежедневни усилия за подобряване качеството на живот. Това винаги е било основно кредо на фондацията. С кампанията “Осинови кауза” ние продължаваме усилията да помогнем на едни хора с нова надежда. Тази надежда ще им донесат социално отговорни хора, които да дадат пример за едно социално отговорно общество”, каза Теодора Игнатова, основател и председател на Фондация „Докосни щастието”. \r\nВ момента в процес на лечение са 6 човека. Те са на различни възрасти, с различен социален статус, по различен начин са получили травмите си и сред тях има и деца. Общото е, че след детайлните медицински прегледи е установено, че има шансове лечението да им повлияе положително. Както се е случило с Георги Георгиев, който от пълна парализа от кръста надолу, вече се изправя, стои на крака и даже прави по няколко крачки. \r\nКакво означава да си осиновител с кауза? Означава да припознаеш един от случаите – една кауза, и за определен период от време да използваш всички свои комуникационни канали, влияние, опит и позиция, да инвестираш време и усилия, за да се наберат необходимите средства за пълния курс на лечение на съответния човек. Месец ще бъде минималният срок, в който някой може да бъде осиновител. При желание на участниците периодът може да бъде удължен. В края на всеки месец, осиновителите организират събитие, на което да бъдат съобщени резултатите от техните усилия. Осиновители могат да бъдат всички, които имат сърце и желание. Фондацията не спира да търси такива сред фирми, спортни отбори, известни личности. \r\nПървите звездни осиновители поемат благородната щафета официално днес. \r\nДиляна Попова осиновява каузата на Никола Христов, който е на четири години и е с диагноза ДЦП и епилепсия. Златка Димитрова осиновява каузата на Златка Маринова, която преди две години, докато чисти къщата си пада от висока стълба, вследствие на което няколко прешлена в гръбначния ѝ стълб са буквално раздробени и оттогава е в количка. Христо Мутафчиев ще осинови каузата за Любо от Видин, който е на 41 години и след катастрофа заради диабетна криза, остава прикован към инвалидна количка. Радио Fresh приемат каузата за Любчо, който е кръгъл сирак и има ДЦП. \r\nОсвен сърцати осиновители „Докосни щастието” има и сърцат екип. Най-новият член на фондацията и един от координаторите на „Осинови кауза” е Пламен Карашев – момчето, което до ден днешен хората от бургаска област наричат „Спасителя на село Ливада”. При миналогодишните наводнения в област Бургас, Пламен изостави работата си и се включи като активен доброволец, за да помогне на хората в с. Ливада да се справят с огромните щети, които водната стихия нанесе там. \r\n„Подкрепям Фондация „Докосни щастието” и тяхната кампания. Наблюдавах ги през годините и виждам какви изумителни резултати дават техните усилия. Името на кампанията „Осинови кауза”, а и цялостната ѝ идея звучат толкова вълнуващо. Само си представете всички личности, които осиновяват каузата и си я препредават. Това е огромна обществена помощ. Даваш надежда не просто за едно лечение, а оставяш следа завинаги в една душа. Това е уникален механизъм, в чийто успех съм абсолютно сигурен”, коментира с ентусиазъм Пламен. \r\nФондация „Докосни щастието” е основана през 2014 година в България и е естествено продължение на Touch Happiness Foundation, основана години по-рано в гр. Лубумбаши, Демократична Република Конго от Теодора Игнатова, която е почетен консул на Република България в Демократична Република Конго и един от основателите и идеолози на Българска национална гайдарска асоциация. \r\nОсновните дейности на фондацията у нас са свързани с превенция, здравеопазване и образование.", "date": "2018.11.20", "title": "Известни и социално ангажирани личности се включват в кампанията „Осинови кауза”"}
{"url": "http://www.focus-news.net/news/2018/11/20/2592545/silistra-17-godishno-momiche-e-postradalo-pri-katastrofa-v-selo-paisievo.html", "text": "17-годишно момиче е пострадало при пътнотранспортно произшествие, станало на 19 ноември в село Паисиево. Това съобщиха от  ОДМВР - Силистра . То пътувало на предната седалка на лек автомобил „Ауди“, управляван от 21-годишен водач, който загубил контрол над колата и я ударил в електрически стълб. При удара момичето получило средна телесна повреда, без опасност за живота. Причините за произшествието се изясняват, образувано е досъдебно производство.", "date": "2018.11.20", "title": "Силистра: 17-годишно момиче е пострадало при катастрофа в село Паисиево"}
{"url": "http://www.focus-news.net/news/2018/11/20/2592534/afp-italiya-razporedi-izzemvane-na-migrantskiya-transporten-korab-vodoley-i-zamrazi-smetkite-na-doktori-bez-granitsi-v-stranata.html", "text": "Италия нареди транспортния мигрантски кораб „Водолей“ да бъде иззет за предполагаемо незаконно изхвърляне на токсични отпадъци в Средиземно море, заявиха във вторник от организацията „Доктори без граници“ (Medecins Sans Frontiere MSF), предава  AFP . \r\nСледователите подозират, че плавателният съд, използван от MSF и друга организация за превозване на мигранти от Африка в Европа – SOS Mediterranee, който в момента е закотвен в марсилското пристанище, е пренесъл 24 тона потенциално токсични отпадъци, представяйки ги като обикновени отпадъци, съобщават италиански медии, цитирани от френската агенция. \r\nБанковите сметки на MSF в Италия са блокирани от властите, заявиха още от неправителствената организация. \r\nПрокурорите в сицилианския град Катания изследват дрехи на мигрантите, остатъци от храната им и санитарни отпадъци, които са предадени в италианските пристанища от „Водолей“ и Vos Prudence, друг кораб, използван от MSF миналата година. \r\nКорабите са прехвърлили хиляди мигранти през Средиземно море, отбелязва „Франс прес“. \r\nАгенцията припомня, че „Водолей“ е в Марсилия, откакто Манама отмени правото му да плава под нейното знаме по искане на правителството на Италия, което означава, че плавателният съд вече не може да излиза в открито море законно. \r\nМеждународната организация по миграцията твърди, че около 15 хиляди мигранти са се удавили в централната част на Средиземно море от 2013 година насам. В този период на италианския бряг са разтоварени 600 хиляди мигранти, докато други европейски държави държат границите си затворени, отбелязва още френската агенция. \r\nПревод и редакция:", "date": "2018.11.20", "title": "AFP: Италия разпореди изземване на мигрантския транспортен кораб „Водолей“ и замрази сметките на „Доктори без граници“ в страната"}
{"url": "http://www.focus-news.net/news/2018/11/20/2592543/minka-salagyorova-zam-kmet-na-petrich-s-proekta-za-kompostirashtata-instalatsiya-shte-osigurim-oborudvane-i-tehnika-za-razdelno-sabirane-i-transportirane-na-zelenite-otpadatsi.html", "text": "С проекта за компостиращата инсталация ще осигурим и съоръжение, оборудване и техника за разделно събиране и транспортиране на зелените отпадъци. Това каза за  Радио „Фокус“ - Пирин  Минка Салагьорова, заместник-кмет на Община Петрич. Тя уточни, че изпълнението на тази тяхна цел ще доведе до значително намаляване до 2020 година на количеството на депонираните отпадъци на ниво регион Петрич и ще постигнат целите на Закона за управление на отпадъците. „Мога да кажа, че реализацията на проекта ще подпомогне общината ни за постигане заложените в нормативната уредба и в Националния план за управление на отпадъците, цели по рециклиране и усвояване на битовите отпадъци. Ще подпомогне и изпълнението на нашите задължения като държава членка на ЕС относно депонирането на отпадъците“, допълни заместник-кметът. Минка Салагьорова добави, че чрез този проект и изграждането на тези две инсталации ще намалят отпадъците, ще бъдат осигурени нови работни места, а в същото време за Общината ще намалеят таксите за депониране. Тя отбеляза, че инсталациите ще бъдат изградени на площадката на регионалното депо за отпадъци, където има обособен специален терен в плана на самото депо. \r\nНатали СТЕФАНОВА", "date": "2018.11.20", "title": "Минка Салагьорова, зам.-кмет на Петрич: С проекта за компостиращата инсталация ще осигурим оборудване и техника за разделно събиране и транспортиране на зелените отпадъци"}
{"url": "http://www.focus-news.net/news/2018/11/20/2592547/temenuzhka-petkova-sashtestvuva-shiroko-pole-za-zadalbochavane-na-energiynoto-satrudnichestvo-mezhdu-balgariya-i-koreya.html", "text": "„Съществува широко поле за задълбочаване на сътрудничеството в енергийната област между България и Корея. Уверена съм, че можем да си бъдем взаимно полезни в усилията за повишаване на енергийната сигурност, диверсификация на енергийните източници, насърчаване на възобновяемата енергия, развитие на ядрената енергетика, които са приоритетни направления в енергийната област както за нашата страна, така и за Република Корея“. Това каза министърът на енергетиката Теменужка Петкова, която откри корейско-български енергиен форум в столицата, съобщиха от пресцентъра на  Министерство на енергетиката .  \r\nМинистър Петкова очерта усилията на българското правителство за диверсификация на енергийните източници и маршрутите за доставка на природен газ като един от водещите приоритети на правителството в енергийната област. Тя запозна участниците в дискусията с решението българската страна да участва в проекта за изграждане на терминал за втечнен природен газ край Александруполис.  \r\n„В контекста на намеренията ни за изграждане на газоразпределителен център в страната, ние разглеждаме своето участие в терминала като стратегическо за диверсификацията и сигурността на енергийните доставки за региона“, подчерта Петкова. По нейните думи, сътрудничеството с Република Корея в тази област би било много полезно с оглед на факта, че в страната са изградени четири терминала за втечнен природен газ, а перспективата е до 2031 г. да бъдат изградени още десет. \r\n„Като страна-член на ЕС, България разнообразява енергийния си микс. Ефективното потребление на енергия, съчетано с използването на енергия от ВЕИ, представляват важни мерки за подобряване сигурността на енергийните доставки“, подчерта министър Петкова. Тя припомни, че още през 2013 г. България е постигнала своята задължителна национална цел от 16% дял на енергията от ВЕИ в брутното крайно потребление. С оглед на предизвикателствата, свързани с работата на големите горивни инсталации, това е значимо постижение, което дава нови перспективи за задълбочаване на двустранните ни контакти.  \r\nВзаимните връзки между двете страни в областта на ядрената енергетика също имат потенциал за развитие. В тази област енергийният министър акцентира върху възможността за реализация на проекта за нова ядрена мощност у нас. „Един от потенциалните инвеститори, заявили интерес за участие в този проект, е Корейската Хидро Атомна Енергийна корпорация“, допълни Петкова. В заключение тя изрази оптимизъм, че този интерес ще продължи с участие на корпорацията в бъдещата процедура за избор на стратегически инвеститор за АЕЦ „Белене“.", "date": "2018.11.20", "title": "Теменужка Петкова: Съществува широко поле за задълбочаване на енергийното сътрудничество между България и Корея"}
{"url": "http://www.focus-news.net/news/2018/11/20/2592548/sofiya-33-godishen-mazh-e-zadarzhan-za-predlozhen-podkup-na-politsay.html", "text": "33-годишен мъж е задържан за предложен подкуп в размер на 100 лева на полицай. Това съобщиха от  ОДМВР - София . Вчера към 12.50 часа 33-годишният мъж се е опитал да спре чрез подкуп  полицейския служител да демонтира регистрационните табели на лек автомобил, управляван от неправоспособен 52- годишен водач също от София. След оглед на местопроизшествието, по случая е образувано досъдебно производство. Извършителят остава в полицейския арест за срок до 24 часа.", "date": "2018.11.20", "title": "София: 33-годишен мъж е задържан за предложен подкуп на полицай"}
{"url": "http://www.focus-news.net/news/2018/11/20/2592541/emiliya-elchinova-kzp-nay-chesto-grazhdanite-stavat-zhertvi-na-neloyalni-targovski-praktiki-zaradi-tyahnata-neinformiranost.html", "text": "Най-често гражданите стават жертви на нелоялни търговски практики, заради тяхната неинформираност. Това каза главен директор „Контрол на пазара“ в Комисията за защита на потребителите (КЗП) Емилия Елчинова по време на конференция на тема „Празничните намаления-предизвикателства пред малките и средни предприятия“, предаде репортер на  Агенция „Фокус“ . \"Много често се случва това което четем като жалби в Комисията за защита на потребителите, стигаме до извод, че самите потребители, не са се запознали с информацията преди да направят своя избор. Това естествено касае потребителската култура. Много е важно преди един човек да направи своя избор, да направи един маркетингов анализ и да се запознае с информацията, която се предлага към продукта, който той възнамерява да закупи“, посочи Емилия Елчинова. Според нея всички потребители трябва да следят за това дали продуктите имат етикети и това, което пише на тях, дали е на български език. „В случай, че има някакви нередности, трябва да бъде уведомена комисията, а отговорност носи лицето, което е пакетирало стоката. Задължителните елементи на етикета, за които потребителите трябва да следят, са: посочен производител, съответно и вносител, ако продуктите са произведени извън територията на страната, съществени характеристики на продукта, цената и вида на стоката. Цената, трябва да бъде посочена в левове и в нея да са включени всички данъци и такси\", каза още Емилия Елчинова. \r\nДаяна ДЮЛГЕРОВА", "date": "2018.11.20", "title": "Емилия Елчинова, КЗП: Най-често гражданите стават жертви на нелоялни търговски практики заради тяхната неинформираност"}
{"url": "http://www.focus-news.net/news/2018/11/20/2592549/pazardzhik-istoricheski-muzey-panagyurishte-poluchi-kato-darenie-pletachna-mashina-ot-40-te-godini-na-xx-v.html", "text": "Фондът на Исторически музей - Панагюрище се обогати с още едно дарение, съобщи за  Радио „Фокус“ – Пазарджик  директорът на музея доц. д-р Атанас Шопов. Той обясни, че то е направено от Георги Дилов от село Попинци, който е дарил плетачна машина, закупена през 40-те години на XX в. от неговата баба Рада Николова Загорска. „В знак на благодарност бе връчено Свидетелство за дарение на Георги Дилов“, уточни Шопов и допълни, че за музейната институция всяко дарение е ценно. „От своя страна Георги Дилов също благодари, че тази семейна ценност ще бъде запазена за поколенията“, каза също Шопов и припомни, че само преди дни Етнографският фонд на Исторически музей - Панагюрище получи като дарение от Рада Чолакова един фустан и две фути (престилки), принадлежали на нейната майка Нона Наплатанова и една фустанела на Стояна Коклева от село Оборище. \r\nВаня НИКОЛОВА", "date": "2018.11.20", "title": "Пазарджик: Исторически музей - Панагюрище получи като дарение плетачна машина от 40-те години на XX в."}
{"url": "http://www.focus-news.net/news/2018/11/20/2592550/veliko-tarnovo-s-narusheno-vodopodavane-sa-nyakolko-kvartala-v-gorna-oryahovitsa-i-tri-sela-ot-obshtinata-zaradi-avariya-na-glaven-vodoprovod.html", "text": "Авария на главен водопровод остави без вода няколко квартала в Горна Оряховица и три села от общината. Това съобщиха за  Радио „Фокус“ – Велико Търново  от водоснабдителното дружество в старата столица. Повредата е възникнала в района на парк „Детски кът“. Дейностите по отстраняването ѝ стартираха и се очаква да приключат до 19.00 часа. Те оставиха без вода абонатите живеещи в центъра на града, в района на жп гарата и кварталите „Пролет“ и „Калтинец“. Водоподаването е преустановено и за селата Правда, Първомайци и Поликраище. От дружеството се извиняват за причинените неудобства и уверяват, че при възможност водата ще бъде пусната по-рано. \r\nЛуиза ТРАНЧЕВА", "date": "2018.11.20", "title": "Велико Търново: С нарушено водоподаване са няколко квартала в Горна Оряховица и три села от общината заради авария на главен водопровод"}
{"url": "http://www.focus-news.net/news/2018/11/20/2592552/d-r-emil-kabaivanov-kmet-na-karlovo-zakrivaneto-na-mitnicheskoto-byuro-v-karlovo-shte-dovede-do-seriozni-negativni-posleditsi-za-ikonomikata-na-regiona.html", "text": "Закриването на митническото бюро в Карлово ще доведе до сериозни негативни последици за икономиката на региона. Това съобщи в интервю за  Радио „Фокус“ - Пловдив  кметът на Община Карлово д-р Емил Кабаиванов. „Като кмет на Община Карлово изказвам своето несъгласие от намерението на Агенция „Митници“ да закрие митническо бюро - Карлово, както и несъгласието  и опасението на всички фирми от общината, опериращи на  неговата територия“, заяви кметът в писмо до министъра на финансите Владислав Горанов по повод предстоящото през 2019 година преструктуриране на Агенция „Митници“. В него е предвидено закриването на митническото бюро в Карлово. Макар, че все още информацията не е официална, кметът се е срещнал с най-големите фирмите в региона, които ползват услугите на митническо бюро Карлово. След срещата е било изпратено писмо до директора на Агенция „Митници“ Георги Костов, председателя на Комисията по бюджет и финанси в Народното събрание Менда Стоянова, народните представители от 17 многомандатен район Пловдив – област и областния управител на област Пловдив Здравко Димитров. \r\n„Районът, който митническото бюро обслужва, е на територията на четири общини – Карлово, Хисар, Сопот и Калояново, като негови клиенти са над 50 фирми и физически лица“, посочи Кабаиванов. На територията на община Карлово развиват производство над 20 чуждестранни и български фирми, като едни от най-големите лагерни фирми в България оперират в митническо бюро Карлово. По думите му в момента съществува засилен интерес към региона на Карлово от големи инвестиционни компании както от Европа, така и от Китай. Този интерес е свързан с местоположението на града, транспортните връзки, Индустриална зона Карлово и митническото бюро. „Закриването на митническо бюро Карлово би било нерентабилно и за Агенция Митници“, смята д-р Емил Кабаиванов. \r\nСпоред него, закриването на митницата в Карлово би довело до негативни последици за икономиката и инвестициите в целия регион на север от Пловдив и до напрежение сред фирмите и гражданите. Има риск това напрежение да прерасне в непредвидими форми на протест. \r\nЦветана ТОНЧЕВА", "date": "2018.11.20", "title": "Д-р Емил Кабаиванов, кмет на Карлово: Закриването на митническото бюро в Карлово ще доведе до сериозни негативни последици за икономиката на региона"}
{"url": "http://www.focus-news.net/news/2018/11/20/2592553/haskovo-detsata-ot-tsnst-sa-spechelili-nagradi-ot-petiyat-festival-da-podarim-mechta.html", "text": "Децата от ЦНСТ Хасково се завърнаха с награди от петият фестивал „Да подарим мечта“ за хора в неравностойно положение - Медовина. Това съобщиха от пресцентъра на  Община Хасково . Фестивалът е по повод 3 декември - Международен ден на хората с увреждания. Организатор на феста е Народно читалище „Иван Иванов -1891” - село Медовина   \r\nМладежите от ЦНСТ – Хасково бяха отличени от журито на фестивала с: \r\n- Първо място за Маринела Василева Пенева за изпълнение на песента Приятелство; \r\n- Награда на журито за Драматизацията „ Сливи за смет“; \r\n- Плакет и грамота за участие на всички младежи. \r\nФестивалът се организира със съдействието на Община Попово дава възможност за изява на естетическите и артистични възможности на хората с увреждания в областта на фолклора, популярната музика и танцовото и приложно изкуство, което отговаря на приоритетите и целите за интеграция на лицата с увреждания в обществото, развитие на творческите им възможности и участието им в културни изяви.", "date": "2018.11.20", "title": "Хасково: Децата от ЦНСТ са спечелили награди от петият фестивал „Да подарим мечта“"}
{"url": "http://www.focus-news.net/news/2018/11/20/2592535/kyustendil-narusheno-e-elektrozahranvaneto-v-selata-tarsino-i-lelintsi.html", "text": "От два дни жителите на селата Търсино и Лелинци са без електрозахранване. Това каза пред  Радио „Фокус” – Кюстендил  Венета Тодорова, кметски наместник на двете населени места. По думите ѝ повече от 48 часа няма ток. „Подала съм сигнал за липсата на електрозахранване. В двете села живеят около 60 души. Това са възрастни хора, които имат нужда от постоянно електрозахранване. Има една неподвижна болна жена, тя се нуждае от обслужване – няма осветление. Има възрастни хора, отопляващи се на електрическа енергия. Има по-млади хора с животни, фризерите им са пълни с месо, но сега няма как да се съхранява”, каза Венета Тодорова. \r\nВенцеслав ИЛЧЕВ", "date": "2018.11.20", "title": "Кюстендил: Нарушено е електрозахранването в селата Търсино и Лелинци"}
{"url": "http://www.focus-news.net/news/2018/11/20/2592554/dobrich-obshtinskiyat-savet-shte-razgleda-predlozhenie-za-teglene-na-bankov-kredit-ot-dkts-ii.html", "text": "Общинският съвет на предстоящото си заседание в края на месеца ще разгледа предложение за теглене на банков кредит от Диагностично-консултативен център (ДКЦ) – II. Това съобщи Петър Енев, директор на Дирекция „Икономическо развитие и европейски фондове“ в Община град Добрич, предаде кореспондент на  Радио „Фокус” – Варна . „Искам да подчертая, че този кредит с нищо няма да утежни бюджета и средствата на местната общност. Кредитът ще бъде изцяло погасяван със средства от дейността на ДКЦ-то. Целта е да се реши един дълго отлаган проблем и натрупано задължение от порядъка на над 1 млн. лв. Кредитът ще допринесе за нормалното функциониране и предлагането на здравни услуги в центъра“, каза Петър Енев. Подробности относно предложението са публикувани на сайта на Община град Добрич в рубриката „Общински съвет“, подлинк „Докладни записки“.  \r\nЖулиета НИКОЛОВА", "date": "2018.11.20", "title": "Добрич: Общинският съвет ще разгледа предложение за теглене на банков кредит от ДКЦ - II"}
{"url": "http://www.focus-news.net/news/2018/11/20/2592546/premierat-boyko-borisov-e-provel-sreshta-s-koalitsionnite-partnyori-ot-obedini-patrioti-v-ministerski-savet.html", "text": "Премиерът Бойко Борисов е провел среща с коалиционните партньори от „Обедини патриоти“ в Министерски съвет, предаде репортер на  Агенция „Фокус“ .  \r\nОчаква се малко по-късно, отново в Министерски съвет, да се състои и среща на съпредседателите на ОП - Красимир Каракачанов, Волен Сидеров и Валери Симеонов. След разговорите е предвиден брифинг на партньорите в малката коалиция.", "date": "2018.11.20", "title": "Премиерът Бойко Борисов е провел среща с коалиционните партньори от „Обедини патриоти“ в Министерски съвет"}
{"url": "http://www.focus-news.net/news/2018/11/20/2592555/sport-tiago-rodrigesh-prepodpisa-s-tsska.html", "text": "Португалският халф на ЦСКА Тиаго Родригешще поднови договора си с клуба, съобщи самият футболист, който вече е провел и разговори с ръководството. Той заяви, че се чувства щастлив в отбора и че през зимната пауза ще парафира нов договор, след като настоящият му изтичаше в края на 2019 година. Португалецът пристигна в ЦСКА през лятото на 2017 година и оттогава е участвал в 48 шампионатни двубоя, в които е реализирал 12 гола и дал 17 голови подавания.", "date": "2018.11.20", "title": "Спорт: Тиаго Родригеш преподписа с ЦСКА"}
{"url": "http://www.focus-news.net/news/2018/11/20/2592557/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.11.20", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/11/20/2592556/blagoevgrad-festivalat-frankofoli-blagoevgrad-e-nominiran-za-nagrada-turistichesko-sabitie-ot-ministerstvoto-na-turizma.html", "text": "Община Благоевград е номинирана за приз в Годишните награди за туризъм, организирани от Министерството на туризма. Номинацията е в категория „Туристическо събитие“ и е за организиране на фестивала „Francofolies.Blagoevgrad“, което през 2018 година се проведе за четвърта поредна година и привлече десетки хиляди туристи в областния център. Това съобщиха от пресцентъра на  Общината . Всеки желаещ може да пусне своя глас до 5 декември на сайта на Министерство на туризма  .   \r\nЦелта на конкурса е да насърчи развитието на българския туризъм.  \r\nОбщина Благоевград е носител на наградата „Туристическо събитие“ за 2017 г. През 2015 година престижният фестивал за съвременна френска музика „Francofolies. Blagoevgrad“ беше възстановен от след близо 20 годишно прекъсване и се реализира като изключително успешен проект.  Българското издание на фестивала е едно от най-големите събития от цял свят, популяризиращи френскoезичната култура през 2017 година, според проекта „Голямата обиколка“. Инициативата е на френската държава и е под патронажа на френския президент.  \r\nОт възстановяването на фестивала до този момент в Благоевград са пели едни от най-популярните френски музиканти, сред които Gipsy Kings, ZAZ и Nouvelle vague, френските легенди Патрисиа Каас и Патрик Брюел, електро суинг групата Караван палас, DJ Боб Синклер, DJ Feder, Имани, Айо, Ройшин Мърфи, Метр Гимс.", "date": "2018.11.20", "title": "Благоевград: Фестивалът „Франкофоли. Благоевград“ е номиниран за награда „Туристическо събитие“ от Министерството на туризма"}
{"url": "http://www.focus-news.net/news/2018/11/20/2592558/pazardzhik-fotoizlozhba-s-krast-i-mech-shte-bade-otkrita-v-chitalishte-probuda-v-selo-banya-na-23-noemvri.html", "text": "Фотоизложба „С кръст и меч“ ще бъде открита в читалище „Пробуда“ в панагюрското село Баня на 23 ноември. Това съобщи за  Радио „Фокус“ – Пазарджик  Радка Мутева, секретар на културната институция. Изложбата е посветена на живота и делото на легендарния поп Груйо Бански и е финансирана от Община Панагюрище по проект „Панагюрище духовност и творчество в едно”. Откриването е в 18.00 часа.  \r\nГрую Тренчов, по-известен като Поп Грую Бански, е български революционер, участник в Априлското въстание, в IV-ти Революционен окръг, войвода на чета и заклинател на участниците в Оборищенското събрание. Бил е учител в килийното училище в селото. През 1858 година е ръкоположен за свещеник в горните села, а през 1863 година се връща като свещеник в родното си село. След посещение на Васил Левски в селото поп Грую става пламенен обществен деец и революционер. След пристигането на Георги Бенковски в Панагюрско, двамата стават много близки съратници. На 8 февруари 1876 година, заедно със Стоян Каролеев и други банчани, образуват местен революционен комитет. До смъртта си през 1908 година продължава да служи като свещеник и общественик в родното си село Баня. \r\nАлбена ЖИЛЕКОВА", "date": "2018.11.20", "title": "Пазарджик: Фотоизложба „С кръст и меч“ ще бъде открита в читалище „Пробуда“ в село Баня на 23 ноември"}
{"url": "http://www.focus-news.net/news/2018/11/20/2592540/reuters-severnoirlandskiyat-koalitsionen-partnyor-izprati-yasno-poslanie-na-tereza-mey-za-neynata-sdelka-za-mek-brekzit.html", "text": "Северноирландският младши партньор в британската управляваща коалиция „Демократическата юнионистка партия“ (ДЮП) изпратиха ясно предупреждение на премиера Тереза Мей за нейното предложение за сделка за Брекзит, като отказаха да подкрепят няколко предложения на Консервативната партия за промяна на финансов закон, предава  Reuters . \r\nХодът на ДЮП нарушава споразумението на ДЮП с „Торите“ и поставя под още по-голямо съмнение това, дали Мей ще има достатъчно гласове, за да прокара своята сделка за „мек“ Брекзит в парламента. \r\nБританската агенция припомня, че в неделя министър-председателят предупреди своите критици, че ако я свалят, ще са изправени пред вероятността от „твърд“ Брекзит на 29 март, или дори отмяна на решението за излизане от Съюза. \r\nНо в недвусмислен сигнал за нейната сделка, която предстои да бъде одобрена, или не, от британския парламент, ДЮП реши да не подкрепи нейното правителство на малцинството в няколко гласувания по финансови предложения в понеделник. \r\n„Трябваше да направим нещо, за да покажем недоволството си“, заяви говорителят на северноирландската партия за Брекзит Сами Уилсън. \r\nГласуването, по неговите думи, „трябва да изпрати ясно политическо послание към правителството: Вижте, имаме споразумение с вас, но вие трябва да изпълните вашата част от сделката, или ние няма да се чувстваме задължени да изпълним нашата“. \r\nПревод и редакция:", "date": "2018.11.20", "title": "Reuters: Северноирландският коалиционен партньор изпрати ясно послание на Тереза Мей за нейната сделка за „мек“ Брекзит"}
{"url": "http://www.focus-news.net/news/2018/11/20/2592561/stara-zagora-glavnite-spetsialisti-ot-administrativnite-byura-v-obshtinata-preminaha-obuchenie-za-rabota-po-zakona-za-upravlenie-na-etazhnata-sobstvenost.html", "text": "Главните специалисти от административните бюра в Община Стара Загора преминаха обучение за работа по Закона за управление на етажната собственост (ЗУЕС) свързани с установяване на нарушения и необходими документи за съставяне на констативни протоколи за тях. Това съобщиха от пресцентъра на  Общината . \r\n„Трябва да се работи сериозно по Закона, да се знае какви документи са необходими за съставяне на констативен протокол за нарушение и подаването му към Общината. Целта е да помагаме на собствениците на самостоятелни обекти в сграда в режим на етажна собственост. Те трябва да знаят, че имат права но и задължения, които трябва да спазват“, каза Делян Иванов, секретар на Община Стара Загора. По думите му има около 20 състава на нарушения. Изработени са примерни образци на протоколи за основните нарушения, както и таблица за необходимите документи. \r\n„С тази мярка ще накараме и домоуправителите да се регистрират, защото само регистриран домоуправител може да съставя протоколи“, допълни Делян Иванов. \r\nПредставителите на административните бюра получиха указания от специалисти свързани с установяване на нарушението и необходимите документи за съставяне на протокола, който домоуправителят предоставя на общинската администрация. Актът за установяване на нарушението се съставя от общинската администрация, а наказателното постановление се издава от кмета на Общината или от оправомощено от него длъжностно лице. \r\nВсички констативни протоколи  за извършени нарушения по ЗУЕС ще има възможност да се депозират по административни бюра на територията, в която се намира сградата. Тази мярка се прилага, за да могат главните специалисти да имат по-близък контакт с домоуправителите на тяхната територия.", "date": "2018.11.20", "title": "Стара Загора: Главните специалисти от административните бюра в Общината преминаха обучение за работа по Закона за управление на етажната собственост"}
{"url": "http://www.focus-news.net/news/2018/11/20/2592551/rtk-kosovo-prishtina-ne-be-prieta-v-interpol.html", "text": "С 68 гласа „за“, 51 „против“ и 16 „въздържал се“, Косово не успя да си осигури две трети от гласовете на страните-членки, за да се присъедини към Интерпол, съобщава  държавната „Радио и телевизия Косово“ (RTK) . \r\nСлед гласуването от страна на общото събрание на Международната организация за наказателно сътрудничество в Дубай във вторник третият опит на Косово да се присъедини към Интерпол беше неуспешен, отбелязва медията. \r\nИнтерпол, международната мрежа, свързваща полицейски сили в 190 държави, действа като платформа за сътрудничество и обмен на информация за трансгранични престъпления. \r\nКосово поиска достъп до общата международна база данни за наказателни доказателства, налични за всички държави-членки, но не си осигури гласовете, които се изискват за влизане. \r\nГласуването се проведе в два кръга във вторник сутринта, като резултатът от първия кръг беше 76 гласа \"за\", 56 \"против\" и 22 \"въздържали се\", но във втория кръг броят на гласовете в полза на членството в Косово спадна до 68, като 51 гласуваха \"против\" и 16 „въздържал се“. \r\nПрищина оттегли заявлението си за присъединяване към организацията преди заседанието на Общото събрание в Китай през 2017 г. \r\nМиналата година премиерът Рамуш Харадинай обоснова с липсата на подкрепа оттеглянето на искането на страната. \r\nКосово е кандидатствало два пъти по-рано за членство в Интерпол, веднъж през 2015 г. и през 2016 г., но и двата пъти неуспешно. \r\nСрещата на Интерпол в Дубай получи международно внимание тази година в очакване на гласуването за нов председател на организацията. \r\nПредишният  - Менг Хонгуей, който беше на поста от ноември 2016 г. и трябваше да остане до 2020 г., изчезна през септември по време на посещение в Китай. \r\nСпоред Ню Йорк Таймс, по-късно е открито, че Менг е бил тайно задържан от китайската полиция. Интерпол получи оставката му на 7 октомври. \r\nПревод и редакция:", "date": "2018.11.20", "title": "RTK (Косово): Прищина не бе приета в Интерпол"}
{"url": "http://www.focus-news.net/news/2018/11/20/2592544/vecher-makedoniya-ungariya-e-vzela-reshenie-po-iskaneto-za-ubezhishte-na-nikola-gruevskii.html", "text": "Част от унгарските медии във вторник излязоха с информация, че Службата за миграция и убежище на Унгария вече е взела решение по искането на бившия македонски премиер Никола Груевски за политическо убежище, пише  електронното издание на македонския вестник „Вечер“ , като уточнява, че в съобщенията на унгарските средства за масова информация не се посочва дали то е прието, или отхвърлено. \r\nСпоред маджарските закони, Службата за имиграция има срок от 15 до 60 дни да реши дали ще удовлетвори искането на Груевски. \r\nИзданието посочва, че македонското Министерство на правосъдието подготвя документацията за екстрадиция, която се очаква да бъде предадена в най-скоро време на съответните унгарски органи. \r\nПревод и редакция:", "date": "2018.11.20", "title": "„Вечер“ (Македония): Унгария е взела решение по искането за убежище на Никола Груевски?"}
{"url": "http://www.focus-news.net/news/2018/11/20/2592563/pregled-na-mezhdunarodnite-novini-do-13-chasa-agentsiya-fokus.html", "text": "С 68 гласа „за“, 51 „против“ и 16 „въздържал се“, Косово не успя да си осигури две трети от гласовете на страните-членки, за да се присъедини към Интерпол, съобщава  държавната „Радио и телевизия Косово“ (RTK) . \r\nСлед гласуването от страна на общото събрание на Международната организация за наказателно сътрудничество в Дубай във вторник третият опит на Косово да се присъедини към Интерпол беше неуспешен, отбелязва медията. \r\nИнтерпол, международната мрежа, свързваща полицейски сили в 190 държави, действа като платформа за сътрудничество и обмен на информация за трансгранични престъпления. \r\nКосово поиска достъп до общата международна база данни за наказателни доказателства, налични за всички държави-членки, но не си осигури гласовете, които се изискват за влизане. \r\nГласуването се проведе в два кръга във вторник сутринта, като резултатът от първия кръг беше 76 гласа \"за\", 56 \"против\" и 22 \"въздържали се\", но във втория кръг броят на гласовете в полза на членството в Косово спадна до 68, като 51 гласуваха \"против\" и 16 „въздържал се“. \r\nПрищина оттегли заявлението си за присъединяване към организацията преди заседанието на Общото събрание в Китай през 2017 г. \r\nМиналата година премиерът Рамуш Харадинай обоснова с липсата на подкрепа оттеглянето на искането на страната. \r\nКосово е кандидатствало два пъти по-рано за членство в Интерпол, веднъж през 2015 г. и през 2016 г., но и двата пъти неуспешно. \r\nСрещата на Интерпол в Дубай получи международно внимание тази година в очакване на гласуването за нов председател на организацията. \r\nПредишният  - Менг Хонгуей, който беше на поста от ноември 2016 г. и трябваше да остане до 2020 г., изчезна през септември по време на посещение в Китай. \r\nСпоред Ню Йорк Таймс, по-късно е открито, че Менг е бил тайно задържан от китайската полиция. Интерпол получи оставката му на 7 октомври. \r\n***  Част от унгарските медии във вторник излязоха с информация, че Службата за миграция и убежище на Унгария вече е взела решение по искането на бившия македонски премиер Никола Груевски за политическо убежище, пише  електронното издание на македонския вестник „Вечер“ , като уточнява, че в съобщенията на унгарските средства за масова информация не се посочва дали то е прието, или отхвърлено. \r\nСпоред маджарските закони, Службата за имиграция има срок от 15 до 60 дни да реши дали ще удовлетвори искането на Груевски. \r\nИзданието посочва, че македонското Министерство на правосъдието подготвя документацията за екстрадиция, която се очаква да бъде предадена в най-скоро време на съответните унгарски органи. \r\n*** Северноирландският младши партньор в британската управляваща коалиция „Демократическата юнионистка партия“ (ДЮП) изпратиха ясно предупреждение на премиера Тереза Мей за нейното предложение за сделка за Брекзит, като отказаха да подкрепят няколко предложения на Консервативната партия за промяна на финансов закон, предава  Reuters . \r\nХодът на ДЮП нарушава споразумението на ДЮП с „Торите“ и поставя под още по-голямо съмнение това, дали Мей ще има достатъчно гласове, за да прокара своята сделка за „мек“ Брекзит в парламента. \r\nБританската агенция припомня, че в неделя министър-председателят предупреди своите критици, че ако я свалят, ще са изправени пред вероятността от „твърд“ Брекзит на 29 март, или дори отмяна на решението за излизане от Съюза. \r\nНо в недвусмислен сигнал за нейната сделка, която предстои да бъде одобрена, или не, от британския парламент, ДЮП реши да не подкрепи нейното правителство на малцинството в няколко гласувания по финансови предложения в понеделник. \r\n„Трябваше да направим нещо, за да покажем недоволството си“, заяви говорителят на северноирландската партия за Брекзит Сами Уилсън. \r\nГласуването, по неговите думи, „трябва да изпрати ясно политическо послание към правителството: Вижте, имаме споразумение с вас, но вие трябва да изпълните вашата част от сделката, или ние няма да се чувстваме задължени да изпълним нашата“. \r\n*** Италия нареди транспортния мигрантски кораб „Водолей“ да бъде иззет за предполагаемо незаконно изхвърляне на токсични отпадъци в Средиземно море, заявиха във вторник от организацията „Доктори без граници“ (Medecins Sans Frontiere MSF), предава  AFP . \r\nСледователите подозират, че плавателният съд, използван от MSF и друга организация за превозване на мигранти от Африка в Европа – SOS Mediterranee, който в момента е закотвен в марсилското пристанище, е пренесъл 24 тона потенциално токсични отпадъци, представяйки ги като обикновени отпадъци, съобщават италиански медии, цитирани от френската агенция. \r\nБанковите сметки на MSF в Италия са блокирани от властите, заявиха още от неправителствената организация. \r\nПрокурорите в сицилианския град Катания изследват дрехи на мигрантите, остатъци от храната им и санитарни отпадъци, които са предадени в италианските пристанища от „Водолей“ и Vos Prudence, друг кораб, използван от MSF миналата година. \r\nКорабите са прехвърлили хиляди мигранти през Средиземно море, отбелязва „Франс прес“. \r\nАгенцията припомня, че „Водолей“ е в Марсилия, откакто Манама отмени правото му да плава под нейното знаме по искане на правителството на Италия, което означава, че плавателният съд вече не може да излиза в открито море законно. \r\nМеждународната организация по миграцията твърди, че около 15 хиляди мигранти са се удавили в централната част на Средиземно море от 2013 година насам. В този период на италианския бряг са разтоварени 600 хиляди мигранти, докато други европейски държави държат границите си затворени, отбелязва още френската агенция. \r\n***  Русия спечели индийския конкурс за доставка на средства за противовъздушна отбрана (ПВО) с малък обсег за сумата от половин милиард долара, съобщи пред  РИА Новости  източник от системата за военно-техническо сътрудничество. \r\n„Да, нашата „Игла“ (преносим зенитно-ракетен комлекс) победи“, отбеляза събеседникът на агенцията. \r\nПреди това телевизионният канал NDTV, позовавайки се на местни веонни източници, съобщи, че „Рособоронекспорт“ е предложил най-изгодните условия за доставка на зенитни ракетни системи с малък обсег. Освен това в търга са участвали европейските фирми SAAB и MBDA. \r\nАгенцията отбелязва, че Русия и Индия за най-големите партньори в сферата на военно-техническото сътрудничество: повече от 70% от въоръжението и бойната техника на индийската армия, ВВС и ВМС са руско и съветско производство. Ежегодно Русия доставя на Индия техника и оръжие за няколко милиарда долара. \r\nРИА припомня още, че през октомври „Рособоронекспорт“ подписа с Индия контракт за доставка на зенитно-ракетни системи С-400 на стойност повече от 5 милиарда долара. Сделката стана най-голямата в историята на руската компания. \r\n***  Писмото на няколко американски сенатори с призив да не се допуска избирането на руския кандидат Александър Прокопчук на поста председател на Интерпол е нагледен пример за натиск и намеса в избори, заяви пред журналистите прессекретарят на руския президент Дмитрий Песков, цитиран от  ТАСС . \r\nПо неговите думи, тези действия на американските депутати могат да бъдат оценени еднозначно като натиск. „Навярно, това е своеобразна намеса в избирателен процес, в избори на международна организация. А как по друг начин да бъде оценено? Ето това е нагледно проявление (на вмешателство)“, заяви представителят на Кремъл. \r\n„Въпреки това, ще има избори и ние трябва да изчакаме резултатите“, добави Песков. \r\n*** Учредителното заседание на Президентството на Босна и Херцеговина (БиХ) ще се състои във вторник в Сараево, а членовете на тричленния орган през следващия мандат ще бъдат: Шефик Джаферович от бошняшкия, Желко Комшич от хърватския и Милорад Додик от сръбския народ, пише  онлайн изданието на сараевския ежедневник Dnevni Avaz . \r\nКакто е предвидено в правилника за дейността на Президентството на БиХ, председателстващият от предходния състав на органа насрочва първото заседание на новоизбраното Президентство, отбелязва изданието. \r\nПо време на учредителното заседание на президентството, новите му членове заедно ще приемат позицията си и ще положат тържествена клетва в присъствието на предшествениците си. Всеки член на органа ще подпише текста на тържествена декларация, обяснява вестникът. \r\nВ правилника е предвидено председателството на новия състав на Президентството на БиХ автоматично да бъде поето според ротацията на предишния мандат, освен ако членовете не вземат друго решение с консенсус. \r\nСпоред принципа на ротация, председателството на Президентството се сменя на всеки осем месеца. \r\n„Дневни Аваз“ припомня, че на изборите през октомври най-много гласове за член на Президентството от бошняшкия народ получи Шефик Джаферович – 212 581 хиляди гласа, или 36,61%, от хърватския народ Желко Комшич получи 225 500 гласа, или 52,64%, а Милорад Додик спечели най-много гласове за член на държавното президентство от сръбския народ – 368 210 гласа, или 53,88%. \r\n***  В политиката и националните въпроси няма място за „внезапна нетърпеливост“ и бързане да се затвори, който и да е проблем, казва, освен другото, бившият гръцки премиер от редиците на „Нова Демокрация“ Андонис Самарас в интервю за гръцко издание, препечатано на страниците на  вестник „Нова Македония“ . \r\n„Знаете ли какво означава за бъдещето на елинизма ние да признаем на скопяните нацията, идентичността и езика на ‚македонците‘? Знаете ли колко други народи оставиха да минат десетилетия и никога не поставиха своя подпис под такава ипотека на тяхното национално съществуване. Искам да ви припомня, че за 45 години Западна Германия не призна Източна Германия, независимо, че я признаха много други страни – съюзници и противници. Мислите ли, че всички предходни премиери на Гърция, от Константинос Караманлис и Андреас Папандреу до мен, сме направили грешка, че никога не сме признали скопския иредентизъм? Картите, които все още са закачени в техните училища с „Голяма Македония“, която включва половин Гърция, виждали ли сте ги? А онзи, който ги е видял, спи спокойно?“ – каза Самарас в интервю за вестник „Параполитика“. \r\nНа коментар на журналиста, че поддръжниците на решението, американците и европейците, смятат, че то допринася за стабилността в по-широкия балкански регион, на което Самарас отговаря, че понякога има ситуации, в които не трябва да се съгласуваш с позициите на съюзниците. \r\n„Тук правят грешка. И не за първи път. Не само на Балканите. Искате ли да си спомним първоначалните им анализи за т.нар. „Арабска пролет“? И колко струва тя на тях самите и целия регион? Сега всеки признава тази тяхна грешка. Понякога се оказваш в ситуация да не се съгласуваш със своите съюзници. Но тук става дума за важен наш национален въпрос, в което те, може би, имат място да направят грешка, но ние – не“, коментира бившият гръцки премиер. \r\nНа въпроса какво би направил, ако САЩ и европейците му поставят ултиматум, той казва, че никога не би получил ултиматум, защото ултиматумите са за тези, „за които знаят, че са готови да отстъпят“. \r\nПо отношение на това, доколко е вероятен сценария коалиционният партньор в гръцката коалиция Панос Каменос да свали правителството на премиера Алексис Ципрас заради гласуването на Договора от Преспа, Самарас отговаря лаконично, че това „изобщо не е възможно“. \r\n***  Във вторник в Дубай ще се гласува дали Косово да стане равноправен член на Интерпол. Гласуването стана възможно, след като бе отхвърлено искането на Сърбия да се извади от дневния ред точката, в която се иска Прищина да стане член на тази международна организация, предава  скопското електронно издание „Актуално и обективно“ . \r\nКакто отбелязва медията, Русия не подкрепи Сърбия в усилията й да осуети гласуването. Само 5 страни – Китай, Испания, Кипър, Аржентина и Суринам са гласували за изваждане на въпросната точка от дневния ред, но не и традиционният приятел на Сърбия – Русия. \r\nИзданието коментира, че с това Москва е застанала на страната на Прищина и е одобрила нейното предложение да се гласува за приемане на Косово в Интерпол. \r\n„АКО“ отбелязва, че според сегашното състояние на нещата и според предупрежденията на сръбската делегация към местната общественост, най-вероятно Косово ще стане член на международната полицейска организация. \r\nИзданието припомня, е това е четвърти опит на Косово да стане равноправен член на Интерпол, а според сръбската делегация това е прецедент, тъй като най-младата балканска страна не е членка на ООН и няма атрибутите на държава и съществува опасност да бъдат възпрепятствани всички разследвания срещу сегашното ръководство на заповедите на Интерпол. \r\n***  Федерален съдия отмени, поне временно, решението на американския президент Доналд Тръмп да не се дава убежище на хора, които  са влезли нелегално в САЩ, предава  AFP . \r\nАмериканският лидер по-рано този месец взе решението на базата на опасения за националната сигурност във връзка с приближаващия към САЩ през Мексико мигрантски караван от Централна Америка, припомня френската агенция. \r\nСъдия Джон Тигар от Сан Франциско наложи временно отменяне на разпоредбите на Тръмп. \r\n***  Мнозинството от гърците са срещу подписаното през юни край езерото Преспа споразумение за името между Атина и Скопие, показват анкети, публикувани от Public Issue, пише  електронното издание на вестник Kathimerini . \r\nМесечният политически барометър, проведен по телефона в периода от 6 до 16 ноември, показва, че 65% от запитаните не подкрепят споразумението, срещу 16%, които смятат, че то е добро и 13%, които нямат определена позиция за него. Останалите 5% са заявили, че нямат интерес към въпроса. \r\nЩо се отнася до мнението на респондентите за бившия министър на външните работи на Гърция Никос Коцияс, един от архитектите на договора за името между Гърция и Македония, 60% от участвалите в допитването са изразили негативна позиция, 32% - позитивна, а 9% нито положително, нито отрицателно. \r\nНа въпрос за това, как са се развили гръцко-турските отношения, 52% са отговорили, че те са се влошили, 44% считат, че те са останали непроменени, а само 2% са забелязали подобрение. \r\n53% от участниците в анкетата са изразили негативно мнение за министър-председателя на Македония Зоран Заев, 28% - положително, а 19% не са взели отношение по този въпрос. \r\nРеспондентите са изказали позицията си и за посланика на САЩ в Гърция Джефри Пайет, като 39% нямат определено мнение за него, 31% се отнасят отрицателно към американския дипломатически представител, а 29% - позитивно. \r\n***  Еврозоната трябва да има единен бюджет до 2021 година, за да може с финансовата си мощ да поема икономическите шокове, заявиха министрите на финансите на Франция и Германия в понеделник, пише  европейската редакция на Politico . \r\nБруно льо Мейр и Олаф Шолц изразиха надежда за общо френско-германско предложение за общ бюджет на еврозоната пред своите колеги в Брюксел на извънредната среща на 27-те финансови министри от страните-членки на Европейския съюз, отбелязва изданието. \r\n„Искаме бюджетът да влезе в сила до 2021 година“, заяви френският финансов министър пред журналистите след срещата. Той ще помогне за „насърчаване на по-голямо сближаване“ и ще има „стабилизираща функция“, а освен това ще може да поема внезапни икономически шокове, добави той. \r\nБюджетът на еврозоната ще бъде специално за страните, използващи единната валута, но ще съществува в рамките на бюджета на ЕС. \r\nНякои страни обаче, призна Шолц, трябва да бъдат убедени да приемат предложението. \r\n„Някои от тях задават въпроси като ‚каква е добавената стойност от това?‘“ – заяви германският политик. Но, „в крайна сметка, ще намерим решение, което да бъде подкрепено от всички други“. \r\nПреди срещата на еврогрупата, министърът на финансите на Нидерландия Упке Хьокстра заяви, „че нуждата от такъв бюджет изобщо не е убедителна“. \r\nПопитан за коментара на холандците, льо Мейр посочи, че е поканил Хьокстра да „обсъдят предложението по-подробно“. \r\nСрещата в понеделник бе подготовка за следващото събиране на еврогрупата през следващите две седмици. Тогава финансовите министри трябва да се споразумеят за икономически предпазни мерки, които са готови да въведат за еврозоната. \r\nДържавните глави на страните-членки ще трябва да вземат окончателно решение на среща на върха в средата на декември, пише Politico. \r\n*** Американският милиардер от унгарски произход Джордж Сорос и австрийският канцлер Себастиян Курц са обсъдили пренасянето на Централноевропейския университет от Будапеща във Виена, пише  електронното издание Hungary Today . \r\nДвамата са обсъдили детайли за пренасянето на учебното заведение във Виена, след като то бе принудено да напусне Будапеща, пише австрийският ежедневник Kurier. \r\nСледдипломните курсове по политически науки, журналистика и международни отношения ще могат да се записват в австрийската столица от следващия зимен семестър.  \r\nОсвен това Сорос и Курц са обсъдили въпроси от международната политика, включително миграцията и Брекзит, отбелязва изданието. Независимо, че двамата са на доста различни позиции, в съобщение от канцеларията на Курц се казва, че „е важно да се разговаря с хора, с които не сме съгласни за всичко“. \r\nКакто се твърди, двамата са се съгласили, че Брекзит е злощастен, а „твърд“ Брекзит трябва да бъде избегнат. Междувременно, според EUobserver, те са изразили „доста различни възгледи“ за миграционната политика. \r\nСорос ще се срещне и с Хайнц Фасман, министърът на образованието и науката на Австрия, за да разговаря с него по технически въпроси, като например акредитирането на дипломатите от Централноевропейския университет в Австрия и преместването на служителите на учебното заведение от Будапеща във Виена. \r\n*** Националисти доминират тричленното президентство в Босна и Херцеговина, пише  AFP . \r\nТримата членове на колективното президентство на Босна и Хецеговина ще встъпят в длъжност, като първи на ротационен принцип ще поеме президентския пост бившият президент на Република Сръбска националистът Милорад Додик. \r\nТримата президенти ще сменят местата си на всеки осем месеца в рамките на сложната мирна сделка, която сложи край на  войната в Босна през 90-те години и раздели властта между трите основни групи: босненски мюсюлмани (бошняци), сърби и хървати. \r\nПрез октомври избирателите избраха националистите да представят първите две общности, като знак за това как етническата принадлежност продължава да оформя политиката в страната повече от две десетилетия след войната. \r\nДодик, про-руски политик, който е в обхвата на американските санкции, ще се закълне заедно с встъпващия босненски мюсюлмански президент Сефик Джаферович, който бе кандидат на националистическата консервативна Партия на демократичното действие. \r\nКъм тях ще се присъедини и хърватският президент, социалдемократът Желко Комшич, различен  от двамата националисти, който призова за \"Босна на гражданите\", която да разчупи националистическите стереотипи. \r\nМилорад Додик призовава за премахване на Върховния представител и чуждестранните съдии в Конституционния съд на страната, наложени от Дейтънското мирно споразумение.", "date": "2018.11.20", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/11/20/2592562/varna-apelativniyat-sad-potvardi-aresta-na-holandets-razsledvan-za-kontrabanda-na-poveche-ot-16-tona-prekursori-za-proizvodstvo-na-amfetamini.html", "text": "Холандският гражданин Курт М., разследван с друг свой сънародник по досъдебно производство за контрабанда на повече от 16 тона прекурсори ще продължи да търпи мярка за неотклонение „задържане под стража“. Това съобщиха от пресцентъра на  Апелативен съд - Варна . Днес състав на Варненския апелативен съд потвърди определение на Окръжен съд – Варна от миналата седмица, с което на чужденеца е било отказано изменение в по-лека на процесуалната мярка за принуда. \r\nПресслужбата на Апелативен съд – Варна припомня, че двамата холандци са били привлечени като обвиняеми затова, че в периода от 26 януари 2017 до 16 март тази година в условията на продължавано престъпление са осъществявали контрабанда на три вида прекурсори с общо тегло 16,222 тона. Те са в ареста вече 6-ти месец (от 9 юни тази година), след като са били за  обвинени, че в съучастие чрез фалшиви документи внесли на три пъти през митнически пункт Варна-Запад без разрешението на митническите власти прекурсори за производство на амфетамини. Контрабандата тръгвала с кораби от Китай и Латинска Америка, но не била предназначена за Варна. Прекурсорите били декларирани като почистващ препарат за прозорци. \r\nКато основание за изменение на мярката за принуда защитата посочи влошеното здраве на Курт М., продължителния срок на задържане под стража и факта, че за 8 години откак обвиняемият живее и работи в България (в Бургас) не бил осъждан и нямал криминални прояви. \r\nПрокуратурата се противопостави категорично на жалбата на обвиняемия и посочи, че престъпната дейност на Курт М. е без прецедент в България. По своя предмет и характеристика, контрабандната дейност има трансграничен обхват и е изисквала сложна и продължителна работа от разследващи и от експерти. Материалите от досъдебното производство са вече в прокуратурата и са били предявени на защитата на обвиняемите лица. \r\nДнес Варненският апелативен съд сподели всички аргументи на ОС – Варна, с които е бил потвърден постоянния арест на обвиняемия чужденец. Събраните в хода на разследването доказателства, гласни, писмени, включително и тези, събрани чрез СРС, не само потвърждават, но и засилват обоснованото предположение, че Курт М. е съпричастен към деянието, за което се разследва. Престъплението е тежко по смисъла на закона и за него се предвижда наказание „лишаване от свобода\" от 15 до 20 години и глоба от 200 хил. до 300 хил. лв. \r\nВтората съдебна инстанция не сподели твърдението на защитата, че чужденецът не бил осъждан. Безспорно е факт, че в България Курт М. не е бил обект на наказателно преследване, но са събрани официално доказателства, че е бил съден многократно в Белгия. Там има изтърпяна ефективна присъда за притежание и търговия с наркотични вещества. Има данни, събрани по линия на международния обмен, че част от наказателните производства спрямо Курт са протекли задочно, в негово отсъствие. Съдът припомни на задържаното лице, че като страна от ЕС, България е обвързана с отчитане на всички влезли в сила присъди, постановени в страни от ЕС и затова днес отчита, че той има съдебно минало. Този факт води съда до извода, че е реална опасността ако Курт търпи по-лека мярка за неотклонение да се укрие или да извърши престъпление.  \r\nСъдът разполага с достатъчно по обем актуални медицински документи, и справки, които отчитат хроничните здравни проблеми на обвиняемия. Назначена СМЕ е коментирала цялата документация, включително и резултатите от изследвания, направени преди броени дни. Експертите са стигнали до заключение, че макар и влошено, здравето на обвиняемия подлежи на поддържащо лечение в условията на местата за лишаване от свобода. Съдът указа на досъдебното производство, че следва своевременно и адекватно да полага грижи за спазване на предписания режим и лечение на задържания чужденец. \r\nКолкото до продължителния срок на задържане под стража, и този съд намира, че трансграничната престъпна дейност, към която обвиняемият е съпричастен изисква сериозен обем от процесуално следствени действия, които вече са на финала. Предстои изготвянето на обвинителен акт.  \r\nОпределението на Варненския апелативен съд, с което се потвърждава постоянния арест на Курт М., разследван затова, че в условията на продължавано престъпление с друго лице е осъществявал контрабанда на три вида прекурсори с общо тегло 16,222 тона, не подлежи на обжалване.", "date": "2018.11.20", "title": "Варна: Апелативният съд потвърди ареста на холандец, разследван за контрабанда на повече от 16 тона прекурсори за производство на амфетамини"}
{"url": "http://www.focus-news.net/news/2018/11/20/2592567/blagoevgrad-nevrokopskiyat-mitropolit-serafim-shte-oglavi-sveta-liturgiya-v-hram-vavedenie-bogorodichno-na-21-noemvri.html", "text": "Неврокопският митрополит Серафим ще оглави Божествена света Литургия в храм „Въведение Богородично“ по повод храмовия празник. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. По думите ѝ Литургията започва в 07.30 часа сутринта и приключва в 11.30 часа. Стефанова посочи, че тъй като е постен ден, църквата от години не може да прави курбан на този ден, но за сметка на това се раздават постни мекици, бонбони, банани и т.н. Тя отбеляза, че от няколко години насам вече е станало традиция класните ръководители да водят учениците на този ден в храма. „Тяхното посещение е радост за нас, а и беседата, която ще изнесе свещеникът пред учениците, е много полезна и за тях, и за нас“, коментира храмовият уредник. \r\nНатали СТЕФАНОВА", "date": "2018.11.20", "title": "Благоевград: Неврокопският митрополит Серафим ще оглави света Литургия в храм „Въведение Богородично“ на 21 ноември"}
{"url": "http://www.focus-news.net/news/2018/11/20/2592568/sofiyska-rayonna-prokuratura-zadarzha-litse-za-izvarshena-krazhba-na-stoki-na-stoynost-nad-68-000-leva-ot-targovski-obekt-v-stolichen-mol.html", "text": "Софийска районна прокуратура задържа лице за извършена кражба на стоки на стойност над 68 000 лева от търговски обект в столичен мол. Това съобщиха от пресцентъра на  Прокуратура на Република България . Под ръководството и надзора на Софийска районна прокуратура е образувано и се води досъдебно производство за това, че на 06 октомври 2018 г., за времето от 21.27 часа до 22.30 часа на бул. „Ситняково“ 48 в голям мол от магазин, чрез използване на техническо средство – неустановено до момента, както и чрез използване на моторно превозно средство – лек автомобил „Мицубиши“, са отнети чужди движими вещи – козметика и парфюми, на стойност 68 005 лв., от владението на Г., без нейно съгласие с намерение противозаконно да бъдат присвоени, като кражбата е в големи размери. \r\nВ хода на разследването са събрани достатъчно доказателства, че извършител на описаното по-горе деяние е С. Михайлов, на 43 години, който е действал в съучастие с още едно лице. Изготвено е постановление за привличането му към наказателна отговорност, като му е повдигнато обвинение. \r\n Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, след изтичането на които ще бъде изготвено искане за вземане спрямо него на мярка за неотклонение „Задържане под стража“.", "date": "2018.11.20", "title": "Софийска районна прокуратура задържа лице за извършена кражба на стоки на стойност над 68 000 лева от търговски обект в столичен мол"}
{"url": "http://www.focus-news.net/news/2018/11/20/2592566/dobrich-v-dom-pametnik-yordan-yovkov-shte-bade-predstavena-knigata-usmivkata-emotsionalen-shtrih-v-tvorchestvoto-na-yordan-yovkov.html", "text": "Продължават Йовковите тържества в Добрич. Поредно събитие е представянето на книга на Рада Въртунинска за Певеца на Добруджа. Това съобщи д-р Кремена Митева, главен уредник в литературния музей в добруджанския град, предаде кореспондент на  Радио „Фокус” – Варна . Книгата е озаглавена „Усмивката – емоционален щрих в творчеството на Йордан Йовков“. Представянето е днес от 17,00 часа в Дом-паметник „Йордан Йовков“. По повод 138 години от рождението на писателя литературният музей организира поредица от събития, измежду които посещения на ученици от други български градове в Дом-паметника. Този месец на литературния музей са гостували възпитаници на варненско училище, което носи името на писателя Йордан Йовков от 1939 година.  \r\nЖулиета НИКОЛОВА", "date": "2018.11.20", "title": "Добрич: В Дом-паметник „Йордан Йовков“ ще бъде представена книгата „Усмивката – емоционален щрих в творчеството на Йордан Йовков“"}
{"url": "http://www.focus-news.net/news/2018/11/20/2592565/kyustendil-predlozheno-e-izmenenie-v-taksite-za-polzvane-na-uslugite-na-domashen-sotsialen-patronazh.html", "text": "Предложено е изменение в таксите за ползване на услугите на „Домашен социален патронаж”. Това съобщиха за  Радио „Фокус” – Кюстендил . Предложението е за изменение на действащата в момента общинска наредба за определяне и администриране на местните такси и цени на услугите. Предлага се лицата ползващи услугата „Доставяне на храна по домовете”, да заплащат месечна такса за доставяне на храна в размер на 60% от личния доход на лицето, но не повече от реалната издръжка на едно лице. Лица ползващи услугата „Санитарно обслужване” – почистване на дома, лична хигиена, пазаруване, съдействие за консултация с лекар, съдействие за плащане на данъци и такси и други, да заплащат такса, изчислена на база минималната часова ставка за страната. Социалните услуги ползващи услугата „Приготвяне и доставяне на храна до социални услуги на територията на община Кюстендил”, да заплащат на Комплекс за социални услуги – Кюстендил действително извършените месечни разходи за приготвяне и доставяне на храната, на основание документ за вътрешен оборот. Военноинвалидите и военнопострадалите се ползват с предимство от услугите на социалния патронаж, като заплащат 30 % от размера на определената такса, съгласно Закона за военноинвалидите и военнопострадалите. Останалата част от разходите е за сметка на Общината. \r\nВенцеслав ИЛЧЕВ", "date": "2018.11.20", "title": "Кюстендил: Предложено е изменение в таксите за ползване на услугите на „Домашен социален патронаж”"}
{"url": "http://www.focus-news.net/news/2018/11/20/2592569/tass-ministrite-na-otbranata-na-rusiya-i-turtsiya-sa-obsadili-situatsiyata-v-idlib.html", "text": "Министрите на отбраната на Русия и Турция Сергей Шойгу и Хулуси Акар са обсъдили по-нататъшната работа по демилитаризираната зона в северозападната провинция Идлиб и цялостната обстановка в Сирия на среща в Сочи, съобщава  ТАСС . \r\n„Радостен съм да ви приветствам в Сочи. Бяхме принудени да ви призовем, тъй като развиващата се ситуация в Сирия изисква незабавни решения от нас и обсъждане на назрелите въпроси. Динамиката, която набрахме след подписването на документите за Идлиб в Сочи изисква поддръжка, за да можем, без забавяне на темпа, да решим оставащите въпроси“, заяви Шойгу на срещата с Акар в Сочи. \r\nПревод и редакция:", "date": "2018.11.20", "title": "ТАСС: Министрите на отбраната на Русия и Турция са обсъдили ситуацията в Идлиб"}
{"url": "http://www.focus-news.net/news/2018/11/20/2592570/stoyo-karagenski-zam-kmet-na-karlovo-obshtinata-razpolaga-s-420-tona-pyasak-80-tona-sol-i-5-tona-himikali-za-nachaloto-na-zimniya-sezon.html", "text": "Общината разполага с 420 тона пясък, 80 тона сол и 5 тона химикали за началото на зимния сезон. Това съобщи за  Радио „Фокус” - Пловдив  зам.-кметът Стойо Карагенски. „В момента в общината вали дъжд. Направена е необходимата подготовка за посрещането на първия сняг”, каза Карагенски. Прогнозите са, че тазгодишната зима в региона ще е като миналогодишната, че няма да има големи снеговалежи. Очакват се валежи от дъжд и понижаване на температурите в петък и събота. \r\n„В края на месец октомври направихме специална среща с фирмата по зимното поддържане на територията на общината и разгледахме оперативния план за зимно поддържане на общинската пътна мрежа, която е около 370 км”, каза Карагенски. „Имаме опит от предишни зими, извадили сме си поуките от грешките”, добави той.  \r\nПоследната среща със снегопочистващата фирма е била в неделя, когато отново е била разгледана подготовката на оперативния план и какво от него е изпълнено. Междувременно е направен и преглед на машините, проверено е как са заредени четирите опорни пункта в общината с пясък, сол и химикали. Направена е и среща с кметовете на населени места в общината, за да се стиковат задълженията им. Карагенски посочи, че има населени места, в които снегопочистването е по-трудно. Затова от общинския инспекторат ще насочат вниманието си към тях. Ще се следи дали няма да остане на заден план сметопочистването в някои селища, предвид пропуските от предишни години. „Едно от основните изисквания към кметовете ще бъде навременната и достоверна информация, която те трябва да подават до оперативния дежурен в общината, за да бъде ясна обстановката навсякъде”, посочи зам.-кметът. Стойо Карагенски уточни, че големи проблеми със снегонавяването има в участъка от село Христо Даново до село Кърнаре. Ежегодно там има снегонавявания, които образуват преспи над 1 метър. „Ще концентрираме вниманието си и върху улици, свързани със жизнено важни дейности – покрай болници, училища, детски ясли и градини, домове на нуждаещи се от хемодиализа граждани”, каза още Карагенски. Ще се следи да няма непроходими улици, за да може да се движат линейки и товарни коли по тях. \r\n„Подготовката е направена, имаме необходимите материали и техника и се надяваме, че зимата няма да ни създава проблеми“, каза още зам.-кметът на Карлово Стойо Карагенски. \r\nЦветана ТОНЧЕВА", "date": "2018.11.20", "title": "Стойо Карагенски, зам.-кмет на Карлово: Общината разполага с 420 тона пясък, 80 тона сол и 5 тона химикали за началото на зимния сезон"}
{"url": "http://www.focus-news.net/news/2018/11/20/2592573/sofiya-6-mesetsa-zatvor-s-3-godishen-izpitatelen-srok-poluchi-mazh-obvinen-za-ukrivane-na-nelegalni-migranti.html", "text": "6 месеца затвор с 3-годишен изпитателен срок получи мъж, обвинен за укриване на нелегални мигранти. Това съобщиха от пресцентъра на  Прокуратура на Република България . По споразумение на СРП, подсъдимият И. Георгиев, на 23 години, е осъден за това, че в периода от 09 септември 2018 г. до 14 септември 2018 г. в гр. София на ул. „Българска морава“, в жилище, с цел да набави за себе си имотна облага, противозаконно е подпомогнал чужденци – 22 граждани на Афганистан и Пакистан, да пребивават в страната, като им осигурил храна и осъществявал охрана, с цел неустановяване на тяхното местонахождение, в нарушение на закона, изразяващо се в не притежаването на български и чужди разрешения за пребиваване на територията на Република България от посочените чужди граждани, като деянието е извършено по отношение на повече от едно лице, както и по отношение на лица, ненавършили 16-години.           \r\n На подсъдимия Георгиев е определено наказание „лишаване от свобода“ за срок от 6 месеца, изпълнението на което е отложено за срок от 3 години. Определена му е и пробационна мярка „задължителна регистрация по настоящ адрес“ за срок от шест месеца. \r\nСпоразумението е с характер на влязла в сила присъда и не подлежи на обжалване или протест.", "date": "2018.11.20", "title": "София: 6 месеца затвор с 3-годишен изпитателен срок получи мъж, обвинен за укриване на нелегални мигранти"}
{"url": "http://www.focus-news.net/news/2018/11/20/2592571/sofiya-zhena-e-zaginala-sled-kato-e-bila-blasnata-ot-avtomobil-na-okolovrastnoto-shose.html", "text": "Жена е загинала, след като е била блъсната от автомобил на „Околовръстното шосе“. Това съобщиха за  Агенция „Фокус“  от пресцентъра на МВР. Инцидентът е станал преди минути на Южната дъга на Околовръстния път, в района на бул. „Черни връх“. Жената е била блъсната, докато е пресичала на необозначено за това място.", "date": "2018.11.20", "title": "София: Жена е загинала, след като е била блъсната от автомобил на „Околовръстното шосе“"}
{"url": "http://www.focus-news.net/news/2018/11/20/2592574/veliko-tarnovo-dvama-mazhe-sa-postradali-pri-katastrofa-v-elena.html", "text": "Двама мъже пострадаха при пътен инцидент в Елена. Това съобщиха от  ОДМВР – Велико Търново . Сигналът за произшествието е получен вчера в 19.40 чада. По първоначална информация са се ударили лек автомобил „Пежо“, управляван от 24-годишен мъж от село Константин и микробус, управляван от 44-годишен мъж от Елена. Пострадали са водачът на лекия автомобил и пътник в него на 22-години. Двамата са с охлузни рани по лицата. Нанесени са значителни материални щети по автомобилите. Причините за произшествието са в процес на изясняване. Двамата водачи са изпробвани за употреба на алкохол, пробите са отрицателни. По случая е започнато досъдебно производство.", "date": "2018.11.20", "title": "Велико Търново: Двама мъже са пострадали при катастрофа в Елена"}
{"url": "http://www.focus-news.net/news/2018/11/20/2592572/plovdiv-turistite-v-grada-mogat-da-posetyat-bezplatno-devet-turisticheski-obekta.html", "text": "Туристите в Пловдив могат да посетят безплатно девет туристически обекта. Това ще стане възможно чрез новата туристическа услуга Plovdiv City Card, която бе представена днес, предаде репортер на  Радио „Фокус“ - Пловдив . Това са част от обектите на Старинен Пловдив - Античен театър, Балабанова къща, Къща Хиндлиян, Малка базилика и Галерия „Златю Бояджиев“. Безплатен достъп има до Природонаучен музей, частна галерия „Филипополис“ и „Тракарт“ с двете си експозиции. Картата дава отстъпки или бонуси в още 16 обекта, сред които ресторанти, картинг пистата и боулингът, стаи на загадките, каза Ивайло Илиев, управител на фирмата, която оперира услугата. По думите му Plovdiv City Card е услуга, която има за цел да направи престоя на туриста или посетителя на града по-лесен, така че с по-малко  средства и за по-малко време да може да опознае Пловдив като културно наследство. „Чрез услугата клиентът може да се възползва от различни атракции, да се забавлява с приятели и др.“, каза още Илиев.  \r\nУслугата се предлага като физическа карта - стандартна пластика. Тя е придружена с разгъваема карта на града, в която са посочени всички места, за които картата дава някакви предимства. Услугата съществува и като мобилно приложение. „То може да бъде използвано от всяка една точка на града като персонален навигатор. В него има полезна информация за града, за интересни места, които могат да се видят“, каза Илиев. Във всеки един обект има инсталирани валидатори, като всеки турист трябва да се идентифицира със своята карта, която има уникален номер, независимо дали е закупена като физическа карта, или като мобилно приложение. Туристът може да посети даден обект еднократно. Предстои услугата да се развие, като се предвижда да има турове, трансфери от летища и броят на обектите, за които важи, да стане по-голям. „Нашето желание е да важи и за градски транспорт“, каза още Илиев. Към момента картата се предлага за 24 часа и за 72 часа. Картата за 24 часа струва 19.80 лева, а за 72 часа - 30 лева. Цената за мобилното приложение е същата, като то може да се закупи с кредитна/дебитна карта. Има 24-часова карта и за родител с дете до 18 години, която струва 30 лева. Картата не се предлага за организирани групи, защото с нея се иска да се наблегне на индивидуалния туризъм. Услугата вече е активна. \r\n„Това е поредната стъпка, която трябваше да се случи в Пловдив, а именно да има Plovdiv City Card“, каза Йордан Илиев, директор на „Старинен Пловдив“. „Този вид услуга е позната в повечето западноевропейски големи градове. С нея се подобрява качеството на услугата“, каза още Илиев. \r\nУслугата се предлага в Туристически информационен център - Пловдив. \r\nМария РУСЕВА", "date": "2018.11.20", "title": "Пловдив: Туристите в града могат да посетят безплатно девет туристически обекта"}
{"url": "http://www.focus-news.net/news/2018/11/20/2592577/blagoevgrad-2-766-prestapleniya-sa-registrirani-na-teritoriyata-na-oblastta-ot-nachaloto-na-godinata.html", "text": "2 766 престъпления са регистрирани на територията на област Благоевград от началото на годината. Това каза по време на брифинг Николай Хаджиев, директор на ОДМВР – Благоевград, предаде репортер на  Радио „Фокус“ – Пирин . Това показва с 439 престъпления по-малко, за същия период на 2017 година. От тях са разкрити 1 296, което в процентно съотношение в 46,85. За същия период на 2017 година разкриваемостта е била 44.50%, което е над 2% подобрение по разкриваемост по регистрираните престъпления. На територията на областта има 7 районни управления, като две са в Благоевград. „На първо място по разкриваемост са служителите в Банско – 55.40%, а след тях се нарежда Второ полицейско управление в Благоевград - 51,09%, следвано от Петрич - 50,80%. „При всички 7 районни полицейски управления в областта са е повишила разкриваемостта“, посочи Хаджиев. По думите му през месец октомври са регистрирани 253 престъпления, което е с 31 повече в сравнение с месец септември. От тях 234 са криминални престъпления, а 19 са по икономическа линия. 85 са разкритите престъпления, а нивото на разкриваемост е 33,6%. Най много престъпления са регистрирани в района на Гоце Делчев - 66, а най-малко са в Банско - 9. \r\nЛора КАЛЧЕВА", "date": "2018.11.20", "title": "Благоевград: 2 766 престъпления са регистрирани на територията на областта от началото на годината"}
{"url": "http://www.focus-news.net/news/2018/11/20/2592579/burgas-v-tsentralnata-chast-na-grada-se-provezhda-prevantivna-kampaniya-po-patna-bezopasnost.html", "text": "В Централната част на Бургас се провежда превантивна кампания по пътна безопасност на ОДМВР – Бургас, БМЧК и общинския младежки клуб „J.J.Cool A“, при която на водачите на МПС се раздават стикери с послание „Спри! Дай път на пешеходец, предаде репортер на  Радио „Фокус“ - Бургас . Точките са кръстовището на улиците „Христо Ботев“ и „Левски“ в посока жп гарата, кръстовището до подземната улица в посока Билковата аптека, а третата точка е между две от ключовите училища „Ал. Г. Коджакафалията“ и Гимназията за романски езици, разположени на ул. „Стефан Стамболов“. „Това е много положителна инициатива, която има за цел и основна задача да затвърди във водачите това, че трябва задължително да се спират на пешеходни пътеки, да отдават предимство на пешеходци и да пазят тяхното здраве и живот“, каза Иван Гюлев, началник Отдел „Безопасност и организация на движението“. На въпроса какво се случва с пешеходни пътеки, за които се говори, че не отговарят изискванията, Гюлев отговори, че вече са преведени във вид. „Около 700 пешеходни пътеки има в община Бургас и вече всички отговарят на изискванията на наредбата“, каза още той. \r\nДеница ДИМИТРОВА", "date": "2018.11.20", "title": "Бургас: В Централната част на града се провежда превантивна кампания по пътна безопасност"}
{"url": "http://www.focus-news.net/news/2018/11/20/2592576/ministar-lilyana-pavlova-se-sreshtna-s-delegatsiyata-na-mezhdunarodnata-targovska-kamara-patyat-na-koprinata.html", "text": "Китайският бизнес и партньорите му от цял свят проявяват интерес към туризма, земеделските продукти и инфраструктурните проекти не само в България, но и целия регион на Западните Балкани.  \r\nТова стана ясно по време на срещата на министърът за Българското председателство на Съвета на ЕС Лиляна Павлова и Жан-Гий Карие, изпълнителен председател на Международната търговска камара „Пътят на коприната“  (SRCIC - Silk Road Chamber of International Commerce Limited) и ръководената от него делегация у нас, съобщиха от пресцентъра на  Министерство за Българското председателство на Съвета на ЕС 2018 . В срещата участие взе и председателят на Българската търговско-промишлена палата (БТПП) Цветан Симеонов, която е техен член. \r\nМеждународната търговска камара SRCIC е обединение от национални търговски камари на страните от инициативата „Един пояс, един път\" (Belt and Road Initiative). Проектът цели постигане на свързаността на Китай с пазарите в Европа през Азия, Африка и Близкия изток. В момента, създадената преди 5 години организация има 129 членове от близо 80 страни, включително държавни и регионални търговски камари и милиони свързани предприятия. \r\nСпоред председателя на камарата Жан-Гий Карие посещението цели проучване на потенциални български компании, които имат интерес от активизирането на бизнес отношенията си със световни партньори, да обменят информация за възможностите за инвестиции и как да се включат в проектите на инициативата „Един пояс, един път“. Жан-Гий Карие посочи още, че България е една от най-важните страни на пътя между Изтока и Запада и търговските партньори разчитат на страната ни за развитие на отношенията между Китай и страните от Централна и Източна Европа. Той благодари на министър Лиляна Павлова както за отличната работа на страната по време на провеждането на първото Българско председателство на Съвета на ЕС, така и за организацията на срещите от партньорството „16+1“, които се проведоха в София през тази година.  \r\nУспешно работихме не само да подобрим двустранните отношения и да поставим политическите решения на добра основа, но и да постигнем взаимни практически ползи от това сътрудничество, подчерта от своя страна министър Лиляна Павлова. Тя посочи, че много български компании вече сключиха споразумения с търговски партньори, а износът за Китай се е увеличил 7 пъти с потенциал да се развива. \r\nПо време на срещата беше обсъдена и работата на Глобалния партньорски център с Китай, който министърът за Българското председателство получи задачата да установи у нас след решение на  премиерите на двете страни.", "date": "2018.11.20", "title": "Министър Лиляна Павлова се срещна с делегацията на Международната търговска камара „Пътят на коприната“"}
{"url": "http://www.focus-news.net/news/2018/11/20/2592578/zam-ministar-atanaska-nikolova-tryabva-da-podgotvim-kadri-za-izgrazhdane-na-ekologichna-infrastruktura.html", "text": "Представителите на държавните институции, бизнесът и научните среди трябва да направим инженерните специалности атрактивни за младите хора – чрез програми за стажове, целеви стипендии и осигуряване на професионална реализация. Това заяви зам.-министърът на околната среда и водите Атанаска Николова на осмата национална конференция „Оперативна програма „Околна среда“ и Програма за развитие на селските райони в периода 2014-2020 г.“, която се проведе днес в София, съобщиха от пресцентъра на  Министерството на околната среда и водите . Форумът е организиран от Българската асоциация по водите и Камарата на строителите в България. \r\n„Когато говорим за изпълнение на национални и местни политики, за изграждане на модерна екологична инфраструктура, за подобряване на качеството на живот на гражданите, отново ще подчертая нуждата от партньорство – между институциите на национално и местно ниво, научната общност, представителите на бизнеса и гражданите. Затова моят призив е да разрешим сериозно предизвикателство – подготовката на кадри в строителния и ВиК сектора“, заяви Николова. Тя допълни, че е факт слабият интерес на младите хора към тези изключително трудни и отговорни инженерни специалности, а мерките, които предприемат учебните заведения, държавните институции или бизнесът, са фрагментирани, некоординирани и засега неефективни. \r\nОсновен финансов инструмент за инвестиции в стратегическа екологична инфраструктура е Оперативна програма „Околна среда“ (ОПОС), по която в сектор „Води“ е предвиден и най-големият финансов ресурс – 2,3 млрд. лв. В периода 2014-2020 г. програмата финансира ВиК проекти чрез прилагане на подхода: една обособена ВиК територия – един оператор – един проект. През 2016 г. чрез финансиране по ОПОС МРРБ започна подготовката на 14 регионални прединвестиционни проучвания. Дейностите по разработване на документите за 6 от обособените територии приключиха, включително със становище на експертите на инициативата JASPERS на ЕК, а за останалите 8 – предстои одобрение на финалните доклади. Управляващият орган на ОПОС публикува покана за представяне на проекти за строителство към 14-те ВиК оператора с краен срок за кандидатстване 23 април 2019 г. Бенефициенти са 14-те консолидирани ВиК оператора – Бургас, Варна, Видин, Враца, Добрич, Кърджали, Перник, Пловдив, Русе, Силистра, Сливен, Стара Загора, Шумен и Ямбол.  \r\n„Чрез успешното изпълнение на инфраструктурните проекти за периода 2014-2020 г. по ОПОС ще се подобри качеството на живот на над 3,5 милиона български граждани“, подчерта зам.-министър Николова. Към момента са обявени процедури за 99% от общия бюджет на програмата. Сключените договори за безвъзмездна финансова помощ са вече 99 на обща стойност над 1,37 млрд. лв., или близо 40% от ресурса на ОПОС. През 2018 г. се отчита двоен ръст на разплащанията в сравнение с 2017 г. „Управляващият орган продължава стриктно да следи и да не допуска забавяне при възстановяването на извършените от бенефициентите разходи“, каза и директорът на ОПОС Валерия Калчева.", "date": "2018.11.20", "title": "Зам.-министър Атанаска Николова: Трябва да подготвим кадри за изграждане на екологична инфраструктура"}
{"url": "http://www.focus-news.net/news/2018/11/20/2592559/babh-prodalzhava-zasileniyat-nadzor-na-ptitsevadnite-obekti-v-stranata-vav-vrazka-s-potvardenite-ognishta-na-influentsa-po-ptitsite.html", "text": "Засиленият надзор и контрол на птицевъдните обекти относно неблагоприятната епизоотична обстановка в България, свързана със заболяването инфлуенца по птиците, продължава. Това съобщиха от пресцентъра на  БАБХ . Със Заповед № РД 11-2266/09.11.2018 г. и със Заповед № РД 11-2267/09.11.2018 г. се фиксират допълнителните мерки за профилактика, ограничаване и ликвидиране на заболяването инфлуенца по птиците.  \r\nДо средата на ноември тази година са потвърдени 26 огнища на Високопатогенна инфлуенца по птиците (ВПИП H5N8) в 5 административни области – Добрич, Пловдив, Хасково, Стара Загора и Ямбол. Общият брой на птиците във всички засегнати птицевъдни стопанства е над 1 000 000 бр. 14 са огнищата в животновъдни обекти за отглеждане на патици мюлари, 6 при кокошеви (като едно е във ферма с бройлери), 5 в задни дворове, 1 в дивечовъдно стопанство. \r\nДосегашните резултати показват, че циркулацията на вируса продължава да съществува в птицефермите. Основни причини за появата и разпостранението на инфлуенца по птиците са пробиви в биосигуността на фермите, отглеждане на птици на открито и биосигурност по време на транспорт на птици.  \r\nПредприетите мерки целят ранно откриване на инфектирани с вируса птици, предотвратяване разпространението на заболяването и предпазване на птицевъдния сектор в останалата част от страната. Стратегията за контрол на ситуацията включва мерки като: биосигурност в стопанствата; по-висока честота на лабораторен контрол за доказване липса на инфекция с вируса (увеличен брой официални ветеринарни инспекции); движение на птици в и от предпазните и надзорни зони не се допуска, само при изключенията, разписани в законодателството. \r\nЗа осъществяването на превенция и контрола на заболяването се извършва и строг надзор с клинични прегледи в птицевъдните обекти, намиращи се в създадените предпазни и наблюдателни зони около констатираните огнища. \r\nС наложените мерки БАБХ се стреми към оздравяване на сектора по отношение на болестта инфлуенца. БАБХ също така настоява за самоконтрол и създаване на браншова организация, която да подпомага дейностите по контрола, който изпълнява Агенцията. По време на инициираните от БАБХ многократни срещи с представители на птицевъдния сектор през последните две седмици, Агенцията и птицевъдната индустрия постигнаха съгласие, че надзорът е необходим и трябва да се прилага стриктно. Участниците в работните срещи се обединиха около това, че мерките са нужни за запазване на международните пазари на птицевъдната индустрия, осигуряване на нормална атмосфера за работа на фермите с птици, както и гарантиране безопасността на българския потребител. \r\nМеждувременно във връзка с усложнената епизоотичната ситуация относно заболяването инфлуенца по птиците, Европейската Комисия (ЕК) повдигна въпроса за разширяване на настоящите зони на ограничения и създаване на допълнителна рестриктивна зона в страната, която да включва територията на областите Пловдив, Хасково и част от област Стара Загора. Основанията на ЕК са свързани основно с увеличаването броя на огнищата от началото на октомври 2018 г., появата на огнищата в едни и същи птицевъдни обекти, започващия високо рисков сезон по отношение на заболяването, необходимостта за предоставяне на гаранции пред страни членки и трети държави във връзка с движението на живи домашни птици и яйца за люпене. \r\nБАБХ предложи на ЕК възможността за създаването на допълнителна зона да се разгледа след окончателен анализ на резултатите от засиления надзор, който се прилага в момента и изпълнение на ангажиментите, поети от страна на птицевъдния сектор за укрепване на фермите.  \r\nАктуална информация за огнищата на заболяването инфлуенца по птиците в страната е достъпна  .", "date": "2018.11.20", "title": "БАБХ: Продължава засиленият надзор на птицевъдните обекти в страната във връзка с потвърдените огнища на инфлуенца по птиците"}
{"url": "http://www.focus-news.net/news/2018/11/20/2592560/hashim-tachi-za-neuspeha-v-interpol-pecheli-organiziranata-prestapnost.html", "text": "Президентът на Косово Хашим Тачи заяви във вторник, след като Общото събрание на ООН не прие страната му за пълноправен член, че е разочарован от решението и че от него печели организираната престъпност, съобщава  държавната „Радио и телевизия Косово“ (RTK) . \r\n„В интеграционните процеси, ние сме стигнали до точка, която изисква нашите усилия да бъдат отразени. Сърбия натиска страните-членки на Интерпол. Искам да благодаря на страните, които ни подкрепиха. Косово върви по собствения си път като независима държава. Днешният провал подчертава нуждата от по-голямо политическо и институционално ангажиране. Няма печеливши днес, мога свободна да кажа, че и Косово, и Сърбия загубиха. Единствено организираната престъпност спечели“, заяви Тачи. \r\nПо думите на косовския президент, Белград и Прищина не трябва да си пречат взаимно в своите процеси. \r\n„Интерпол е механизъм за сигурност и Косово искаше да допринесе за мира и в борбата срещу терора. Това трябва веднъж завинаги да стане ясно на обществото, вместо постоянно да се възпрепятстваме взаимно, Косово и Сърбия трябва да постигнат окончателно споразумение“, обясни държавният глава. \r\nПревод и редакция:", "date": "2018.11.20", "title": "Хашим Тачи за неуспеха в Интерпол: Печели организираната престъпност"}
{"url": "http://www.focus-news.net/news/2018/11/20/2592581/dobrich-s-58-narastva-srednata-mesechna-rabotna-zaplata-za-oblastta-prez-tretoto-trimesechie-na-godinata-v-sravnenie-s-minalata-godina.html", "text": "През третото тримесечие на 2018 г. средната месечна работна заплата за област Добрич нараства с 5.8% в сравнение със същия период на миналата година. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро-Североизток, предаде кореспондентът на  Радио „Фокус” – Варна . Най-високо средномесечно трудово възнаграждение през отчетния период са получили наетите лица по трудово и служебно правоотношение в секторите - „Държавно управление” – 1 095 лв., „Създаване и разпространение на информация и творчески продукти; далекосъобщения” - 983 лв., „Образование” – 965 лв., „ Селско, горско и рибно стопанство” – 958 лева. През третото тримесечие на 2018 г. средната месечна заплата за областта e 836 лв. при 1 117 лв. за страната. В обществения сектор средната месечна заплата е 948 лв., а в частния - 800 лева. Най-нископлатени са били наетите лица в икономическите дейности „Други дейности” - 608 лв., „Строителство” - 622 лв., „Административни и спомагателни дейности” - 673 лв., и „Транспорт, складиране и пощи” – 685 лева. В сравнение с останалите области на страната през второто тримесечие област Добрич е на 22-ро място по показател средна работна заплата. По предварителни данни на статистиката наетите лица по трудово и служебно правоотношение в област Добрич към края на септември 2018 г. намаляват с 2.9 хил. или с 6.7% спрямо края на юни 2018 г., като достигат 40.4 хиляди. Спрямо края на второто тримесечие на тази година броят на наетите лица в обществения сектор нараства с 0.1% (до 10.4 хил.), а в частния сектор намалението е с 8.8% (до 30.0 хиляди). В края на септември 2018 г. наетите лица по трудово и служебно правоотношение в област Добрич са с 1.1%, или с 0.5 хил. по-малко в сравнение със същия период на предходната година, като увеличението в обществения сектор е с 0.7%., а в частния сектор намалението е с 1.7%. \r\nЖулиета НИКОЛОВА", "date": "2018.11.20", "title": "Добрич: С 5.8% нараства средната месечна работна заплата за областта през третото тримесечие на годината в сравнение с миналата година"}
{"url": "http://www.focus-news.net/news/2018/11/20/2592582/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на  Радио „Фокус” - Пловдив  днес ще чуем каква е актуалната метеорологична обстановка в Карлово, каква е подготовката на Общината за зимата, кои са невралгичните места там и какви са прогнозите за близките дни. За всичко това ще се информираме от интервюто със зам.-кмета на Карлово Стойо Карагенски. Преди това  ще чуем карловския кмет д-р Емил Кабаиванов, който изказва своето несъгласие от намерението на Агенция „Митници“ да закрие митническо бюро Карлово, както и несъгласието и опасението на всички фирми от общината, опериращи на  неговата територия. Това е описано в писмо до министъра на финансите Владислав Горанов по повод предстоящото преструктуриране на Агенция „Митници“ през 2019 година. В него е  предвидено закриването на митническо бюро Карлово. \r\nВ края на предаването ще разберем повече за това как Национален музей „Васил Левски” и Община Карлово привличат млади изследователи на живота и идеите на Апостола и как се популяризира неговата личност в чужбина.  От директора на музея Дора Чаушева ще разберем как премина втората студентска конференция „Текстът Левски – прочити в свой и в чужд контекст“, която отново стана трибуна за изява на будни млади хора в Карлово. \r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.11.20", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/11/20/2592583/sport-tri-macha-tazi-vecher-reshavat-dali-shte-sme-v-treta-ili-chetvarta-urna-za-evrokvalifikatsiite.html", "text": "България остана на второ място в група 3 на дивизия C на турнира Лига на нациите, след като снощи завърши наравно 1:1 със Словения в София, което почти сигурно ни изпраща в трета урна при жребия за квалификациите за Европейското първенство през 2020 година ,който ще се тегли на 2 декември. Съществува минимален шанс Румъния, Сърбия, Шотландия и Израел да ни изпратят в по-долната урна. Ако Шотландия и Израел завършат наравно днес, те ще ни изместят от позицията, но заедно с това Сърбия трябва да изпусне първото място в групата си при домакинството си срещу Литва и гостуването на Румъния в Подгорица на Черна гора.", "date": "2018.11.20", "title": "Спорт: Три мача тази вечер решават дали ще сме в трета или четвърта урна за евроквалификациите"}
{"url": "http://www.focus-news.net/news/2018/11/20/2592587/predsedatelyat-na-komisiyata-po-vatreshna-sigurnost-tsvetan-tsvetanov-se-sreshtna-s-predsedatelya-na-grupata-za-prouchvane-po-vaprosite-na-sigurnostta-zhan-mishel-foverg.html", "text": "Председателят на Комисията по вътрешна сигурност и обществен ред Цветан Цветанов и членовете на комисията Димитър Лазаров, Мустафа Карадайъ и Филип Попов се срещнаха днес в Париж с председателя на Групата за проучване по въпросите на сигурността във френското Национално събрание Жан-Мишел Фоверг. Това съобщиха от  пресцентъра на парламента . Българската делегация запозна Жан-Мишел Фоверг със законодателните инициативи в сектор „Сигурност“ в България, както и с усилията на страната ни за опазване на външната граница на ЕС. „С изградения капацитет и придобития през годините опит, България гарантира охраната и контрола на границите си и е изпълнила всички технически критерии за присъединяване към Шенген“, отбелязаха българските делегати. На свой ред Фоверг изрази подкрепа за усилията на България за присъединяването й към Шенгенското пространство, като подчерта признателността на френската страна за ефективността на България при опазването на външната граница на ЕС. Участниците в срещата се обединиха около мнението, че е нужно все по-интензивно парламентарно сътрудничество по темите от сектор „Сигурност“, като подчертаха отличната съвместна работа и обмен на опит между правоприлагащите служби на България и Франция.", "date": "2018.11.20", "title": "Председателят на Комисията по вътрешна сигурност Цветан Цветанов се срещна с председателя на Групата за проучване по въпросите на сигурността Жан-Мишел Фоверг"}
{"url": "http://www.focus-news.net/news/2018/11/20/2592585/varna-74-mashini-sa-v-gotovnost-za-poddarzhane-na-patishtata-ot-republikanskata-patna-mrezha-v-oblastta-prez-zimniya-sezon.html", "text": "74 машини са в готовност за поддържане на пътищата от републиканската пътна мрежа във Варненска област през зимния сезон. Това съобщиха за  Радио „Фокус“ – Варна  от Агенция „Пътна инфраструктура“. Областно пътно управление и пътноподдържащата фирма работят на 24-часов режим, за да се осигури безопасността на движение на шофьорите през зимата, допълниха от агенцията. Опорните пунктове са снабдени с необходимите материали – 1640 тона сол, 950 тона пясък, 1750 тона химикали и др. \r\nАгенция „Пътна инфраструктура“ препоръчва на шофьорите на тежкотоварни моторни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки указанията на „Пътна полиция“. Блокирането на движението от автомобили, които не са подготвени за движение при зимни условия затруднява работата на снегопочистващата техника и възпрепятства пътуването на всички останали шофьори. \r\nМарияна ВАЛЕНТИНОВА", "date": "2018.11.20", "title": "Варна: 74 машини са в готовност за поддържане на пътищата от републиканската пътна мрежа в областта през зимния сезон"}
{"url": "http://www.focus-news.net/news/2018/11/20/2592584/lyubomir-hristov-kmet-na-shumen-postignatoto-ne-e-malko-izgradenoto-tryabva-da-go-sahranim-no-ni-predstoi-oshte-mnogo-rabota.html", "text": "Постигнатото не е малко, изграденото трябва да го съхраним, но ни предстои още много работа. Това заяви кметът на Шумен Любомир Христов на брифинг по повод третата година от мандата му, предаде репортер на  Радио „Фокус“ - Шумен . Кметът изрази удовлетвореност от постигнатото в рамките на изминалите три години и заяви, че ще продължи да работи, за да изпълни поетите към шуменци обещания. Сред приоритети си той посочи изграждането на пречиствателна станция за питейни води. „Темата за водата се използва от всички. Но аз мога да говоря открито, очи в очи с всеки по тази тема, защото знам какво съм направил, какво ми е струвало и какво правя“, заяви Любомир Христов. Той посочи, че обществената поръчка е входирана в Агенцията за обществени поръчки и се действа по съответните срокове и процедури. Подготвя се и обществена поръчка за  довеждащия водопровод. „Това е нещо много хубаво за Шумен. Загубата на питейна вода по водопровода е от 78 до 80%. Загубата е огромна. Ако не се вземат мерки и не се смени довеждащият водопровод, Шумен не го очаква нищо добро. Предстои обществена поръчка и подмяна на довеждащия водопровод, което е светлина в тунела“, заяви кметът. Той посочи, че се очаква  през декември да приключат дейностите по инфраструктурата в в. Тракия, със средства по ОП „Региони в растеж“. Приключени са и основните строително-монтажни работи в СУ „Васил Левски“ и НУ „И. Р. Блъсков“, продължава обновяването на СУ „Трайко Симеонов“ и СУ „Панайот Волов“. Четирите учебни заведения се реновират със средства на стойност над 13 млн. лв. по Региони в растеж. Предстои обявяване на обществена поръчка за строителство на нови социални жилища в кв. \"Тракия\", като се предвижда изграждането на 50 апартамента. В отговор на упреците за липса на достатъчно паркоместа в Шумен, Любомир Христов посочи, че са изградени общо 300 такива, като само по ул. „Преслав“ са обособени 120 безплатни места  за паркиране. През годината са изградени 12 детски площадки, направени са спортни игрища за футбол и баскетбол, както и три силови. „Ще продължим да изграждаме такива площадки, отделяме всяка година по 200 000 лв. Имаме проблеми с опазването и поддържането им, полагаме усилия, но и няма как да успеем без личната отговорност  на всеки един от нас“, коментира Любомир Христов. \r\nИвелина ИВАНОВА", "date": "2018.11.20", "title": "Любомир Христов, кмет на Шумен: Постигнатото не е малко, изграденото трябва да го съхраним, но ни предстои още много работа"}
{"url": "http://www.focus-news.net/news/2018/11/20/2592588/yordan-iliev-oi-starinen-plovdiv-27-rast-na-turisti-se-otchita-v-grada-spryamo-poslednite-tri-godini.html", "text": "27% ръст на туристи се отчита в Пловдив спрямо последните три години. Това съобщи пред журналисти Йордан Илиев, директор на ОИ „Старинен Пловдив“, предаде репортер на  Радио „Фокус“ - Пловдив . 520 000 туристи са посетили града за миналата година. Илиев добави, че за тази година е рано да се говори, тъй като все още не е приключила, но се наблюдава много голям ръст на туристи. По думите му според продажбата на билети в Старинен Пловдив има 46% ръст на туристи. 105% ръст се отчита през второто тримесечие спрямо първото на тази година. Гостите са от цял свят - Франция, Германия, Белгия, Великобритания. Напоследък се наблюдават много туристи от Азия, Латинска Америка, както и от съседните Гърция, Турция, Румъния. Най-предпочитаният обект за посещение е Античен театър. Сред предпочитаните са и Къща „Хиндлиян“, Балабанова къща, Къща Клианти, Галерия „Златю Бояджиев“. Илиев каза още, че могат да се разграничат няколко профила на туристите. „Единият е на по-възрастните западни туристи. Те обикновено посещават организирано града. Другият профил е между 35 и 50 години. Младите платежоспособни западноевропейски туристи, които предпочитат да идват на по-малки групи. Те реализират по 2-3 нощувки“, каза Илиев. \r\nМария РУСЕВА", "date": "2018.11.20", "title": "Йордан Илиев, ОИ „Старинен Пловдив“: 27% ръст на туристи се отчита в града спрямо последните три години"}
{"url": "http://www.focus-news.net/news/2018/11/20/2592580/ministar-rosen-zhelyazkov-prez-2019-g-tryabva-da-se-sluchat-merkite-koito-sam-vazlozhil-za-podobryavane-na-klimata-v-bdzh.html", "text": "Всички усилия трябва да бъдат насочени към по-добро управление на БДЖ. Това каза на брифинг пред журналисти министърът на транспорта, информационните технологии и съобщенията Росен Желязков във връзка с реформите, които предстоят да се случат в БДЖ, предаде репортер на  Агенция „Фокус“ . „Първо подобряване на мениджмънта. Второ ремонтиране на подвижния състав, този, който не е в експлоатация. Въвеждане на системи, които да следят доставки, складови наличности и така нататък. Подобряване на билетоиздаващата система. Довеждане до край на обществените поръчки, които са свързани с ремонтната дейност и обновяване на подвижния състав. Това са мерки, които съм възложил в много краткотраен план да ми бъдат разписани със срокове и отговорни лица. Най-вече трябва да се подобри климатът в дружеството, и в холдинга, и в пътнически превози. През 2019 година трябва да се случи всичко това, за което говорим, без да имаме гаранция за нов подвижен състав като процедура, защото това е обществена поръчка и подлежи на всички фази на обжалване“, обясни министърът.  \r\nНа въпрос защо реформите не са се случили до момента, министърът поясни: „Моята оценка е, че всички усилия са били насочени към външната задлъжнялост на БДЖ, към намаляване на дълговете за сметка на вътрешните процеси\". \"Всъщност в момента, когато няма преса от страна на кредитори, на дългове, всички усилия трябва да бъдат насочени към по-добро управление. БДЖ трябва се управлява така както се управлява всяко едно нормално търговско дружество“, допълни Желязков.  \r\nОтносно това има ли финансов ресурс за реформата в БДЖ и ще се разчитали на средствата от концесията на летище \"Софиоя\", министърът поясни:  “Средствата от концесията на летище \"София\" са предвидени да погасят задълженията към държавния бюджет. Ресурс в БДЖ има, както по линия на оперативната програма, така и по линия на субсидията, която се гласува ежегодно“.  \r\nНа въпрос дали ще бъдат приети оставките на  изпълнителния директор на БДЖ Владимир Владимиров, финансовият директор на дружеството Филип Алексиев и председателят на Съвета на директорите Велик Занчев, който е и зам.-министър на транспорта, министърът заяви, че ще произнесе до края на месеца.", "date": "2018.11.20", "title": "Министър Росен Желязков: През 2019 г. трябва да се случат мерките, които съм възложил за подобряване на климата в БДЖ"}
{"url": "http://www.focus-news.net/news/2018/11/20/2592591/afp-edin-zaginal-i-49-postradali-sled-kato-vlak-deraylira-v-ispaniya-zaradi-svlachishte.html", "text": "Един човек загина, а още 49 пострадаха, петима от които сериозно, във вторник, след като влак дерайлира в близост до Барселона заради свлачище, причинено от проливните дъждове в района, предава  AFP , като се позовава на информация от местните власти. \r\nДва вагона от общо шест в композицията, са излезли от релсите в 06:15 (07:15 българско време) в близост до град Тераса, на 35 километра североизточно от Барселона, съобщават от службата за извънредни ситуации на Испания в „Туитър“. \r\nОт 133-те души на борда, 44 са леко ранени, петима са сериозно пострадали, а един човек е загинал, съобщава вестник La Vanguardia. \r\nВлакът, който е пътувал от Манреса до Барселона, е дерайлирал заради свлачище, предизвикано от неколкодневните проливни валежи, заявиха от оператора на линията Adif. \r\nМашинистът е видял свлачището и е дръпнал аварийната спирачка, но не е успял да предотврати катастрофата, посочва пък каталунското издание El Periodico. \r\nРайонът има мрежа, която да задържа падащите скали, но тя не е успяла да спре свлачището, обясни министърът на транспорта Хосе Луис Абалос пред радио Cadena Ser. Той отбеляза, че ведомството ще проведе разследване на инцидента. \r\nСпоред информация от местната преса, свлачища са причинявали дерайлиране на влакове в същия район и през 2009 и 2011 година, но тогава инцидентите са се разминали без жертви и сериозно пострадали. \r\n„Франс прес“ припомня ,че през 2013 година 79 души загинаха, когато влак, пътуващ от Мадрид до североизточния град Сантяго де Компостела, дерайлира. Това беше най-тежкия влаков инцидент в Испания от десетилетия. \r\nПревод и редакция:", "date": "2018.11.20", "title": "AFP: Един загинал и 49 пострадали, след като влак дерайлира в Испания заради свлачище"}
{"url": "http://www.focus-news.net/news/2018/11/20/2592589/kyustendil-v-dupnitsa-zapochna-kampaniya-vnimavay-zhivotat-e-po-tsenen.html", "text": "В Дупница започна кампания „Внимавай! Животът е по-ценен”. Това съобщиха за  Радио „Фокус” – Кюстендил  от Центъра за обществена подкрепа в града. Кампанията ще продължи до края на годината, тя ще се провежда в училищата на територията на община Дупница. Кампанията е насочена към млади действащи и бъдещи водачи на моторни превозни средства, ученици в 11 и 12 клас. В осъществяване на кампанията ще участват инспектори от „Детска педагогическа стая”. Целта на кампанията е превенция от безразсъдно шофиране по пътищата, което води до загуба на човешки животи. \r\nВенцеслав ИЛЧЕВ", "date": "2018.11.20", "title": "Кюстендил: В Дупница започна кампания „Внимавай! Животът е по-ценен”"}
{"url": "http://www.focus-news.net/news/2018/11/20/2592564/emiliya-elchinova-kzp-v-mnogo-darzhavi-nadpisat-promotsiya-se-izpolzva-za-nalagane-na-nov-produkt-v-balgariya-targovtsite-go-izpolzvat-za-formirane-na-tsenata-mu.html", "text": "Много държави се възползват от надписа „промоция“, когато налагат нов продукт на пазара и искат да получат търсенето. При нас надписът се използва или когато търговецът е формирал недобре цената и тя е скъпа, или нарочно е формирал тази цена с цел по-високи печалби. Ние използваме промоцията за намаляване на цената на определен продукт за определен период от време. Това каза главен директор „Контрол на пазара“ в Комисията за защита на потребителите (КЗП) Емилия Елчинова по време на конференция на тема „Празничните намаления-предизвикателства пред малките и средни предприятия“, предаде репортер на  Агенция „Фокус“ . „Информацията, която трябва да се предоставя на потребителите за промоциите, трябва да бъде вярна. Това, което твърди търговецът на потребителите, трябва да може да го докаже на контролните органи“, изтъкна тя, като уточни, че по-наблюдателните и отговорни потребители в повечето случаи сравняват стоките на пазара и при съмнение за нередност се обръщат към Комисията за защита на потребителите. По думите й процентите намаления трябва да бъдат конкретни и ясни, за коя стока става въпрос и за кой магазин. „Трябва да бъдат точно обозначени тези продукти, за които се отнася съответното намаление“, обясни директорът на „Контрол на пазара“ в КЗП. \r\nВъв връзка с проекта „Повишаване на ефективността и ефикасността на услугите, предлагани от КЗП за българските предприятия“ зам.-председателят на Комисията за защита на потребителите (КЗП) Константин Арабаджиев поясни, че основните мотиви за започване на работа по него е осъзнаването, че търговците от непознаване на правилата и законодателството допускат нарушения, след които следват санкции. „Важно е това, което предлагате да бъде с пълна и ясна информация за потребителя, защото така и той ще бъде доволен, както и предприятията, които ще бъдат облагодетелствани с по-високи печалби.  \r\nДаяна ДЮЛГЕРОВА", "date": "2018.11.20", "title": "Емилия Елчинова, КЗП: В много държави надписът „промоция“ се използва за налагане на нов продукт, в България търговците го използват за формиране на цената му"}
{"url": "http://www.focus-news.net/news/2018/11/20/2592590/nkzhi-vremenno-e-preustanoveno-dvizhenieto-na-vlakove-v-mezhdugarieto-belitsa-razlog-poradi-opasnost-ot-svlachishte.html", "text": "Поради опасност от свличане на скална маса е преустановено временно движението по теснолинейката в междугарието Белица – Разлог. Това съобщиха от пресцентъра на  НКЖИ . При редовен денонощен обход е регистрирана нестабилна скална маса. В момента аварийни екипи на НКЖИ ръчно обезопасяват мястото.   \r\nПри наблюдаваните „слаби“ (опасни) места по жп инфраструктурата се извършва обход преди преминаването на всеки влак. Очаква се до час движението да бъде възстановено.", "date": "2018.11.20", "title": "НКЖИ: Временно е преустановено движението на влакове в междугарието Белица - Разлог поради опасност от свлачище"}
{"url": "http://www.focus-news.net/news/2018/11/20/2592593/varna-apelativniyat-sad-potvardi-postoyanniya-arest-na-mazh-razsledvan-za-pritezhanie-na-marihuana-i-amfetamini.html", "text": "Апелативният съд потвърди постоянния арест на мъж, разследван за притежание на марихуана и амфетамини. Това съобщиха от пресцентъра на   Апелативният съд - Варна . Състав на Апелативния съд потвърди като правилно и законосъобразно определение на Окръжен съд – Добрич от 7 ноември тази година, с което е било отказано изменение в по-лека на вече взетата мярка за неотклонение спрямо Андреан Г., разследван за притежание на марихуана и амфетамини, предназначени за продажба. \r\nАндреан е в ареста от 25 септември тази година, след като е бил привлечен като обвиняем по досъдебно производство на Първо РУ на МВР в Добрич затова, че държал, за да разпространява 84,2 грама марихуана и 38,4 грама амфетамини. \r\nВ жалбата пред Варненския апелативен съд защитата на младия мъж се позова на влошеното му здраве, поиска нова СМЕ и посочи, че изготвената миналата седмица такава била непълна, необективна и некомпетентна. Обвиняемият от години страдал от заболяване, констатирано още при първоначалното му задържане. Адвокатът му настоя медицинското заключение да бъде изготвено от специалист, който познава и лекува такъв род заболявания. \r\nВъззивната апелативна инстанция днес сподели аргументите на Добричкия окръжен съд за продължаване на постоянния арест на Андреан. Както при първоначалното му задържане под стража, така и днес не се спори за наличието на обосновано подозрение, че младежът, който още не е навършил 20 години е съпричастен към престъпното деяние. И за този съд е видно, че притежанието на забранени от закона вещества, предназначени за продажба не е инцидентна проява за Андреан. Само няколко месеца след изтърпяването на наказание за идентично престъпление, той отново е разследван затова, че държи марихуана и амфетамини с цел разпространение. Този факт води съда до извода, че съвсем реална е опасността ако е с по-лека мярка за неотклонение, младежът да се укрие от наказателно преследване или да извърши престъпление. \r\nАпелативният съд отказа изготвянето на нова СМЕ и посочи, че всички въпроси, свързани със здравето на обвиняемия са получили отговор в такава, изготвена преди броени дни. Експертите са достигнали до извода, че състоянието на младежа, въпреки констатираното заболяване му позволява да пребивава в условията на ареста, където се лекува. \r\nСлед като не намери основание за изменение за изменение на мярката за процесуална принуда, Апелативният съд във Варна потвърди постоянния арест на Андреан Г., разследван за притежание на марихуана и амфетамини, предназначени за продажба. Това определение не подлежи на обжалване.", "date": "2018.11.20", "title": "Варна: Апелативният съд потвърди постоянния арест на мъж, разследван за притежание на марихуана и амфетамини"}
{"url": "http://www.focus-news.net/news/2018/11/20/2592592/shumen-do-kraya-na-godinata-predstoi-zasazhdane-na-novi-800-dravcheta-v-grada.html", "text": "До края на годината предстои засаждане на нови 800 дръвчета в Шумен. Това заяви кметът на Общината Любомир Христов на брифинг по повод третата година от мандата му, предаде репортер на  Радио „Фокус“ - Шумен . Близо 1000 тополови фиданки са засадени в землището на селата в общината. В рамките на дейностите по проекти, 200 дръвчета са засети в района на „Арена Шумен“, други 160 по ул. Станционна“ и ул. Цар Освободител“, ще бъдат засадени и около 200 дървета, в кв. „Тракия\". 11 улици са изцяло асфалтирани през тази година. 14 от предвидените са ремонтирани и изкърпени машинно. 1 110 000 лв. са заделени от общинския бюджет за ремонтите на уличната мрежа през тази година в града. Още над 185 000 лв. от бюджета на общинското предприятие „Строителство и благоустройство“ са вложени в улични ремонти. 250 000 лв. са били заделени за основния ремонт на пътя Мътница - Царев брод, Царев брод - Велино. Други 176 500 лв. са дадени за улични ремонти по селата. \"Изготвен е план за организацията на движението в Шумен и е започнало подновяването на пътната маркировка на уличната мрежа в града на стойност малко над 130 000 лв.\", отчете Любомир Христов. \r\nИвелина ИВАНОВА", "date": "2018.11.20", "title": "Шумен: До края на годината предстои засаждане на нови 800 дръвчета в града"}
{"url": "http://www.focus-news.net/news/2018/11/20/2592597/tsvetelina-randeva-odmvr-burgas-opitvame-se-da-prikovem-vnimanieto-na-vodachite-kam-tova-da-badat-malko-po-vnimatelni-po-otnoshenie-na-peshehodtsite.html", "text": "Основното, което се опитваме да направим, е да приковем вниманието на водачите към това да бъдат малко по-внимателни по отношение на пешеходците. Това каза пред журналисти говорителят на ОДМВР - Бургас Цветелина Рандева по повод превантивната кампания по пътна безопасност, предаде репортер на  Радио „Фокус“ - Бургас . „Предвид, че се намираме на прага на активния зимен сезон, когато самите пешеходци обикновено са облечени в по-тъмни дрехи, които не разполагат със светлоотразители, за Областната дирекция е изключително важно да се направят превантивни кампании, за да могат и пешеходците и водачите зад волана да си дадат ясна равносметка, че човешкият живот е безценен и е най-добре е да спрат и да дадат предимство на пешеходеца“, каза още Рандева.  \r\nНа въпроса колко са случаите на пострадали и загинали пешеходци в Бургас тази година, тя отговори, че към момента не би дала точна статистика. „Ако за полицията това са цифри, за хората това са едни обърнати човешки съдби, защото един миг на невнимание понякога докарва такива неимоверни проблеми в житейския път на всеки, който е бил зад волана. Аз съм убедена, че никой водач не се качва в своя автомобил с идеята да блъсне 1 - 2 пешеходци“, каза говорителят на ОДМВР - Бургас. По думите ѝ миг на невнимание, надценяване възможностите на шофьора или на автомобила могат да доведат до трагичен инцидент като този в Карнобат, който се случи началото на месец ноември, при който загинаха две жени. За това кои са най-невралгичните точки в Бургас Рандева отговори, че това са кръстовищата, на територията на ул. „Христо Ботев“, така и края на ул. „Стефан Стамболов“. „Въпреки добрата маркировка и светлинната сигнализация чрез светофарна уредба, се оказва, че голям процент от водачите решават да преминал на жълт сигнал на светофара, а оттук всъщност се допускат и пътни инциденти“, заяви говорителят на ОДМВР - Бургас. \r\nДеница ДИМИТРОВА", "date": "2018.11.20", "title": "Цветелина Рандева, ОДМВР - Бургас: Опитваме се да приковем вниманието на водачите към това да бъдат малко по-внимателни по отношение на пешеходците"}
{"url": "http://www.focus-news.net/news/2018/11/20/2592598/lyubomir-hristov-kmet-na-shumen-predvizhdame-prez-sledvashtata-godina-da-prodalzhim-tochkite-na-nablyudenie-v-tsentralnata-gradska-chast-i-vazlovite-krastovishta.html", "text": "Предвиждаме през следващата година да продължим точките на наблюдение в централната градска част и възловите кръстовища. Това заяви кметът на Шумен Любомир Христов на брифинг по повод третата година от мандата му, предаде репортер на  Радио „Фокус“ - Шумен . Той посочи, че желанието на администрацията е за изграждане на цялостно видеонаблюдение на Шумен. Правят се проучвания, водят се разговори и с МВР. „Нашата идея е да изградим видеонаблюдение в кварталите, централната част, около училищата и да го прехвърлим към МВР, за да има реакция, иначе камерите ще бъдат само за украшение“, каза кметът.  \r\nТой посочи, че сега видеокамери са поставени на входовете и изходите на Шумен в кв. „Тракия\" и на 5-ти км. 14 камери има монтирани в района на „Арена Шумен“, вътре още 32, където е изграден и мониторингов център. Така общият брой на камерите става 119, а пунктовете за наблюдение - 5. Кметът посочи, че е започнала подмяна на уличното осветление в Шумен, част от проекта за рехабилитация на уличното осветление на стойност близо 2 434 800 лв., заделени от общинския бюджет. По трасето от 5-ти километър в посока Шумен вече се полагат нови кабели, след което ще бъдат поставени нови енергийно ефективни осветителни тела. Едновременно се подменят и мантинелите в участъка. Обновяването на уличното осветление ще продължи по ул. „Марица“ след зала „Арена Шумен“ и от „Томбул джамия“ по бул. „Симеон Велики“ към изхода за Варна. \r\nИвелина ИВАНОВА", "date": "2018.11.20", "title": "Любомир Христов, кмет на Шумен: Предвиждаме през следващата година да продължим точките на наблюдение в централната градска част и възловите кръстовища"}
{"url": "http://www.focus-news.net/news/2018/11/20/2592595/plovdiv-vremenno-shte-bade-ogranicheno-dvizhenieto-prez-zhp-preleza-v-mezhdugarieto-hristo-danovo-sopot-mezhdu-selata-rozino-i-karnare-na-24-noemvri.html", "text": "Преустановяват движението на пътни превозни средства през железопътен прелез в междугарието Христо Даново – Сопот на републикански път І-6, между селата Розино и Кърнаре,. Ограничението е за времето от 9.00 до 17.00 часа на 24 ноември 2018 година. Това съобщиха за  Радио „Фокус“ - Пловдив  от Железопътна Секция – Пловдив. Мястото ще бъде сигнализирано съгласно Наредба №3 за временна организация и безопасността на движението при извършване на строителни и монтажни работи по пътищата и улиците и съгласуван Проект за временна организация и безопасността на движението. \r\nДвижението на моторни превозни средства ще бъде насочвано по обходен маршрут. В посока София – Бургас движението ще се насочи при км 238+142 дясно по път за село Столетово – село Кърнаре и включване в І-6 в село Кърнаре. В посока Бургас – София движението ще се насочи от село Кърнаре по общински път село Столетово – включване в І-6 при км 238+142 дясно. \r\nПрекъсване на движението на ППС се налага във връзка с изпълнение на обект: „Ремонт на железопътен прелез на км 132+324 в междугарието Христо Даново – Сопот по 3-та жп линия“ на републикански път І-6 между селата Розино и Кърнаре при км 238+483.", "date": "2018.11.20", "title": "Пловдив: Временно ще бъде ограничено движението през жп прелеза в междугарието Христо Даново – Сопот между селата Розино и Кърнаре на 24 ноември"}
{"url": "http://www.focus-news.net/news/2018/11/20/2592594/varna-praznichna-vechernya-shte-bade-otsluzhena-v-hram-sv-nikolay-chudotvorets-po-povod-vavedenie-bogorodichno.html", "text": "Празнична вечерня ще бъде отслужена от 17.00 часа в храм „Св. Николай Чудотворец” във Варна по повод Въведение Богородично. Това съобщиха за  Радио „Фокус“ – Варна  от Духовно-просветен център „Св. Архангел Михаил”. От 1929 година празникът Въведение Богородично се чества у нас и като Ден на християнското семейство и на православната християнска учаща се младеж. Духовно-просветният център тази година включва в програмата за отбелязване на празника беседата на доц. Бойчо Бойчев Семейството „отвътре”, посветена на съвременното състояние и проблеми на семейството. На фокус са членовете на семейството, като се правят аналогии с евангелски и други библейски текстове. Беседата ще започне от 18.00 часа в Духовно-просветният център. Утре от 8.00 часа в храма ще бъде отслужена утреня след това и Света Божествена литургия за Въведение Богородично. Въвеждане на Пресвета Богородица в храма, също Въведение Богородично или понякога простонародно Въведение, е един от най-големите християнски празници. Българската православна църква отбелязва празника всяка година на 21 ноември. В този ден се почитат както благочестивите родители на Дева Мария Йоаким и Анна, които я въвеждат на тригодишна възраст в йерусалимския храм, така и изпълнението на обета им да посветят Мария на Бог. \r\nМарияна ВАЛЕНТИНОВА", "date": "2018.11.20", "title": "Варна: Празнична вечерня ще бъде отслужена в храм „Св. Николай Чудотворец” по повод Въведение Богородично"}
{"url": "http://www.focus-news.net/news/2018/11/20/2592596/korneliya-ninova-bsp-vnasyame-predlozhenie-deputatskite-zaplati-i-tezi-na-politicheskiya-elit-da-se-namalyat-s-543-lv.html", "text": "Внасяме предложение депутатските заплати  и тези на политическия елит да се намалят с 543 лв. Това каза  лидерът на БСП Корнелия Нинова по време на пресконференция в централата на БСП, предаде репортер на  Агенция „Фокус“.  По думите ѝ това е увеличението, натрупано през последните 2 години на този парламент. „Това представлява 18% увеличение на доходите“, каза Нинова. „Една несправедливост се случва от много време в политиката и за съжаление продължава. Несправедливост, която ние няколко пъти се опитваме да сложим край. Безуспешно досега - два пъти. Ще опитаме трети път. Става въпрос за увеличението на заплатите на депутати, министри, президент, омбудсман“, каза Нинова.  \r\nПо думите ѝ в ситуация, в която на улицата има десетки хиляди граждани, които протестират, в този момент да си увеличиш заплатата е неморално и абсолютно сбъркано поведение. „Заплатите на политическия елит ще се увеличат и то със задна дата с 90 лв. при положение, че знаем с колко се увеличават пенсиите\", каза още Корнелия Нинова.  \r\nДеница КИТАНОВА", "date": "2018.11.20", "title": "Корнелия Нинова, БСП: Внасяме предложение депутатските заплати и тези на политическия елит да се намалят с 543 лв."}
{"url": "http://www.focus-news.net/news/2018/11/20/2592599/nikolay-hadzhiev-odmvr-blagoevgrad-pri-nereglamentiranite-protesti-nashite-deystviya-sa-nasocheni-kam-opazvane-na-obshtestveniya-red-i-nedopuskane-na-negovoto-narushavane.html", "text": "При нерегламентираните протести, нашите действия са насочени към опазване на обществения ред и недопускане на неговото нарушаване. Това каза по време на брифинг Николай Хаджиев, директор на ОДМВР – Благоевград, предаде репортер на  Радио „Фокус“ – Пирин . Хаджиев посочи, че на територията на ОДМВР за 18 ноември са били разрешени три протеста - в Гоце Делчев, Разлог и Симитли. Провели са се и два нерегламентирани протеста - в Благоевград и ГКПП „Кулата“.  \r\n„Там където са регламентирани протестите, предварително се пуска уведомление до общините и се посочва организатор на мероприятието. Трябва да бъде фиксиран начален и краен час, ориентировъчен брой на участниците, маршрут на придвижване. По време на такива мероприятия, нашите действия са насочени единствено и само по охрана на мероприятието и да не се допуска ескалация на напрежение, на провокации“, каза още Хаджиев. По думите му местата където е имало регламентирани протести, са преминали при добър обществен ред. „В Гоце Делчев беше направено шествие, което беше заявено по маршрут. Направиха за известно време така нареченият флашмоб - пресичане на пешеходна пътека. Движението беше пренасочено през обходни кръстовища и маршрути, за да не се затрудняват останалите участници в движението. В района на Разлог имаше частично затруднение на движението, като с полицейски служители се регулира движението. Нямало е ескалация на напрежението и протестът е приключил в рамките на заявеното от организаторите време“, каза Хаджиев. По думите му в Симитли са присъствали около 10 души, които са се събрали около 1 час, при добър обществен ред, без нарушения. „При нерегламентираните протести, нашите действия са насочени към опазване на обществения ред и недопускане на нарушаване на реда. Когато е нерегламентиран протеста, там няма посочен организатор. Ние няма с кой да координираме и коментираме евентуални техни действия. Техните действия са насочени към затваряне и блокиране на пътища, което е грубо нарушение на обществения ред, защото се възпрепятства движението на останалите граждани. Там където е допуснато нарушаване на обществения ред, с наши действия - се възстановява“, каза Хаджиев. \r\nЛора КАЛЧЕВА", "date": "2018.11.20", "title": "Николай Хаджиев, ОДМВР - Благоевград: При нерегламентираните протести нашите действия са насочени към опазване на обществения ред и недопускане на неговото нарушаване"}
{"url": "http://www.focus-news.net/news/2018/11/20/2592586/ministar-rosen-zhelyazkov-intsidentat-s-derayliraliya-vlak-kray-s-cherniche-e-klasicheski-sluchay-na-forsmazhor.html", "text": "Инцидентът с БДЖ е класически случай на форсмажор, тоест на непреодолима сила. Това каза пред журналисти министърът на транспорта, информационните технологии и съобщенията Росен Желязков във с инцидента с влак снощи край село Черниче, при който пострадаха 8 души, предаде репортер на  Агенция „Фокус“ . „Слава Богу, се е разминало без сериозен травматизъм. Има трима пострадали. Много е неприятно, защото хората, които са и в момента на терен, работят при опасни условия. Виждате какво е времето, има опасност и от падащи скали, но това са злощастни инциденти, които за наш късмет са се разминали без жертви и без сериозен травматизъм“, допълни министърът. На въпроса дали е обмисляно да се направи проверка на линиите, Желязков съобщи, че това е разпоредено и се прави на ежедневна база от националната компания. Попитан какви конкретни мерки трябва да се предприемат, за да не се случат такива форсмажорни инциденти, министърът отговори: „Непрекъсната инспекция на железопътната инфраструктура и на обкръжаващите обстоятелства“.", "date": "2018.11.20", "title": "Министър Росен Желязков: Инцидентът с дерайлиралия влак край с. Черниче е класически случай на форсмажор"}
{"url": "http://www.focus-news.net/news/2018/11/20/2592575/mkd-makedoniya-gruevski-e-poluchil-politichesko-ubezhishte-tvardyat-v-ungariya.html", "text": "Унгарски медии разкриват, че съответните органи вече са взели решение по искането за политическо убежище на бившия македонски премиер Никола Груевски, без да уточняват дали отговорът е позитивен, или негативен. Но оценките на всички средства за масова информация са, че Груевски е получил положителен отговор, предава  скопското електронно издание „МКД“. \r\nМедиите коментират, че бързината, с която е взето решението, говори, че е повече от сигурно, че Груевски ще получи политическо убежище. \r\nИзданието отбелязва, че във вторник Министерството на правосъдието на Македония е информирало, че искането за екстрадиция на бившия премиер е подготвено и може да се очаква то да бъде изпратено още същия ден до унгарските власти, без значение какво ще бъде решението им по молбата на Груевски. Агенция „Фокус“ припомня:  Никола Груевски бе осъден на две години лишаване от свобода по делото „Тенк“ за закупуването на луксозен „Мерцедес“ от Министерството на вътрешните работи на Македония по времето, когато той беше премиер, като по същото производство тогавашният ресорен министър получи повече от шест години затвор. Това е само едно от общо петте дела, които образува македонската Специализирана прокуратура, в които фигурант е Никола Груевски.  \r\nСлед неколкократни искания на бившия премиер за отлагане на влизането му в изправителната институция в Шуто Оризари, които бяха отхвърлени от всички съдебни инстанции, на 13 ноември той пресича границата с Албания на неизвестно място и се явява в посолството на Унгария в Тирана, където подава молба за предоставяне на политическо убежище, на основание, че в родината му срещу него има политическо преследване.  \r\nОт там Груевски се качва на автомобил, с който през Черна гора и Сърбия пристига в Будапеща, откъдето обяви местоположението си и разкри, че е поискал убежище. \r\nУнгарските власти, включително премиерът Виктор Орбан и външният министър Петер Сиярто, заявиха, че молбата на бившия македонски премиер е чисто юридически, а не политически, въпрос и отказаха да коментират и сътрудничат.  \r\nВ периода до вторник, 20 ноември, случаят около бившия македонски премиер беше съпътстван от множество спекулации за начина му на придвижване от Скопие до Будапеща и за това, дали той продължава да е в Унгария, или е заминал за Русия, Турция, Белиз, или друга дестинация.  \r\nПревод и редакция:", "date": "2018.11.20", "title": "„МКД“ (Македония): Груевски е получил политическо убежище, твърдят в Унгария"}
{"url": "http://www.focus-news.net/news/2018/11/20/2592603/stara-zagora-sas-sobstveni-byudzhetni-sredstva-obshtina-kazanlak-izpalnyava-edin-ot-osnovnite-si-infrastrukturni-proekti-za-2018-godina.html", "text": "В ход са дейностите по изпълнение е един от основните инфраструктурни проекти на Община Казанлък за 2018 година - реконструкция на пространството около блок 60 в квартал „Изток”. Това каза за  Радио „Фокус”  зам.-кметът по строителство Даниела Коева. Тя поясни, че съобразно метеорологичните условия се полагат асфалтови настилки, поправят се наклоните по терена. \r\nПроектът е финансиран със средства от общинския бюджет в размер на 350 хил. лв. „Това е едно цялостно решение на междублоковото пространство не само за блок 60, а и за близките до него още четири блока – зоната източно от Дом за стари хора 3”, каза Коева. Проектът решава липсваща пътна връзка за блок 60, който е най-късно построеният в квартала, както и подобряване състоянието на две околоблокови алеи в квартала. Проектът включва още и преасфалтиране, поправка на липсващи бордюри, подмяна на части от тротоари. Една съществена част от проекта е и решаване на проблема с голямата нивелация на терена. Блоковете са изградени върху терен със сериозен наклон, за който при строителството им не е взето техническо решение. „Такова решение ние вземаме и се опитваме да внесем и подобрение на повърхностните води, които са също сериозен проблем”, каза зам.-кметът. \r\nВ проекта също се предвижда подобряване на състоянието на стълби, които се намират извън спирката, западно от блоковете. Тези стълби са другата възможност за пряка връзка с обръщалото на автобусите от градския транспорт, което на булевард „ Александър Батенберг”. В допълнение се оформя зона за отдих, в която ще бъдат монтирани детски и на един по-късен етап спортни съоръжения. \r\nСлавяна ГАЙДАРОВА", "date": "2018.11.20", "title": "Стара Загора: Със собствени бюджетни средства Община Казанлък изпълнява един от основните си инфраструктурни проекти за 2018 година"}
{"url": "http://www.focus-news.net/news/2018/11/20/2592604/ministar-mladen-marinov-poseti-natsionalnata-politsiya-na-dubay.html", "text": "В рамките на участието си в 87-ата Генерална асамблея на Интерпол в Дубай, Обединени арабски емирства, министър Младен Маринов посети управлението на  националната полиция на Дубай. Това съобщиха от пресцентъра на  МВР . Той наблюдава отблизо работата на изградения ситуационен център за управление при кризи, както на оперативния център за наблюдение и управление на силите. Министър Маринов отбеляза своите впечатления в паметната книга на полицията.  \r\nБългарският вътрешен министър се запозна на място и с работния процес на т.нар. умен полицейски участък на Полицията в Дубай, (Smart Police Station). В този участък няма полицейски служители, а  гражданите заявяват електронни услуги и сигнализират за престъпления.", "date": "2018.11.20", "title": "Министър Младен Маринов посети националната полиция на Дубай"}
{"url": "http://www.focus-news.net/news/2018/11/20/2592601/veliko-tarnovo-v-grada-shte-se-provede-konferentsiyata-stoynostta-na-komunikatsiite-v-digitalnata-era.html", "text": "В града ще се проведе конференцията „Стойността на комуникациите в дигиталната ера“. Това съобщиха от пресцентъра на  Община Велико Търново . Събитието ще бъде открито на 23 ноември от вицепремиера на Република България Томислав Дончев и кмета на Община Велико Търново Даниел Панов, които подчертаха важността му и неговата значимост за региона като бъдещ потенциален център на знание-интензивния сектор. Конференцията „Стойността на комуникациите в дигиталната ера“ ще се състои на 23 ноември в Аулата на Великотърновския университет от 09.00 до 17.00 часа. \r\nОткриването на начин за оценка на стойността на комуникациите от известно време провокира, събира и разделя позициите на журналисти, PR и маркетинг експерти, представители на бизнеса и изследователи на комуникационните науки. Обединени от класическия принцип, че в спора се ражда истината, редица водещи имена в сферата на комуникациите по света и у нас се срещат на 23 ноември във Велико Търново, за да потърсят заедно пресечната точка в мненията и опита си по актуалната тема – „Стойността на комуникациите в дигиталната ера“. Конференцията, организирана от Сдружение „Знание-интензивно развитие“ (KIDA) с основен партньор A Data Pro, е първата по рода си за страната.  \r\n„Ако преди време достъпът до информация и технологии са били критерий и условие за осведомеността на хората, днес предизвикателството е по-голямо - хората не само да имат достъп до информация, но и до истинна такава. Така че смисълът на дискусии като предстоящата е да намерим правилната формула за това как в дигиталната ера комуникацията да бележи прогрес не само в технологичен, но и в качествен план, а стойността ѝ да е обвързана с надеждност“, посочи Томислав Дончев. \r\nДаниел Панов допълни: „За Велико Търново е чест да бъде домакин на конференция, поставяща във фокуса въпроси, които са от съществено значение за цялото общество. Комуникациите и комуникационните умения, особено във време, в което дигитализацията е глобален процес, са ключови в почти всяка една обществена сфера и за успеха на всяко едно бизнес начинание. Вярвам, че конференцията ще е полезна както за всички участници и експерти, така също и за гостите, за предприемачите и особено за студентите и младите хора, чиято професионална реализация предстои. Събитието поставя акцент и върху още две важни теми – изграждането на работеща връзка между образованието, бизнеса, неправителствените организации и местната власт, както и отсяването на истинската от фалшивата информация“. \r\nЕдни срещу други, а може би едни до други, застават PR и журналистика, маркетинг и PR, и разбира се, най-деликатната връзка по веригата на комуникациите  – PR и клиент. Като неуморен адвокат на обвързването на комуникациите с бизнес резултатите, например, се изявява Джона Бърк, Изпълнителен директор на Международна асоциация за оценка и измервания на комуникациите (AMEC), с над 30 години опит във връзките с обществеността, с чиято лекция относно миналото и настоящето на комуникационното измерване стартира събитието. \r\nПо-строгия и консистентен подход подкрепя и Ана Ади, професор по връзки с обществеността и корпоративни комуникации в Университета за приложни науки „Квадрига“ в Берлин. Бизнес лидерът и изследовател на маркетинговите комуникации, Томас Щокле, обаче, определя себе си като дигитален неандерталец в съвременната дигитална среда, и вярва, че акцентът в днешната сложна реалност е разбирането на трите основни езика – тези на бизнеса и на технологиите, но не на последно място, езика на хората. \r\nОт името на медийната среда говорят представители на журналистиката с традиции у нас – главният редактор на водещото политическо и икономическо издание „Дневник“ Велислава Попова, и Невена Кръстева, главен редактор на SeeNews, медията за бизнес новини за Югоизточна Европа. Чрез участието на Боряна Китева от „Престиж-96“ АД се поставя акцент и върху гледната точка на бизнеса от региона.  \r\nИзвън рамките на формалната програма, конференцията предоставя възможност за лична среща и разговор с присъстващите лектори и експерти.  \r\nСъбитието се реализира с партньорската подкрепа на Международната асоциация за оценка и измервания на комуникациите (AMEC), Института по Връзки с обществеността (IPR), Великотърновски университет „Св. св. Кирил и Методий“, компанията за медийни анализи Perceptica и софтуерния университет СофтУни.", "date": "2018.11.20", "title": "Велико Търново: В града ще се проведе конференцията „Стойността на комуникациите в дигиталната ера“"}
{"url": "http://www.focus-news.net/news/2018/11/20/2592606/lyubomir-hristov-kmet-na-shumen-nyamame-namerenie-da-povishavame-danatsite.html", "text": "Нямаме намерение да повишаваме данъците, таксата за автомобили ще бъде най-ниската, съобразена със Закона, който е приет. Това каза кметът Любомир Христов в отговор на журналистически въпрос относно данъчната политика на Община Шумен през 2019 година, предаде репортер на  Радио „Фокус“ - Шумен . „В момента се работи по бюджета на Общината за следващата година, приемат се предложенията на общинските предприятия и останалите структури, но няма да повишаваме данъците“, заяви кметът. Той отчете добра събираемост на местните данъци и такси. „Обновихме общинската данъчна служба, гражданите могат да ползват  различни начини за плащане на задълженията си. Вече около 5 000 души са платили такса „Битови отпадъци“ по електронен път“, коментира Любомир Христов. Той обясни, че продължават и разговорите с немска фирма за изграждане на предприятие за преработка на битови отпадъци. \r\nИвелина ИВАНОВА", "date": "2018.11.20", "title": "Любомир Христов, кмет на Шумен: Нямаме намерение да повишаваме данъците"}
{"url": "http://www.focus-news.net/news/2018/11/20/2592602/korneliya-ninova-bsp-vyarvam-v-chuvstvoto-za-spravedlivost-na-prezidenta-i-ombudsmana-i-gi-prizovavam-da-izrazyat-pozitsiya-za-zaplatite-na-politicheskiya-elit.html", "text": "Вярвам в чувството за справедливост на президента и омбудсмана и ги призовавам да изразят позиция за заплатите на политическия елит. Това каза лидерът на БСП Корнелия Нинова по време на пресконференция в централата на БСП, предаде репортер на  Агенция „Фокус“.  „Икономически въпрос. Къде по света заплата се определя по този начин – автоматично да нараства без оглед на производителност на труда, на резултат от този труд и т.н.? Въпросът е дори на трудовото право. Заплатата е въпрос на договор между работодател и работник. Нашият работодател е народът. Питам колегите от другите парламентарни групи – вашите избиратели, работодатели съгласни ли са с това, което се случва. Автоматично на всеки три месеца да ни растат доходите. Два пъти правим такова предложение. Едното беше в началото на това Народно събрание, втори път го правихме през април месец. И двете бяха отхвърлени. Сега го внасяме и трети път. Последователни сме в това, но не се справяме. Ето и аз го казвам. Не се справяме с тази битка. С всички аргументи, които даваме, за това внасяйки го се обръщаме към президента и омбудсмана, които също ще получат увеличение на заплатите“, допълни Нинова и посочи, че вярва в чувството им за справедливост. „Да излязат и да заявят позиция. Знам, че те не могат да внасят законопроекти. Ето ние го внасяме, но имаме нужда от морална подкрепа, защото тази битка я водим отдавна. Опитах се  да я превърна в лична. Всяко увеличение, което се получава, го дарявам на болни хора, за да дам личен пример, но  не се справяме“, допълни още лидерът на БСП.  \r\nНинова се обърна и към управляващото мнозинство: \"Това, което правим е ритуално самоубийство. Десетки хиляди хора са ти на улиците със социални искания, ти си вдигаш заплатата в този момент\".  \r\nПо думите ѝ това е все едно си слагаш въжето пред тези хора и чакаш да ти ритнат стола. „Народите масово въстанаха срещу привилегии, неравенства, облаги на политически елити. Модерните европейски лидери си взеха поука“, каза още Нинова.  \r\nДеница КИТАНОВА", "date": "2018.11.20", "title": "Корнелия Нинова, БСП: Вярвам в чувството за справедливост на президента и омбудсмана и ги призовавам да изразят позиция за заплатите на политическия елит"}
{"url": "http://www.focus-news.net/news/2018/11/20/2592609/smolyan-arhimandrit-visarion-shte-otsluzhi-svetata-bozhestvena-liturgiya-v-hram-vavedenie-bogorodichno-v-selo-polkovnik.html", "text": "На 21 ноември от 9.30 часа по повод големия християнски празник Въведение Богородично архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия в единствения храм в околията, който носи името Въведение Богородично. Това съобщиха от  Архиерейско наместничество – Смолян . Храмът официално е осветен през далечната 1836 г. за прослава на малката  Дева Мария, въведена 3-годишна в Йерусалимския храм и посветена завинаги на Бога. \r\nЗаедно с архимандрит Висарион на св. Литургия по повод храмовия празник на църквата „Въведение Богородично“ в с. Полковник Серафимово ще служи и енорийският свещеник Димитър Одаджиев.  Песнопенията по време на празничната Литургия ще изпълни хорът на църквата „Успение Богородично“ в смолянския квартал Устово. \r\nЗа желаещите от Смолян да участват в празника е осигурен транспорт. Автобусът ще тръгне в 8,30 часа от бившето кино „Дружба“ през ул. „Коста Аврамиков“ в Райково и колелото на Бункера. Ще спира на всички автобусни спирки. \r\nНа Богородичния празник ще бъде отслужен водосвет. Ще има и благословен обяд.", "date": "2018.11.20", "title": "Смолян: Архимандрит Висарион ще отслужи светата божествена Литургия в храм „Въведение Богородично“ в село Полковник"}
{"url": "http://www.focus-news.net/news/2018/11/20/2592608/pazardzhik-oblastniyat-upravitel-stefan-mirev-podkrepya-predlozheniyata-na-lovnite-sdruzheniya-ot-regiona-za-promeni-v-zakona-za-lova-i-opazvane-na-divecha.html", "text": "По покана на председателя на СЛРД „Сокол 1893“ - Пазарджик Евгени Абаджиев, Областният управител Стефан Мирев участва в работна среща по повод предстоящите промени в Закона за лова и опазване на дивеча, съобщи за  Радио „Фокус“ – Пазарджик  Мария Ловчинова от Областната администрация. Тя уточни, че на срещата са присъствали и народни представители от област Пазарджик – Димитър Гечев, Десислава Тодорова, Десислава Костадинова, Даниела Малешкова, Надя Клисурска и проф. Станислав Станилов. „В дискусията ще се включат и председателите на Ловно-рибарските сдружения от Панагюрище, Велинград, Септември, Пещера и Батак. Областният управител Стефан Мирев приветства инициативата на ловците от региона и ги призова да бъдат активни и да аргументират исканията си пред народните представители. Народният представител Димитър Гечев покани представителна група на ловните сдружения от региона да вземе участие в заседанията на Комисията по земеделие в Народното събрание и да защитят предложенията си в новия Закон за лова, който вече е минал през обществено обсъждане и предстои да влезе за гласуване в Пленарна зала. \r\nИсканията на ловните дружинки са свързани с удължаване на сроковете за ловуване, задължението за ловните организации да осигуряват по 70 хектара ловна площ за всеки от членовете си. В региона има дружинки с внушителна по списък членска маса, а на лов едва се събират по петима-шестима. Като пример Евгени Абаджиев посочи дружество „Тополница“, в което членуват към 200 души, на за излет едва се сформират групи от по 10 - 20 човека. Причината – много от ловците, записани тук, впоследствие се изселват в София, Пловдив или други големи градове и на практика не ловуват в региона. Затова предложението е ловното площ да стане препоръчителна, не задължителна“, коментира Ловчинова. Тя добави, че още в началото на срещата Евгени Абаджиев, в качеството си на председател на Инициативния комитет за защита правата на българските ловци, е връчил на депутатите подписка, подкрепена от сдружения от цялата страна с над 47 000 члена, в която се настоява за удължаване лова на дива свиня от 1 септември до втората неделя на януари и удължаване на лова на водоплаващ дивеч до 28 февруари. \r\nВаня НИКОЛОВА", "date": "2018.11.20", "title": "Пазарджик: Областният управител Стефан Мирев подкрепя предложенията на ловните сдружения от региона за промени в Закона за лова и опазване на дивеча"}
{"url": "http://www.focus-news.net/news/2018/11/20/2592612/zamestnik-ministar-petar-nikolov-shte-vrachi-nagrada-na-uchitelya-tsonko-petrov.html", "text": "Заместник-министърът на образованието и науката Петър Николов ще награди 90-годишния учител Цонко Петров за спасяването на живота на двама войници по времето на Втората световна война. Това съобщиха от пресцентъра на  Министерството . Церемонията ще се състои на 21 ноември 2018 г. от 11.30 часа в МОН, етаж IV.", "date": "2018.11.20", "title": "Заместник-министър Петър Николов ще връчи награда на учителя Цонко Петров"}
{"url": "http://www.focus-news.net/news/2018/11/20/2592614/korneliya-ninova-bsp-falshiva-novina-e-che-saprugat-mi-opredelya-tsenite-na-gorivata-v-lukoyl-gerb-da-vnimavat-s-prikazkite.html", "text": "Фалшива новина е, че съпругът ми определя цените на горивата в „Лукойл“ – моля ГЕРБ да внимават с приказките. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . „Други неща прочетох тези дни и чух от колеги от ГЕРБ. Доста фалшиви новини. Да кажа и да е ясно. Съпругът ми е не е заместник-генерален директор на „Лукойл“. Той не определя цените на горивата в „Лукойл“. Това е фалшива новина, пусната от ГЕРБ“, обяви тя. „Той нито е заместник-генерален директор на „Лукойл“, нито определя цени на горива. Да, работи в компанията, служител е там, в отдел, който няма нищо общо с ценообразуването. Не е в ръководството, което взима решение за ценообразуване или за философията на работа на компанията“, уточни Нинова. „Моля ГЕРБ да внимават оттук нататък с приказките, да не стане като със СДС и с г-жа Лъжа“, призова Корнелия Нинова. „Когато твърдяха, че съм от СДС, се изреждаха по списък по всички телевизии. Сега като имам съдебно решение, че никога не съм била в СДС- мълчат“, коментира лидерът на БСП. „Да спрат да лъжат и да създават фалшиви новини“, заяви Корнелия Нинова. \r\nДеница КИТАНОВА", "date": "2018.11.20", "title": "Корнелия Нинова, БСП: Фалшива новина е, че съпругът ми определя цените на горивата в „Лукойл“ – ГЕРБ да внимават с приказките"}
{"url": "http://www.focus-news.net/news/2018/11/20/2592611/korneliya-ninova-bsp-vnasyame-proektoreshenie-ministarat-na-finansite-da-izraboti-i-da-predlozhi-nova-formula-za-izchislyavaneto-na-zaplatite-na-deputatite.html", "text": "Внасяме проекторешение министърът на финансите да изработи и да предложи нова формула за изчисляването на заплатите на депутатите. Това каза лидерът на БСП Корнелия Нинова по време на пресконференция в централата на БСП, предаде репортер на  Агенция „Фокус“.  „Предлагаме 2976 лв. заплата. Това е заплатата, на която е приключил работа предишният парламент. Т.е. да си намалим заплатите с всички увеличения за последните две години – 543 лв. Не свършваме дотук. Ще внесем проект за решение, с което да задължим Министерството на финансите да предложи нова формула за определяне и изчисление на депутатските заплати. Бихме искали тази формула да кореспондира с минималната работна заплата в страната, а не със средната“, каза Нинова. По думите й средната заплата не е най-добрия показател за доходите и неравенствата. „Много малка част от обществото получават много високи заплати, огромна част получават малки заплати. Средната между двете не показва реалното равнище на доходите в България. Това е изкривен показател“, допълни още Нинова. По думите й министърът е поел този ангажимент към БСП на парламентарен контрол в зададен въпрос него от заместник-председателят на парламентарната група Крум Зарков. \r\nДеница КИТАНОВА", "date": "2018.11.20", "title": "Корнелия Нинова, БСП: Внасяме проекторешение министърът на финансите да изработи и да предложи нова формула за изчисляването на заплатите на депутатите"}
{"url": "http://www.focus-news.net/news/2018/11/20/2592615/elka-dimova-zam-kmet-na-dobrich-obyaveno-e-obshtestveno-obsazhdane-na-pravilnitsi-za-izmeneniya-v-deynostta-na-tri-obshtinski-predpriyatiya.html", "text": "Общината е обявила обществено обсъждане на правилници за изменения в дейността на три общински предприятия. Това съобщи зам.-кметът „Финанси и общинска собственост“ Елка Димова, предаде кореспондентът на  Радио „Фокус” – Варна . На сайта на общинската администрация е публикувана информация, свързана с изменения в правилниците за дейността на общинските предприятия „Общински пазари“, „Център за защита на природата и животните“ (ОП „ЦЗПЖ“) и „Устойчиви дейности и проекти“. „Знаете, че едно огромно общинско предприятие като „Устойчиви дейности и проекти“ концентрира в себе си много разнопосочни и разнородни дейности, които става все по-трудно да се контролират и координират само от един център. Затова решихме като направихме един анализ на структурата, на задълженията и отговорностите и т.н. на ръководствата на отделните предприятия, решихме, че е подходящо и удачно да разтоварим това предприятие като прехвърлим някои дейности в другите съществуващи общински предприятия. Видя ни се логично и обосновано дейността „Общински приют за безстопанствени животни“ да премине под шапката на ОП „ЦЗПЖ“. По този начин на едно място ще съберем всички онези дейности, свързани с опазване и защита на животните и природната среда“, посочи Елка Димова. По думите й сродни дейности ще се управляват по-лесно от едно място. Втората планирана промяна е свързана с дейността на репатратора и разширяване на функциите на звеното за контрол „Синя зона“. „Предлагаме цялата тази дейност да излезе от ОП „Устойчиви дейности и проекти“ и да премине към ОП „Общински пазари“, като съответно предлагаме това предприятие вече да се казва „Паркинги и пазари“. По този начин то ще обедини в себе си двете дейности“, каза Елка Димова. И тук мотивът за промяна е същият – с едно управление ще се постигне по-голям контрол и по-добра координация. „Предложението ни е без големи сътресения преминаването да стане от първи януари. Съвсем анблок целият числен състав, заедно със съответния отговорник от едното предприятие под ръководството на другото предприятие. Заедно с целия бюджет, такъв, какъвто е пределен за следващата година“, подчерта зам.-кметът. Елка Димова отбеляза, че не се очакват някакви персонали промени при работещите в тези дейности.  \r\nЖулиета НИКОЛОВА", "date": "2018.11.20", "title": "Елка Димова, зам.-кмет на Добрич: Обявено е обществено обсъждане на правилници за изменения в дейността на три общински предприятия"}
{"url": "http://www.focus-news.net/news/2018/11/20/2592613/umbal-sv-anna-sofiya-chetirima-postradali-byaha-prieti-v-bolnitsata-sled-verizhnata-katastrofa-do-pasarel.html", "text": "Четирима пострадали бяха приети в СО на УМБАЛ „Св. Анна“-София АД, след верижна катастрофа до Пасарел. Това съобщиха от пресцентъра на  болничното заведение . \r\nТова са: Б.С. на 33 г. от Самоков с фрактура на таз и тазобедрена става, Б.Б. на 42 г. от Самоков с политравма, Н.М. на 36 г. от Самоков с травма на гръден кош и корем и Д.М. от София на 28 г. с комоцио. И четиримата са хоспитализирани.", "date": "2018.11.20", "title": "УМБАЛ „Св. Анна“-София: Четирима пострадали бяха приети в болницата след верижната катастрофа до Пасарел"}
{"url": "http://www.focus-news.net/news/2018/11/20/2592616/varna-prokuraturata-predade-na-sad-vodach-dal-podkup-ot-60-evro-na-inspektor-ot-avtomobilnata-administratsiya.html", "text": "57-годишният Георги Г. е предаден на съд с обвинителен акт на Окръжната прокуратура във Варна за подкуп в размер на 60 евро, дадени на инспектор от областния отдел „Автомобилна администрация“ във Варна, за да не извърши действия по служба. Това съобщиха от пресцентъра на  Апелативна прокуратура – Варна .  \r\nПрестъплението по член 304, ал. 1 от НК 57-годишният подсъдим извършил на 24 юли миналата година. На автомагистрала „Хемус“ Георги Г. управлявал товарен автомобил с ремарке със зърно, когато бил спрян на проверка от инспекторите на автомобилната администрация. Те поискали от водача да представи кантарна бележка за товара, тъй като преценили, че камионът е претоварен.  \r\nТогава подсъдимият оставил върху козирката на ремаркето няколко банкноти по 20 евро. Проверяващият поискал Георги Г. да ги прибере. Вместо това той ги взел и ги мушнал под светлоотразителната жилетка на инспектора. \r\nПристигналият на място полицейски екип установил, че банкнотите по 20 евро са три. За установените административни нарушения на водача Георги Г. били съставени три акта, а за дадения подкуп - досъдебно производство. \r\nДелото срещу Георги Г. предстои да бъде насрочено за разглеждане във Варненския окръжен съд.", "date": "2018.11.20", "title": "Варна: Прокуратурата предаде на съд водач, дал подкуп от 60 евро на инспектор от \"Автомобилната администрация\""}
{"url": "http://www.focus-news.net/news/2018/11/20/2592618/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ в следобедните часове, съобщиха за  Радио „Фокус“ – Смолян  от Главна дирекция „Гранична полиция“. На пунктовете няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2018.11.20", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/11/20/2592605/sergey-lavrov-ochakvame-novi-neadekvatni-deystviya-ot-vashington-po-otnoshenie-na-rusiya.html", "text": "Действията на САЩ говорят за това, че от Вашингтон може да се очакват нови неадекватни ходове по отношение на Русия, заяви във вторник министърът на външните работи на Русия Сергей Лавров на общо събрание на Руския съвет по международни работи, предава  ТАСС . \r\n„Американският естаблишмънт, живеещ с идеята за собствената си изключителност, продължава да назначава противници и съперници, най-вече сред държавите, провеждащи независима външна политика. При това на всички вече е ясно, че от Вашингтон е напълно възможно да се очакват нови неадекватни действия, включително и по руско направление, където всички ходове на президента (на САЩ Доналд) Тръмп за изграждане на устойчиви, нормални канали на взаимодействие с Москва по най-острите проблеми на съвременния свят се блокират от тези, които искат да продължат и развият заложения още при предишната администрация на Барак Обама разрушителен подход към отношенията с нашата страна“, подчерта руският външен министър. \r\n„Оставаме с впечатление, че през последния четвърт век американците, а и някои други западни колеги, напълно забравиха основите на дипломацията и загубиха културата на диалог и консенсус. В резултат ставаме свидетели на опасна милитаризация на външнополитическата мисъл“, обърна внимание Лавров. \r\nПревод и редакция:", "date": "2018.11.20", "title": "Сергей Лавров: Очакваме нови неадекватни действия от Вашингтон по отношение на Русия"}
{"url": "http://www.focus-news.net/news/2018/11/20/2592620/diyan-draganov-sayuz-na-balgarskite-avtomobilisti-varna-kakto-za-avtomobilite-taka-i-za-vodachite-patnata-obstanovka-prez-zimata-e-po-trudna.html", "text": "Както за автомобилите, така и за водачите пътната обстановка през зимата е изключително по-трудна. Това каза в интервю за  Радио „Фокус“ – Варна  Диян Драганов, председател на Съюза на българските автомобилисти във Варна. Експертът посочи, че през зимните месеци тъмната част на деня е по-дълга, отколкото през летния сезон. „Апелирам към спазване на Закона за движение по пътищата и внимание от страна на водачите. На човешкия организъм му трябва секунда и половина, за да осмисли дадена ситуация и да реагира, което означава, че при ситуация едва след секунда и половина водачът натиска спирачката. За тази секунда и половина автомобилът изминава около 50 метра. Затова вниманието през зимата, особено в мъгли, трябва да е много голямо“, посочи Диян Драганов. Той подчерта, че е необходимо водачите да подготвят автомобилите си за по-тежкия зимен сезон, като сменят гумите със зимни, извършат проверка на осветлението, антифриза, да огледат перата на чистачките, както и зимната течност за чистачки. \r\nМарияна ВАЛЕНТИНОВА", "date": "2018.11.20", "title": "Диян Драганов, Съюз на българските автомобилисти – Варна: Както за автомобилите, така и за водачите пътната обстановка през зимата е по-трудна"}
{"url": "http://www.focus-news.net/news/2018/11/20/2592621/krum-zarkov-bsp-protiv-sme-predlozheniyata-na-gerb-v-izborniya-kodeks-za-ogranichavaneto-na-vazmozhnostta-za-mashinno-glasuvane-shte-vnesem-i-nashi.html", "text": "Против сме предложенията на ГЕРБ в Изборния кодекс за ограничаването на възможността за машинно гласуване - ще внесем и наши. Това каза заместник-председателят на ПГ на „БСП за България“ Крум Зарков по време на пресконференция в централата на БСП, предаде репортер на  Агенция „Фокус“.  Зарков коментира внесените от ГЕРБ промени в Изборния кодекс. „Изпълнителното бюро реши, че БСП ще се противопостави много категорично на ограничаването на възможността за машинно гласуване. Машинното гласуване е един от начините да бъдат пресечени някои от най-зловредните практики по време на избори, а именно подправяне на протоколи, грешки при броенето и отчитането на преференции и други. Затова никакъв аргумент за технически трудности не може да важи за закон, който е в сила от 2014 г. Пет години – откакто законът постановява, че трябва да има машинно гласуване във всички секции“, каза още Крум Зарков. Той обърна внимание, че в предложението си за алтернативен бюджет БСП е предложила повече средства за изборната администрация.  \r\n„Категорично сме против обаче да заковем в закон „Информационно обслужване“ като единствения възможен доставчик в тези услуги“, допълни още Зарков и обясни, че не може всичко да се затваря в една фирма.  \r\nПо отношение на електронното гласуване, Зарков обясни, че ГЕРБ предлагат да го пратят в забвение. Той уточни, че с промените в Изборния кодекс ГЕРБ заличават срока за въвеждането му – 2019 г. „Това е груб политически фалш. То разкрива поведението на тази политическа сила, която тъй като я е страх да излезе срещу това, което счита за народната воля, обещава нещо, което знае, че не може да изпъни. От ГЕРБ с тези промени създадоха легитимни очаквания в много хора и особено в нашите сънародници в чужбина“, допълни още заместник-председателят на ПГ на „БСП за България“.  \r\nЗарков коментира и друго предложение в кодекса за заличаване на номерата на партиите в бюлетините. „Едни правила, за да сработят, да бъдат приети и разпознати от обществото им е необходимо време. Това особено важи за Изборния кодекс“, допълни още той.  \r\nСпоред БСП интеграланата бюлетина трябва да остане такава, каквато е. „Ние ще направим до края на седмицата и наши предложения в Изборния кодекс. Големите проблеми пред гласуването в България според нас са други. Ще предложим начин на актуализация на изборните списъци. Ще предприемем също мерки за завишаване на санкциите за онези кметове, които позволяват на адреси, които очевидно са необитаеми да се регистрират стотици потенциални гласоподаватели“, допълни Зарков.  \r\nДеница КИТАНОВА", "date": "2018.11.20", "title": "Крум Зарков, БСП: Против сме предложенията на ГЕРБ в Изборния кодекс за ограничаването на възможността за машинно гласуване - ще внесем и наши"}
{"url": "http://www.focus-news.net/news/2018/11/20/2592622/restavrirano-e-parvoto-ot-chetiri-sgrafito-pana-v-staro-tarnovo.html", "text": "Реставрирано е първото от четирите емблематични сграфито пана, изрисувани върху сградите в старата част на Велико Търново, разположени до панорамните площадки на ул. „Стефан Стамболов“. Дейността е възложена от Община Велико Търново, осигурено е и необходимото финансиране. Това съобщиха от пресцентъра на  Община Велико Търново . \r\nВъзстановяването започна от паното „Апотеоз“, което е посветено на майстор Колю Фичето и е изрисувано от Марчо Караджов през 1974 година. Реставрацията е дело на екип, оглавяван от художника Милен Джановски. Екипът продължава работа и по срещуположното пано на Григор Спиридонов, също създадено през 1974 година и изобразяващо средновековен воин от средновековния столичен Търновград.  \r\nНастоящият етап от възстановяването ще обхване също изображението до втората панорамна площадка, пресъздаващо посрещането на ген. Йосиф Гурко в сграда, дело на Благой Иванов, както и паното на площад „Велчова завера“.  \r\nНаскоро Община Велико Търново сформира специална комисия под ръководството на заместник-кмета Ганчо Карабаджаков. Експертите провериха в детайли състоянието на всички десет сграфито пана и набеляза изображенията, за които са необходими най-неотложни ремонтно-възстановителни дейности.", "date": "2018.11.20", "title": "Реставрирано е първото от четири сграфито пана в Старо Търново"}
{"url": "http://www.focus-news.net/news/2018/11/20/2592623/temenuzhka-todorova-dtsdu-svishtov-nadyavame-se-s-razshiryavaneto-kapatsiteta-na-tsentara-da-realizirame-i-uslugata-ranna-interventsiya-na-uvrezhdaniyata-pri-detsata.html", "text": "Услугата „Ранна интервенция на уврежданията при децата“ има идея да реализира Дневния център за деца с увреждания в Свищов. Възможността  за разширението на дейността дойде след подобряване на материалната база на социалната услуга. Това каза в ефира на  Радио „Фокус“ – Велико Търново  директорът на ДЦДУ Теменужка Тодорова. Тя уточни, че финансиране ще се търси чрез механизми от Европейския съюз. „Когато беше обявена процедурата по програма „Региони  в растеж“ там бяха описани задълженията на държавата – да реализира следваща схема и да получим възможността да кандидатстваме със следващ проект като мека мярка към настоящия. Надяваме се да реализираме услугата „Ранна интервенция на уврежданията“ като допълнителен проект към този, който в момента приключваме и отчитаме“, обясни Теменужка Тодорова. Тя уточни, че новата дейност ще е в подкрепа не само на семейства на деца с увреждания, но и за такива, в които има притеснение и риск от развитие на подобни. Насоките за кандидатстване вероятно ще са ясни до края на годината, когато ще започне и подготовката на новото проектно предложение. \r\nЛуиза ТРАНЧЕВА", "date": "2018.11.20", "title": "Теменужка Тодорова, ДЦДУ – Свищов: Надяваме се с разширяването капацитета на Центъра да реализираме и услугата „Ранна интервенция на уврежданията при децата“"}
{"url": "http://www.focus-news.net/news/2018/11/20/2592610/aleksandar-vuchich-za-neuspeha-na-kosovo-v-interpol-ne-izpadayte-v-euforiya.html", "text": "Президентът на Сърбия Александър Вучич във вторник призова съотечествениците си да не изпадат в еуфория от отказа на Интерпол да приеме Косово за равноправен член, предава  РИА Новости . \r\nВъв вторник нови членове на международната полицейска организация станаха Кирибати и Вануату, но заявката на Прищина за членство на Общото събрание в Дубай беше отклонена, отбелязва руската агенция. \r\n„Резултатите от гласуването за приемане на т.нар. Косово в Интерпол са много добри за Сърбия и ако погледнете, то в първия кръг на вота те дори получиха мнозинство от гласовете – 76 против 58. Повечето страни не гласуваха, а да неговорим, че дори не бяха близо до събирането на необходимите им две трети“, заяви Вучич на пресконференция в Белград. \r\n„Това говори за настроенията по света. От една страна, Сърбия укрепи своята позиция, а от друга – ние не трябва да изпадаме в еуфория“, отбеляза той. \r\nПо думите на сръбския президент, неговата страна трябва да отстоява своето бъдеще „не на инат, а с рационален подход, компромиси и разбиране за отношенията по света“. \r\nВучич призова съотечествениците си да не унижават прищинската страна и „тези, които с цялото си сърце помагаха на Прищина“. \r\n„Насмешката и създаването на проблеми за някой друг би създало трудности и би предизвикало ответен удар по нас и нашия народ“, подчерта сръбският лидер и призова за съсредоточаване върху икономическото развитие. \r\nПревод и редакция:", "date": "2018.11.20", "title": "Александър Вучич за неуспеха на Косово в Интерпол: Не изпадайте в еуфория"}
{"url": "http://www.focus-news.net/news/2018/11/20/2592617/sadiyska-kolegiya-na-vss-dokladat-po-mehanizma-za-satrudnichestvo-i-proverka-dava-pozitivna-otsenka-na-rezultatite-po-preporakite-za-otstoyavane-na-nezavisimostta-na-sadebnata-vlast.html", "text": "С Доклада на Европейската комисия относно напредъка на България по Механизма за сътрудничество и проверка от 13 ноември се дава позитивна оценка на постигнатите резултати по препоръките, свързани с отстояване на независимостта на съдебната власт и продължаване на съдебната реформа. Това се посочва в  позиция на Съдийската колегия на ВСС  по Доклада на ЕК до Европейския парламент и Съвета относно напредъка на България по Механизма за сътрудничество и проверка. „Като положителна практика са посочени действията на колегиите на ВСС за обявяване и провеждане на конкурси на върховните нива на органите на съдебната власт при условията на прозрачност и с оглед заемане на свободните длъжности по законосъобразен начин“, става ясно от позицията. „Относно напредъка по препоръката за постигане на равномерна натовареност  в органите на съдебната власт като позитивни стъпки към по-широка реформа на съдебната карта са отчетени предприетите мерки за преразпределяне на подсъдността по граждански дела чрез законодателна промяна, започналите наскоро няколко процедури за прехвърляне на бройки към най-натоварените съдилища – Софийски районен съд, Софийски градски съд, както и Специализирания наказателен съд. Европейската комисия е отчела, че тези усилия на ръководно и законодателно равнище ще бъдат от значение за облекчаване на натовареността на посочените съдилища в краткосрочен план. В по-дългосрочен план Европейската комисия е оценила като важен аспект в провежданата съдебна реформа разработването и продължаването на проектите за електронното правосъдие и съдебната карта“, се посочва в позицията. Съдийската колегия на ВСС изразява удовлетвореност от дадената положителна оценка за постигнатите резултати в доклада по Механизма за сътрудничество и проверка на Европейската комисия по горепосочените показатели и препоръки и декларира воля за продължаване на действията за разрешаване на предизвикателствата пред които е изправена, като продължи да отбелязва напредък и устойчивост по постигнатите резултати. Съдийската колегия на ВСС изразява благодарност на всички съдии и съдебни служители за положените усилия, без които оценения от Европейската комисия резултат не би бил постигнат.", "date": "2018.11.20", "title": "Съдийска колегия на ВСС: Докладът по Механизма за сътрудничество и проверка дава позитивна оценка на резултатите по препоръките за отстояване на независимостта на съдебната власт"}
{"url": "http://www.focus-news.net/news/2018/11/20/2592624/sport-yuventus-ofitsialno-se-razgranichi-ot-ideyata-za-superliga.html", "text": "Президентът на Ювентус Андреа Аниели официално разграничи отбора от идеята за създаване на Европейска Суперлига, в която да участват най-богатите клубове на континента . Според документите, разпространени от германското издание „Шпигел“ именно гранда от Торина е настоявал за основаването на подобен турнир, но президента на отбора опроверга това. По думите на Аниели, ръководството на клуба никога не е виждало, дискутирало или е имало нещо общо с тази идея.", "date": "2018.11.20", "title": "Спорт: Ювентус официално се разграничи от идеята за Суперлига"}
{"url": "http://www.focus-news.net/news/2018/11/20/2592627/sport-tazi-vecher-predstoyat-poslednite-machove-ot-grupovata-faza-na-ligata-na-natsiite.html", "text": "Тази вечер трябва да се играят последните 7 мача от груповата фаза на Лигата на нациите. Плейофите на състезанието трябва да се състоят непосредствено преди Европейското първенство – през март 2020 година. Ето и кои мачове предстоят днес: \r\nПортугалия – Полша \r\nШвеция – Русия \r\nЧерна Гора – Румъния \r\nСърбия – Литва \r\nШотландия – Израел \r\nКосово – Азербайджан \r\nМалта – Фарьорски острови", "date": "2018.11.20", "title": "Спорт: Тази вечер предстоят последните мачове от груповата фаза на Лигата на нациите"}
{"url": "http://www.focus-news.net/news/2018/11/20/2592628/petar-kanev-komisiya-po-ikonomicheska-politika-i-turizam-v-ns-realniyat-biznes-ima-nuzhda-ot-realna-podkrepa.html", "text": "„Нашето верую е, че реалният бизнес, каквито са големите металургични предприятия в България, има нужда от реална подкрепа“. Това каза Петър Кънев, председател на Комисията по икономическа политика и туризъм в НС на среща с Българска асоциация на металургичната индустрия, съобщиха от пресцентъра на  НС на БСП . Той припомни, че България е след стотното място в класацията на Световната банка по усилие и времетраене на присъединяване на малки и средни бизнеси към електро мрежата и след стотното място по документи, които трябват за разрешение за строителство. „Опитваме се да променяме много неща, като бизнес климата и бизнес средата“, подчерта той. \r\n„Металургията е свързващата брънка, която прави България част от Европа. Мисля, че това е тема, която може да ни обедини, като политици и като българи“. Това каза народният представител от ПГ на „БСП за България“ Явор Божанков. Той коментира, че цифрите на българската металургия са от значение за Европа, той като България има двуцифрен дял в цялата европейска металургия. Божанков подчерта, че част от причините за провеждането на срещата е да се отговори на всички хора, които казват, че в България няма индустрия, че металургия не съществува и е останала в миналото. „Като хора на индустрията, като хора на политиката, имаме  отговорността да гледаме напред в бъдещето, да бъдем визионери и да осъзнаем- кое наистина е важно за България“, каза още народният представител. Явор Божанков поясни, че темите които се дискутирах на срещата са металургия, базова индустрия, енергетика, пазар на труда. „За съжаление, за Европа и за България, като част от Европа, на глобалната сцена се чува все по- малко и по- рядко“, каза народният представител. Божанков коментира, че българската металургия е резултат на поколения българи и на техния целенасочен труд. „Днес тя ни дава основание за самочувствие“, заключи той. В срещата взеха участие  народните представители от ПГ на „БСП за България“ Жельо Бойчев, Любомир Бонев, Весела Лечева и Стоян Мирчев.", "date": "2018.11.20", "title": "Петър Кънев, Комисия по икономическа политика и туризъм в НС: Реалният бизнес има нужда от реална подкрепа"}
{"url": "http://www.focus-news.net/news/2018/11/20/2592626/iliyana-krasteva-su-sv-sv-kiril-i-metodiy-bregovo-v-denya-na-hristiyanskoto-semeystvo-organizirame-izlozhba-na-nash-uchenik.html", "text": "В Деня на християнското семейство организираме изложба на наш ученик. Това каза за  Радио „Фокус“  Илияна Кръстева, директор на СУ „Св. св. Кирил  и Методий“ – Брегово. Тя посочи, че през тази година изложбата, която организират в Деня на християнското семейство в средното училище, носи наименованието „Талантът – щастие за другите“. Ученикът в 11-и клас Даниел Милотинов ще подреди 24 картини. „Картините са рисувани в интересен японски стил. Целта на изложбата е да се съберат средства за да подпомогнем Даниел да представи картините си в столични галерии“, каза Илияна Кръстева. Даниел Милотинов е имал изложба и в Регионална библиотека „Михалаки Георгиев“ във Видин. Там писателят Елена Павлова се запознава с неговите творби и ги харесва. Даниел Милотинов е получил поръчка от Павлова да илюстрира два от нейните разкази. Още две книги на автор от Брегово ще илюстрира Даниел. „Това е Жасмина Бушева, завършила нашето училище. Тя също протяга ръка на Даниел и иска да помогне на Даниел да се реализира“, обясни Кръстева. Изложбата се открива на 21 ноември  от 11.00 часа в училището. \r\nАнна ЛОЗАНОВА", "date": "2018.11.20", "title": "Илияна Кръстева, СУ „Св. св. Кирил  и Методий“ – Брегово: В Деня на християнското семейство организираме  изложба на наш ученик"}
{"url": "http://www.focus-news.net/news/2018/11/20/2592625/sofiya-vazstanoveno-e-dvizhenieto-po-pat-82-sofiya-samokov-v-rayona-na-selo-pasarel.html", "text": "Възстановено е  движението по път II-82 София – Самоков в района на село Пасарел. Това съобщиха от пресцентъра на  Агенция „Пътна инфраструктура“ .", "date": "2018.11.20", "title": "София: Възстановено е  движението по път II-82 София – Самоков в района на село Пасарел"}
{"url": "http://www.focus-news.net/news/2018/11/20/2592629/yordan-yordanov-kmet-na-selo-ahmatovo-okolo-150-kg-sol-sa-osigureni-za-obrabotvane-na-patnite-nastilki-v-seloto-prez-zimata.html", "text": "Около 150 кг сол са осигурените количества за зимата в село Ахматово. Това каза за  Радио „Фокус“ - Пловдив  кметът на населеното място Йордан Йорданов. „Готови сме да посрещнем зимата. Осигурени са необходимите количества сол и пясък. Не използваме много сол, защото тя разрушава плочките на тротоарите. Използваме я само за асфалта“, добави Йорданов. По думите му трима души се грижат със зимното почистване. От тази седмица ще започне работа служител, който заедно с чистачката в кметството, ще се грижат за зимното поддържане на пространството около кметството. Другият служител работи с почистващата машина. Ако се наложи, при по-обилни снеговалежи, ще се поиска по-голяма машина, която да почисти по-високите места в селото. Кметът добави, че през тази година е асфалтирана една улица. Закърпени са дупки от възникнали аварии, основно от водоснабдителното дружество, обслужващо региона. Асфалтирана е част от четвъртокласната пътна мрежа към село Поповица, от селото до военното поделение, което е краят на селото. „Ако времето е хубаво, има още няколко малки дупки, които ще се запълня с асфалт“, добави кметът. По думите му в селото има 19 улици. Повечето от тях са асфалтирани. 6 улици не са все още асфалтирани, като една от тях е по-голяма-около 350 - 400 метра. Другите са от порядъка на 150 - 200 метра. По думите му по тях няма проблеми със зимното почистване. \r\nМария РУСЕВА", "date": "2018.11.20", "title": "Йордан Йорданов, кмет на село Ахматово: Около 150 кг сол са осигурени за обработване на пътните настилки в селото през зимата"}
{"url": "http://www.focus-news.net/news/2018/11/20/2592619/b92-sarbiya-sarbite-v-kosovska-mitrovitsa-praznuvat-otkrito-provala-na-kosovo-da-vleze-v-interpol.html", "text": "След обявяването на резултатите от гласуването за членство на Косово в Интерпол, в Косовска Митровица се формира колона от коли, предимно луксозни със затъмнени стъкла, съобщава  белградското радио „Б92“ . \r\nМедията отбелязва, че от автомобилите се развяват сръбски знамена. \r\nКакто стана ясно по-рано, Косово не стана член на Интерпол, след като не беше подкрепено от две трети от членовете на световната полицейска организация на гласуването във вторник в Дубай, където се провежда Общото събрание на Интерпол. \r\nПревод и редакция:", "date": "2018.11.20", "title": "„Б92“ (Сърбия): Сърбите в Косовска Митровица празнуват открито провала на Косово да влезе в Интерпол"}
{"url": "http://www.focus-news.net/news/2018/11/20/2592630/v-ministerstvoto-na-kulturata-byaha-podpisani-branshovi-kolektivni-dogovori-v-oblastta-na-teatralnoto-izkustvo-i-na-bibliotechnoto-delo.html", "text": "В Министерството на културата бяха подписани браншови колективни договори в областта на театралното изкуство и на библиотечното дело. Това съобщиха от пресцентъра на  Министерството . \r\n„В сложното време, в което живеем, тези споразумения са гаранция за работещите, че има кой да защитава техните интереси. Основен приоритет на Министерството на културата е излизането на преден план на човешкия фактор“, заяви министърът на културата Боил Банов при подписването на двата документа.  \r\n„Голямата ни задача е механизъм за правилно процентно разпределение на това, което се случва в театрите и съответно - повишаването на доходите. Ако решим тази ключова задача, тя ще бъде последвана от инвестиции в сектора, което пък ще доведе до увеличение на средствата, които се разпределят по Методиката за разпределение на средствата за финансиране на сценичните институти“, допълни той.   \r\nДокументът в областта на театралното дело беше подписан също от Анастас Попдимитров, председател на Българска асоциация на работодателите в областта на културата (БАРОК), от Иван Иванов - Независима синдикална федерация „Култура” към КНСБ, Кирил Бинев – Национална Федерация „Култура” към КТ „Подкрепа”, и от Христо Мутафчиев, председател на Съюза на артистите в България.   \r\nДоговорът предвижда  по-високи коефициенти при определяне на началните месечни заплати, както и по-големи обезщетения при прекратяване на трудовия договор при пенсиониране.  \r\nНовият Браншов колективен трудов договор в областта на библиотечното дело урежда трудовите, социалните и осигурителните отношения на служителите и работещите в Националната библиотека „Св. св. Кирил и Методий” и в регионалните библиотеки в страната. Той беше подписан от представителите на синдикатите и на Националната библиотека.", "date": "2018.11.20", "title": "В Министерството на културата бяха подписани браншови колективни договори в областта на театралното изкуство и на библиотечното дело"}
{"url": "http://www.focus-news.net/news/2018/11/20/2592631/sergey-lavrov-rusiya-sazdade-usloviya-za-politicheska-stabilizatsiya-v-siriya.html", "text": "Русия предотврати разпадането на Сирия и създаде предпоставки за политическа стабилизация в тази страна, заяви във вторник руският министър на външните работи Сергей Лавров на общото събрание на Руския съвет по международни работи, предава  ТАСС . \r\n„Русия съдейства за политическото разрешаване на многобройните кризи и конфликти, включително в Сирия“, подчерта той. „В Сирия, до голяма степен благодарение на нашите действия, беше нанесен решителен удар по терористите и бе предотвратено разпадането на сирийската държавност. Освен това бяха създадени предпоставки за завръщането на бежанците и политическа стабилизация в съответствие с решенията на Конгреса за сирийски национален диалог в Сочи на 30 януари“. \r\n„Именно там (на конгреса в Сочи) страните-гаранти Русия, Иран и Турция, с участието на делегации на сирийското правителство и опозицията, бяха съгласувани реалистични условия за изпълнение на Резолюция 2254 на Съвета за сигурност на ООН“, отбеляза Лавров. \r\nТАСС припомня, че на проведения в Сочи Конгрес на 30 януари бе прието решение за създаване на конституционен комитет, който да изработи препоръки за внасяне на поправки в Конституцията на страната. \r\nПревод и редакция:", "date": "2018.11.20", "title": "Сергей Лавров: Русия създаде условия за политическа стабилизация в Сирия"}
{"url": "http://www.focus-news.net/news/2018/11/20/2592634/kyustendil-pet-dopalnitelni-probi-sa-vzeti-zaradi-vlosheni-pokazateli-v-piteynata-voda-na-teritoriyata-na-oblastta.html", "text": "Пет допълнителни проби са взети заради влошени показатели в питейната вода. Това съобщиха за  Радио „Фокус” – Кюстендил  от Регионална здравна инспекция – Кюстендил. В рамките на месец октомври са взети за изследване 29 проби при консуматорите от централно водоснабдени населени места по показателите, включени  в групите А и Б на Наредбата за качеството на питейната вода. Пробите са взети от общо 26 населени места на територията на област Кюстендил. Инспекцията е взела за изследване и 6 проби от минерални водоизточници. В едноседмичен срок са повторени пет проби, касаещи издадени предписания за възстановяване качеството на водата. \r\nВенцеслав ИЛЧЕВ", "date": "2018.11.20", "title": "Кюстендил: Пет допълнителни проби са взети заради влошени показатели в питейната вода на територията на областта"}
{"url": "http://www.focus-news.net/news/2018/11/20/2592632/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-i-chlenove-na-komisiyata-se-sreshtnaha-s-frenskite-deputati-antoan-ert-i-lor-de-la-rodier.html", "text": "Председателят на Комисията по вътрешна сигурност и обществен ред Цветан Цветанов и членовете на комисията Димитър Лазаров, Мустафа Карадайъ и Филип Попов се срещнаха днес във френското Национално събрание в Париж с депутатите Антоан Ерт – председател на Групата за приятелство Франция-България, и Лор де ла Родиер – съпредседател на Групата за проучване по киберсигурност и дигитална сигурност. Това съобщиха от пресцентъра на  Народното събрание . Участниците в срещата подчертаха важната роля на групите за приятелство в българския и френския парламент за засилването на двустранните контакти в редица сфери. Дадена бе висока оценка за приноса на групите в интензивния обмен на опит и добри практики в областта на бизнеса, културата, образованието и науката. Българската делегация пожела на председателя на Групата за приятелство Франция-България Антоан Ерт успех на предстоящото посещение на групата в България.  \r\nЛор де ла Родиер запозна Цветан Цветанов и водената от него делегация със структурата и начина на функциониране на френското звено за гарантиране на киберсигурността. Българските депутати представиха приетия в България Закон за киберсигурност в изпълнение на европейската директива, с който страната ни става една от четиринадесетте държави-членки със законодателство в тази сфера. Цветанов подчерта, че обменът на опит в този динамично развиващ се сектор е от ключово значение. Председателят на вътрешната комисия отбеляза, че приемането на национално законодателство позволява създаването на звена за обмен на информация в рамките на съответните национални структури.  \r\nЦветан Цветанов информира своите френски колеги, че в българската делегация от Комисията по вътрешна сигурност и обществен ред са включени представители както на управляващата партия, така и на опозиционните партии. По думите му без значение от партийните си различия, депутатите от Комисията по вътрешна сигурност и обществен ред и от Комисията за контрол над службите за сигурност винаги се стремят към консенсус, когато става дума за гарантиране на сигурността на българските и европейските граждани. На свой ред Антоан Ерт и Лор де ла Родиер заявиха, че по тези теми във френското Национално събрание има същата практика за надпартиен подход.", "date": "2018.11.20", "title": "Председателят на Комисията по вътрешна сигурност и обществен ред Цветан Цветанов и членове на комисията се срещнаха с френските депутати Антоан Ерт и Лор де ла Родиер"}
{"url": "http://www.focus-news.net/news/2018/11/20/2592635/sofiya-politsai-razsledvat-sluchay-na-napadenie-ot-domashen-pitbul-v-zhk-ovcha-kupel.html", "text": "Служители на Шесто РУ работят по изясняване на факти и обстоятелства около  инцидент с домашен любимец на 18 ноември. Това съобщиха от  пресцентъра на МВР .Мъж е заявил в полицията, че е бил нападнат от домашен питбул. По първоначални данни около 9.30 в района на ж.к. „Овча купел“ той разхождал немската си овчарка. При срещата с питбула, също изведен от собственика си, двете животни се сборичкали, а при опит да ги разтърве тъжителят бил ухапан от чуждото куче. В хода на предприетите действия, полицаите са установили собственика на питбула и са му съставили предупредителен протокол. До момента няма предоставена от пострадалия медицинска документация за полученото нараняване. По случая е образувана преписка, предстои доклад на събраните материали в прокуратурата.", "date": "2018.11.20", "title": "София: Полицаи разследват случай на нападение от домашен питбул в ж.к. „Овча купел“"}
{"url": "http://www.focus-news.net/news/2018/11/20/2592637/dobrich-obshtina-kavarna-organizira-koleden-turnir-po-futbol-v-zala-na-10-dekemvri.html", "text": "Любителите на футболната игра за поредна година ще имат възможността да станат свидетели на традиционния коледен турнир по футбол в зала. Мероприятието, на което община Каварна е съорганизатор, ще се проведе от 10 декември, а мястото на провеждане ще бъде спортна зала „Олимпиада” в Каварна. Това съобщиха от  пресцентъра на общината . В турнира ще имат възможност да премерят сили всички желаещи, като всеки отбор трябва да бъде съставен от до 10 човека, а в игра ще се състезават по схемата 5 полеви играча и един вратар. Техническата конференция ще се проведе на 7 декември от 18:00 часа в спортната зала на която ще се изтегли жребия и ще се определи часа на срещите. За допълнителна информация и въпроси тел. : 0893331844.", "date": "2018.11.20", "title": "Добрич: Община Каварна организира коледен турнир по футбол в зала на 10 декември"}
{"url": "http://www.focus-news.net/news/2018/11/20/2592638/boyko-malinov-obedinen-detski-kompleks-tselta-na-kompleksa-e-osashtestvyavane-na-politika-za-obshta-podkrepa-za-lichnostno-razvitie-na-detsata-i-uchenitsite-na-obshtinsko-nivo.html", "text": "Обединен детски комплекс е единственият център за подкрепа за личностно развитие в община Кюстендил. Това каза пред  Радио „Фокус” – Кюстендил  Бойко Малинов, директор на Обединен детски комплекс – Кюстендил. По думите му повече от 500 деца от общината посещават организираните занимания по интереси в Обединен детски комплекс – Кюстендил. Основната му цел е осъществяване на държавната политика за обща подкрепа за личностно развитие на децата и учениците на общинско ниво, за развитие на социалните контакти, интересите, способностите и потребностите на децата в свободното време с цел обогатяване, разширяване и допълване на знанията, уменията и навиците, придобити в училище. „Обединен детски комплекс – Кюстендил е най-голямото училище през свободното време на кюстендилските деца. В него децата отиват с желание, намират приятели, среда за общуване, творчество и изява”, каза Бойко Малинов. 20 ноември е обявен за Световен ден на детето. Датата е свързана с приемането на Декларация за правата на детето през 1959 година от 14-ата сесия на Генералната асамблея на ООН. С нея се провъзгласяват равни права на децата в областта на възпитанието, образованието, социалната защита, физическото и духовното развитие независимо от цвета на кожата, националната принадлежност, имущественото състояние и други. \r\nВенцеслав ИЛЧЕВ", "date": "2018.11.20", "title": "Бойко Малинов, Обединен детски комплекс: Целта на комплекса е осъществяване на политика за обща подкрепа за личностно развитие на децата и учениците на общинско ниво"}
{"url": "http://www.focus-news.net/news/2018/11/20/2592636/beh-izvarshena-e-promyana-v-rakovodstvoto-na-aets-kozloduy-ead.html", "text": "С решение на Съвета на директорите (СД) на „Български Енергиен Холдинг” ЕАД (БЕХ) е извършена промяна в ръководния състав на „АЕЦ Козлодуй“ ЕАД. На мястото на Иван Андреев, като член на СД и изпълнителен директор, застава Наско Михов. Това съобщиха от  пресцентъра на БЕХ.  Решението за освобождаването на поста е поискано лично поради здравословни причини. Промените влизат в сила от деня на вписване на решенията в Търговския регистър към Агенцията по вписвания. \r\nНаско Михов е заемал ръководни длъжности в енергетиката. Има 16-годишен опит в „АЕЦ Козлодуй“ ЕАД и 2-годишен стаж в ДП „Радиоактивни отпадъци“. Работил е и в Министерство на финансите.", "date": "2018.11.20", "title": "БЕХ: Извършена е промяна в ръководството на „АЕЦ Козлодуй“ ЕАД"}
{"url": "http://www.focus-news.net/news/2018/11/20/2592640/smolyan-otlaga-se-sportniyat-maraton-po-stapkite-na-delyu-voyvoda-posveten-na-osvobozhdenieto-na-zlatograd-zaradi-prognozata-za-obilni-valezhi-se.html", "text": "Във връзка с неблагоприятната метеорологична прогноза за обилни валежи на 21 ноември се налага отлагане на мероприятието Спортен маратон „По стъпките на Делю войвода”, част от тържествената програма по случай Празника на Златоград и Освобождението на града. Това съобщиха от  Община Златоград . Маратонът ще се проведе на 23 ноември с начален час 13.30 часа.", "date": "2018.11.20", "title": "Смолян: Отлага се спортният маратон „По стъпките на Делю войвода“, посветен на Освобождението на Златоград, заради прогнозата за обилни валежи се"}
{"url": "http://www.focus-news.net/news/2018/11/20/2592641/veliko-tarnovo-vsichki-detski-gradini-i-uchilishta-v-obshtina-svishtov-rabotyat-normalno-i-sa-podsigureni-s-otoplenie.html", "text": "Всички детски градини и училища в Свищовска община работят нормално и са подсигурени с отопление. Това заяви в ефира на  Радио „Фокус“ – Велико Търново  зам.-кметът на Община Свищов Бедри Алиев. Той коментира, че се използват основни три вида гориво – пелети, дърва и дизел. „Предвид студеното време парното навсякъде е пуснато. Ние сме раздали и чували със сол, за да се предотвратят заледяванията в дворовете и подходите на образователните и социални институции. Гражданите не трябва да се притесняват – училищата и детските градини са затоплени“, заяви зам.-кметът. Той допълни, че е осигурен и транспортът за пътуващите ученици. Към момента образователния процес в община Свищов протича нормално. \r\nЛуиза ТРАНЧЕВА", "date": "2018.11.20", "title": "Велико Търново: Всички детски градини и училища в община Свищов работят нормално и са подсигурени с отопление"}
{"url": "http://www.focus-news.net/news/2018/11/20/2592642/ep-mladezhki-debat-vav-varna-nakade-otiva-evropai.html", "text": "На 23 ноември 2018 г. от 14.00 ч. в 128-а аудитория на Варненския икономически университет ще се проведе дискусия с млади хора под надслов „Накъде отива Европа?“, организирана от  Бюрото на Европейския парламент в България .  \r\nТова е шестият от серия младежки дебати, имащи за цел да предоставят платформа на младите хора да изразят своите виждания и очаквания, свързани с бъдещото развитие на Европейския съюз.  \r\nДискусията ще бъде открита от проф. д-р Зоя Младенова, ръководител на катедра „Обща икономическа теория“ в Икономическия университет – Варна. В панелната дискусия ще вземат участие Даниел Стефанов, програмен координатор на Европейския съвет за външна политика, гл. ас. д-р Ралица Ковачева от Факултета по журналистика и масова комуникация в Софийския университет „Св. Климент Охридски“ и доц. д-р Калоян Колев, преподавател в катедра „Обща икономическа теория“, Икономически университет – Варна. Модератор на дебата ще бъде Теодор Стойчев, ръководител на Бюрото на Европейския парламент в България.  \r\nСъбитието ще се проведе във Варненския икономически университет, 128 аудитория, Академична сграда, ет. 1, бул. „Княз Борис I“ № 77, на 23 ноември 2018 г., петък, от 14.00 до 15.30 ч. под формата на дебат с кратки встъпителни изказвания на участниците в панела и въпроси от публиката.  \r\nОсновните теми са:  \r\n‒         Как ще се отрази излизането на Великобритания от ЕС?  \r\n‒         Има ли опасност от Европа на две скорости?  \r\n‒         Какви приоритети да бъдат заложени в следващия европейски бюджет?  \r\n‒         Какви са рисковете от дезинформацията в европейски контекст?  \r\n‒         Какви промени искат да видят в Европа младите хора след изборите за Европейски парламент догодина?  \r\nКаним всички желаещи да се включат в дебата, като за целта се регистрират за участие до 12:00 ч. на 22 ноември на http://ttimv.eu/qfra.  \r\nВ началото на 2019 г. резултатите от всички срещи между младите хора и евродепутатите ще бъдат обобщени на един голям младежки форум в столицата, който ще очертае очакванията на младите българи за изборите за Европейски парламент през май същата година. \t \r\nРегистрация за участие в дискусията може да се направи до 12.00 часа на 22 ноември  \r\nПрограма на младежкия дебат „Накъде отива Европа?“ във Варна", "date": "2018.11.20", "title": "ЕП: Младежки дебат във Варна: Накъде отива Европа?"}
{"url": "http://www.focus-news.net/news/2018/11/20/2592607/nv-simeon-sakskoburggotski-predsrochnite-izbori-ne-biva-da-ni-plashat.html", "text": "Предсрочните избори не бива да ни плашат. Това е част от демократичните процеси, но разбира се за предпочитане е мандатите да са цели. Това каза пред журналисти Н.В. Симеон Сакскобургготски след валидирането на пощенска марка по повод 100 години от възкачването на Цар Борис III в отговор на въпрос какво ще означават предсрочни избори за България в международен план, предаде репортер на  Агенция „Фокус“ . „Предсрочните избори са съвсем нормална практика. Тъкмо се прибрах от Великобритания, говори се, че и там може да се случи. В Испания също се говори“, коментира той. „Няма да дам пример, а само констатация. Нашето правителство и това на Сергей Станишев бяха по 4 години. Това мисля, че винаги е добър признак. Правителството на Иван Костов също“, припомни Симеон Сакскобургготски.  \r\nВ отговор на въпрос как оценява отношенията между „Дондуков“1 и „Дондуков“ 2 и жеста на президента Румен Радев да покани премиера Бойко Борисов, той посочи: „Това вече са технически въпроси, на които не бих могъл да отговоря. Мисля, че винаги, когато има диалог и желание от двете страни, нещата се преодоляват в името на доброто на страната\".  \r\nПопитан как оценява актуалната политическа обстановка с оглед на протестите и оставките и какъв е полезният ход на правителството в ситуацията, Сакскобургготски обясни: „Не трябва да гледаме нещата на парче или когато новината е „топла“, а винаги в перспектива. Да се разбере какво стои зад дадени ходове или моменти. Мисля, че трябва да се гледа в по-общ план. България не е единствената страна, където има оставки. Има такива в много по-зрели или стари демокрации. Не си заслужава да се акцентира прекалено много на такива моменти“. По думите му, когато нещо звучи като нестабилност или има опити за такава, това се отразява винаги в чужбина. В отговор на въпрос защо според него след 2010 година нито едно правителство не е изкарало пълен мандат, той посочи: „За първи път министър-председател повтаря мандата. Преди приказката беше, че през демокрацията това е невъзможно“.  \r\nПопитан търсят ли го днешните политици и допитват ли се до него, Симеон Сакскобургготски коментира: „Знаете, че аз съм дискретен човек, но винаги ми е интересно и имам срещи постоянно. Но не казвам, че са за да ги съветвам, контактите винаги са интересни. Много пъти получаваме половинчати новини. Ако човек е по-добре осведомен, може да си направи мнение“.  \r\nВ отговор на въпрос нужна ли е смяна на модела с оглед на призиви на протестиращи за смяна на управлението с президентска република, той поясни: „От Велико Народно събрание се реши, че страната ще бъде парламентарна република, така че да се промени моделът ще изисква не малко усилия. В крайна сметка зависи от желанието на мнозинството. Има страни, където се практикува президентска република. Мисля, че повечето са с начин на управление, в който двете форми могат да съжителстват и без да има съревнование“. „Пак се връщам към моите 4 години. С президента Георги Първанов имахме чудесен контакт. Независимо от мнението и вижданията на всеки от нас“, каза още Сакскобургготски.", "date": "2018.11.20", "title": "Н.В. Симеон Сакскобургготски: Предсрочните избори не бива да ни плашат"}
{"url": "http://www.focus-news.net/news/2018/11/20/2592646/ministar-krasimir-valchev-shte-poseti-uchilishta-i-detski-gradini-v-oblast-smolyan.html", "text": "Министърът на образованието и науката Красимир Вълчев ще посети училища и детски градини в област Смолян на 22 и 23 ноември 2018 г. Това съобщиха от пресцентъра на  Министерството . На 22 ноември министър Вълчев ще бъде в детска градина „Радост“ и в ОУ „Васил Левски“ в Златоград, ще посети СУ „Св. св. Кирил и Методий“ в Рудозем и ОУ „Св. св. Кирил и Методий“ в село Смилян.  \r\nНа 23 ноември министърът ще се срещне с учители в ОУ „Христо Ботев“ в село Късак, ще посети Професионалната гимназия по електротехника и СУ „Христо Ботев“ в Девин. В рамките на визитата министър Вълчев ще проведе работни срещи с учители и директори на образователни институции от общините Смолян, Рудозем, Девин и Борино.  \r\nНа 21 ноември след обяд министър Красимир Вълчев ще се включи в честванията по случай 106 години от Освобождението на Златоградския край в град Златоград.", "date": "2018.11.20", "title": "Министър Красимир Вълчев ще посети училища и детски градини в област Смолян"}
{"url": "http://www.focus-news.net/news/2018/11/20/2592644/veliko-tarnovo-zapochva-priemat-na-nominatsii-za-sportist-i-trenyor-na-godinata.html", "text": "Стартира приемът на номинации за спортист и треньор на годината на Велико Търново. Това съобщиха от пресцентъра на  общината . Кандидатурите следва да бъдат подавани в кметството, а предложени могат да бъдат всички състезатели и треньори от спортните клубове, които функционират на територията на градa и населените места от общината. Три са определените категории: „Спортист на годината” (мъже и жени), „Спортист на годината” (юноши и девойки) и „Треньор на годината”, като за последната трябва да бъдат посочени успехите и мотивите за съответната номинация. \r\nСпоред правилата в статута за 2018 година наградените ще бъдат разпределени по следния начин: в категория мъже и жени - 7 спортисти, при юноши и девойки - 7 състезатели, а треньорът на годината ще е един. Представителите на спортните клубове трябва да адресират предложенията си до кмета Даниел Панов и да ги внесат в Община Велико Търново. Ако се докаже, че даден спортен клуб е подал некоректна информация, номинациите му ще отпадат от анкетните карти. Кандидатурите ще бъдат обобщени и подготвени в анкетен вид за гласуване. За трите категории вотът ще продължи до 10 декември. Право на глас ще имат представители на Постоянната комисия по спорта, туризма, децата и младежта при Великотърновския общински съвет, по един журналист от местните медии, както и спортните експерти в общинската администрация.", "date": "2018.11.20", "title": "Велико Търново: Започва приемът на номинации за спортист и треньор на годината"}
{"url": "http://www.focus-news.net/news/2018/11/20/2592647/sofiyska-gradska-prokuratura-otkaza-da-obrazuva-dosadebno-proizvodstvo-sreshtu-tasko-ermenkov-za-razprostranenata-ot-nego-informatsiya-za-kachestvoto-na-vodata-v-sofiya.html", "text": "След извършена проверка Софийска градска прокуратура (СГП) постанови отказ да се образува досъдебно производство срещу народния представител Таско Ерменков за разпространена от него информация чрез „Фейсбук“ за качеството на водата в София. Това съобщиха от пресцентъра на  Прокуратура на Република България . Проверката е извършена по повод постъпил сигнал от народните представители Тома Биков и Данаил Кирилов. В хода ѝ е установено, че на 19 май 2018 г. в публичния си профил в социалната мрежа „Фейсбук\"  Таско Ерменков споделил информация, получена от трето лице, че питейната вода в гр. София е заразена и/или отровена, поради което съществува сериозна огромна опасност за живота и здравето на софиянци.  \r\nПубликацията била съпроводена с апел от страна на Ерменков институциите да вземат отношение по така постъпилата информация и ако това е фалшива новина, да я оборят.  \r\nПо –късно същия ден той публикувал отново чрез своя профила във „Фейсбук“ изявление на пресаташето на \"Софийска вода\",  в което се отричало водата на София да е замърсена или отровена.  \r\nМеждувременно множество граждани се запознали с публикацията и споделили лично или чрез интернет съобщения, че са узнали тази информация и от други неофициални източници.  \r\nСлед обстоен анализ на интернет активността на Таско Ерменков по темата, както и на съдържанието на правната норма на престъплението по чл. 326 от НК (подаване на неверни повиквания и заблуждаващи сигнали за опасност) е установени, че действията на Ерменков не попадат в приложното ѝ поле.  \r\nПо своя характер публикуваното от него съобщение на личния му профил във “Фейсбук“ не представлява заблуждаващ сигнал за тревога, а се касае до субективна интерпретация и оценка на автора за коментираните обстоятелства.", "date": "2018.11.20", "title": "Софийска градска прокуратура отказа да образува досъдебно производство срещу Таско Ерменков за разпространената от него информация за качеството на водата в София"}
{"url": "http://www.focus-news.net/news/2018/11/20/2592645/diyan-draganov-sayuz-na-balgarskite-avtomobilisti-varna-sistemata-bonus-malus-shte-oshteti-shofyorite-koito-upravlyavat-avtomobilite-si-po-chesto.html", "text": "Системата „бонус-малус“ ще ощети шофьорите, които управляват автомобилите си по-често. Това каза в интервю за  Радио „Фокус“ – Варна  Диян Драганов, председател на Съюза на българските автомобилисти във Варна. Според Диян Драганов системата „бонус-малус“ е още една крачка за справяне с пътния травматизъм. „Моето лично мнение обаче е, че не можем да сложим всички шофьори на един кантар. Има водачи, които изминават над 30 000 километра на година, други ползват автомобилите си само през уикенда. Водачите, които са по-редовни в пътното движение, те неминуемо в даден момент е възможно да допуснат минимална грешка“, каза още Диян Драганов. \r\nМарияна ВАЛЕНТИНОВА", "date": "2018.11.20", "title": "Диян Драганов, Съюз на българските автомобилисти – Варна: Системата „бонус-малус“ ще ощети шофьорите, които управляват автомобилите си по-често"}
{"url": "http://www.focus-news.net/news/2018/11/20/2592649/ombudsmanat-maya-manolova-darzhavata-tryabva-da-dade-otgovor-na-vaprosa-zashto-pri-nay-niskite-niva-na-nalozite-u-nas-tsenite-na-gorivata-ne-sa-nay-niskite-v-evropa.html", "text": "Държавата трябва да даде отговор на въпроса защо при най-ниските нива на налозите у нас, цените на горивата не са най-ниските в Европа. Това заяви пред журналисти във Велико Търново омбудсманът на Република България Мая Манолова, предаде репортер на  Радио „Фокус“ – Велико Търново . Манолова заяви, че проблем има и протестите на хората го доказват. Според нея при сегашните стойности на данък добавена стойност и акцизите и при ниските производствени разходи, дизелът и бензинът в България трябва да са много по-евтини. „Защо ние нямаме постоянно най-ниските цени на горивата. Това е отговор, който трябва да бъде даден от държавните институции и от който държавата, очевидно през институциите, бяга. Ясно е, че в условията на свободна пазарна икономика не държавата определя цените включително на горивата, но тук въпросът е дали ние наистина сме в свободна пазарна икономика. Ако това е така, със сигурност щяхме да имаме най-ниските цени в Европа“, коментира Манолова. Тя добави, че в момента има 23 държави на Стария континент, в които бензинът е по-евтин и още 10, в които това важи за дизела. По думите ѝ това означава, че нещо в конкурентната среда не е на ред. „Факт е, че от както хората протестират цените са паднали с 20 ст., значи може да се поддържат по-ниски цени. Не е сериозно аз да кажа дали има картел, дали има монопол на определени играчи. Има институции, които трябва да дадат отговор – има ли достатъчно конкуренция, така, че цените да се регулират по естествен  начин. Това лято в Закона за административното регулиране отново бяха ударени малките – собствениците на малки и средни бензиностанции, за сметка на големите. Препятствията пред свободната конкуренция стават все повече. Става дума за пазара на горива и по отношение на държането на складове, производство и дистрибуция и търговия. Това казват гражданите“, посочи още омбудсманът. Тя каза още, че тези, които дължат конкретни отговори, са държавните институции. \r\nЛуиза ТРАНЧЕВА", "date": "2018.11.20", "title": "Омбудсманът Мая Манолова: Държавата трябва да даде отговор на въпроса защо при най-ниските нива на налозите у нас, цените на горивата не са най-ниските в Европа"}
{"url": "http://www.focus-news.net/news/2018/11/20/2592648/ministar-nikolina-angelkova-provede-rabotna-sreshta-s-kmeta-na-obshtina-plovdiv-inzh-ivan-totev.html", "text": "Министърът на туризма Николина Ангелкова проведе работна среща с инж. Иван Тотев, кмет на Община Пловдив. Това съобщиха от пресцентъра на  Министерство на туризма . Двамата обсъдиха дейности, свързани с домакинството на общината за инициативата „Европейска столица на културата 2019 г.”. Те дискутираха и възможностите за съвместни инициативи, с които да се подпомогне развитието на туризма на регионално и национално ниво.  \r\n„Министерството на туризма работи активно за популяризиране на регионалните богатства и привличане на повече туристи във вътрешността на страната\", заяви министър Ангелкова. Тя поясни, че инициативи като разработването на 12-те винено-кулинарни дестинации и 7-те балнео- и СПА дестинации допринасят именно за промотиране на районите.  \r\n„В маркетинговата кампания на министерството акцентираме на Пловдив, като подчертаваме разнообразните възможности за туризъм в района\", каза министърът. Тя допълни, че очакванията са по този начин вниманието на пътешествениците да се фокусира към региона и да се насърчат пътуванията към областта.  \r\n„Данните за периода януари-септември тази година са много добри и показват положително развитие на сектора\", коментира още министър Ангелкова. По думите ѝ в местата за настаняване с 10 и повече легла в област Пловдив са пренощували близо 399 хил. лица през 9-те месеца на 2018 г., като се отбелязва нарастване от 9 на сто в сравнение със същия период година по-рано. Реализираните нощувки са повече от 824 хил., отчитайки ръст от 4%. Приходите от нощувки надвишават 38,9 млн. лв., а увеличението е от 10,9 на сто в сравнение с периода януари – септември 2017 г.  \r\n„От създаването на Министерството на туризма като самостоятелна институция водим политика за насърчаване на устойчиво развитие на сектора\", отбеляза министърът.  \r\nИнж. Иван Тотев  потвърди, че е факт тенденцията за устойчиво нарастване на посетителите в областта. Той допълни, че ценят високо усилията на министър Ангелкова за насърчаване на туризма. Кметът коментира още, че се надява партньорството между институцията и местната власт да се запазят и надградят, допринасяйки за постигане на още по-добри резултати на отрасъла. Министър Ангелкова връчи почетна грамота на кмета на Община Пловдив инж. Тотев за ползотворно сътрудничество в областта на туризма.", "date": "2018.11.20", "title": "Министър Николина Ангелкова проведе работна среща с кмета на Община Пловдив инж. Иван Тотев"}
{"url": "http://www.focus-news.net/news/2018/11/20/2592651/kyustendil-vazstanoveno-e-elektrozahranvaneto-v-selata-lelintsi-i-tarsino.html", "text": "Възстановено е нормалното електрозахранване в селата Лелинци и Търсино. Това съобщи за  Радио „Фокус” – Кюстендил  Венета Тодорова, кметски наместник на населените места. Тя обясни, че причината за прекъсването на електрозахранването е била авария по линията за високо напрежение. Аварийните екипи са отстранили проблема, който е засегнал и други села на територията на общините Кюстендил и Невестино – селата Ваксево, Еремия, Илия, Ветрен, Пастух, Раково, Църварица, Тишаново, Ново село и Савойски. \r\nВенцеслав ИЛЧЕВ", "date": "2018.11.20", "title": "Кюстендил: Възстановено е електрозахранването в селата Лелинци и Търсино"}
{"url": "http://www.focus-news.net/news/2018/11/20/2592650/pazardzhik-magla-namalyava-vidimostta-do-200-metra-na-mesta-v-oblastta.html", "text": "Мъгла намалява видимостта до 200 метра на места в областта, предаде репортер на  Радио „Фокус“ – Пазарджик . Трафикът в областния град е интензивен, колони от автомобили се образуват в района на двете кръгови кръстовища на моста на река Марица в Пазарджик, по околовръстното шосе в посока Пловдив и на изхода на града в посока автомагистрала „Тракия“. Пътните настилки са мокри, превалява слаб дъжд. \r\nВаня НИКОЛОВА", "date": "2018.11.20", "title": "Пазарджик: Мъгла намалява видимостта до 200 метра на места в областта"}
{"url": "http://www.focus-news.net/news/2018/11/20/2592643/minka-salagyorova-zam-kmet-na-petrich-proektat-za-izgrazhdaneto-na-instalatsii-za-kompostirane-i-za-predvaritelno-tretirane-na-bitovi-otpadatsi-e-na-stoynost-10-313-535-lv.html", "text": "Проектът за изграждането на компостираща инсталация и инсталация за предварително третиране на битови отпадъци  е на стойност 10 313 535 лв. Това каза за  Радио „Фокус“ - Пирин  Минка Салагьорова, заместник-кмет на Община Петрич. Тя посочи, че европейското финансиране е в размер на 6 078 000 лв.; националното съфинансиране, което е по тези програми, е 1 072 000 лв., а собственият принос, в който влиза и ДДС-то, което ще се заплаща от Общината, е 3 163 000 лв. „Датата на стартирането на този проект е датата на подписването на договора за безвъзмездна помощ и това е 29 ноември 2017 година. До момента сме изпълнили Дейност 1, с която сме подготвили проектното предложение, кандидатствали сме и то е одобрено. Приключили сме и с Дейност 2, която е свързана с направа на документацията за възлагане на всички обществени поръчки по проекта. Направен е идейният проект за инсталацията за предварително третиране на битов отпадъци, тъй като ние разполагахме с такъв за компостиращата инсталация“, допълни Минка Салагьорова. Заместник-кметът подчерта, че в момента тече обществената поръчка за избор на изпълнител за инженеринга – проектирането и строителството на двете инсталации, както и че е приключила процедурата за избор на изпълнител на строителния надзор и сега предстоят обществените поръчки за доставка на техника за разделно събиране и транспортиране на биоразградими зелени битови отпадъци. Тя подчерта, че по принцип крайният срок за завършване на проекта е до края на 2020 година, но според план графика, който са заложили, това трябва да стане до края на 2019 година. \r\nНатали СТЕФАНОВА", "date": "2018.11.20", "title": "Минка Салагьорова, зам.-кмет на Петрич: Проектът за изграждането на инсталации за компостиране и за предварително третиране на битови отпадъци е на стойност 10 313 535 лв."}
{"url": "http://www.focus-news.net/news/2018/11/20/2592652/api-remontirani-sa-blizo-14-km-ot-pat-iii-202-nay-kratkata-vrazka-na-popovo-i-opaka-s-oblast-ruse.html", "text": "Ремонтирани са близо 14 км от третокласния път III-202 Опака – Попово (от 52-ри до 66-ти км). Инвестицията е за 6,8 млн. лв. с ДДС, а средствата са от бюджета на Агенция „Пътна инфраструктура“. Това съобщиха от  пресцентъра на АПИ.   \r\nУчастъкът, който не е ремонтиран повече от 25 години, е с нова асфалтовата настилка, хоризонталната маркировка, пътни знаци и ограничителни системи. Отсечката започва при изхода на гр. Попово, преминава през  село Гагово и завършва в гр. Опака. Третокласният път е най-кратката връзка между общините Попово и Опака с област Русе. Строителните работи са изпълнени от дружеството, с което АПИ има договор по ЗОП за поддържане на републиканската пътна мрежа в област Търговище. \r\nПрез 2014 г. по Оперативна програма „Региони в растеж“ 2014-2020 г. бяха ремонтирани около 14 км от третокласния път на територията на община Опака.С изпълнение и на този проект са обновени близо 28 км от път III-202 Граница Русе - Опака - Попово.", "date": "2018.11.20", "title": "АПИ: Ремонтирани са близо 14 км от път III-202 - най-кратката връзка на Попово и Опака с област Русе"}
{"url": "http://www.focus-news.net/news/2018/11/20/2592654/sliven-zapochva-sanitarna-sech-na-stariya-bryast-v-grada.html", "text": "Започва санитарна сеч на Стария бряст, съобщиха от  Общинско предприятие „Озеленяване“ . От фирмата уведомиха, че след предоставен окончателен доклад от фирмата, която се грижи за дървото „Фортис Визио“, и на основание чл. 21, ал. 1 от Наредбата на изграждане, стопанисване и опазване на зелената система на община Сливен, ще бъдат премахнати опасно надвисналите сухи клони на Стария бряст. Причината е, че те могат да паднат и при наличие на пулсиращ вятър да застрашат преминаващите хора. Ще бъдат премахнати високите скелетни клони, като сухата кора ще се отстрани, за да не се разпространява трахеомикозата.", "date": "2018.11.20", "title": "Сливен: Започва санитарна сеч на Стария бряст в града"}
{"url": "http://www.focus-news.net/news/2018/11/20/2592657/api-6-sa-kandidatite-za-izgrazhdaneto-na-kragovo-krastovishte-na-pat-ii-81-sofiya-montana-na-vhoda-na-kostinbrod.html", "text": "6 са отворените оферти за изграждането на кръгово кръстовище на път II-81 София - Монтана на входа на Костинброд, идвайки от София. Това съобщиха от пресцентъра на  Агенция „Пътна инфраструктура“ . Индикативната стойност на поръчката за строителство е 610 хил. лв. без ДДС. Отворените оферти по реда на тяхното постъпване в деловодството на АПИ са на:  \r\n- „ГБС Инфраструктурно строителство“ АД; \r\n- „ЩРАБАК“ ЕАД; \r\n- „АВТОМАГИСТРАЛИ ХЕМУС“ АД; \r\n- „Кръстовище Ломско шосе“ ДЗЗД, с участници: „ПСТ Груп“ ЕАД и „СЕТ Къмпани“ АД; \r\n- „Актив Билдинг Инк“ ЕООД; \r\n- „Интерхолд“ ЕООД. \r\nКръговото кръстовище ще бъде при пресичането на бул. „Ломско шосе“, който съвпада с трасето на републикански път II-81, и ул. „Полето“ в Костинброд. С изграждането на новото кръстовище ще се повиши безопасността на движение на входа на града. Срокът за изпълнение е 90 дни.", "date": "2018.11.20", "title": "АПИ: 6 са кандидатите за изграждането на кръгово кръстовище на път II-81 София - Монтана на входа на Костинброд"}
{"url": "http://www.focus-news.net/news/2018/11/20/2592653/korneliya-ninova-bsp-s-200-sigurnost-nyama-da-sam-vodach-na-listata-na-bsp-za-evroizborite.html", "text": "С 200% сигурност няма да съм водач на листата на БСП за евроизборите. Това каза лидерът на БСП Корнелия Нинова по време на пресконференция в централата на партията, предаде репортер на  Агенция „Фокус“ . Попитана дали вече е ясно кой ще оглави листата на БСП за евроизборите и дали ще бъде тя, Нинова отговори: „Днес не мога да ви кажа кой ще бъде водач, но мога да ви кажа с 200% сигурност, че няма да съм аз“, подчерта тя. Лидерът на БСП бе категорична, че тази позиция няма да се промени до май месец.  \r\nДеница КИТАНОВА", "date": "2018.11.20", "title": "Корнелия Нинова, БСП: С 200% сигурност няма да съм водач на листата на БСП за евроизборите"}
{"url": "http://www.focus-news.net/news/2018/11/20/2592659/kyustendil-izvanredno-zasedanie-na-asotsiatsiyata-po-vodosnabdyavane-i-kanalizatsiya-shte-se-sastoi-v-grada-na-4-dekemvri.html", "text": "Насрочено е извънредно заседание на Асоциацията по водоснабдяване и канализация в Кюстендил. Това съобщиха за  Радио „Фокус” – Кюстендил  от Асоциацията. Общото събрание ще се проведе на 4 декември от 13.00 часа в заседателната зала на Областна администрация – Кюстендил. Дневният ред включва приемане на решение за сключване на допълнително споразумение към договора за стопанисване, поддържане и експлоатация на ВиК системите и съоръженията и предоставяне на водоснабдителни и канализационни услуги между Асоциация по ВиК и оператора „Кюстендилска вода“. Допълнителното споразумение трябва да уреди отношенията им по повод присъединяването на територията на община Дупница към обособената територия. Втората точка от дневния ред е приемане на препоръчителния размер на вноската на държавата в бюджета на асоциацията за 2019 година, която трябва да бъде в размер на 17 000 лева. След присъединяване на Община Дупница към водната асоциация тя ще има 22.64% от гласовете. Община Кюстендил ще бъде с 30.54%, а държавата с 35%. Останалите проценти се разпределят между общините Бобов дол, Кочериново, Рила, Бобошево, Невестино и Трекляно. Единствено Община Сапарева баня остава извън водната асоциация. \r\nВенцеслав ИЛЧЕВ", "date": "2018.11.20", "title": "Кюстендил: Извънредно заседание на Асоциацията по водоснабдяване и канализация ще се състои в града на 4 декември"}
{"url": "http://www.focus-news.net/news/2018/11/20/2592658/kostadin-aleksov-kmet-na-selo-bolyartsi-podpisvat-se-dogovori-za-zimnoto-pochistvane.html", "text": "Подписват се договори с хората, които ще се грижат за зимното почистване. Това каза за  Радио „Фокус“- Пловдив  Костадин Алексов, кмет на село Болярци. Той обясни, че кметството разполага със сол, луга и пясък. По думите му с осигурените количества почистващи материали се поддържат, както пътните настилки в селото, така и междуселищната пътна мрежа. „За отстраняването на снега по пътищата се грижат трактори, оборудвани с гребла“, посочи Костадин Алексов. „Винаги сме се справяли. Не сме имали проблеми през зимата“, коментира кметът и уточни, че през тази година в селото има 4 асфалтирани улици. „Има все още неасфалтирани улици, но всяка година се полага настилка. Няма да стане изведнъж. Предходните годините е имало пропуски, но всичко върви нормално, по план“, обясни Костадин Алексов. Следващата година се планира да се асфалтират 3-4 улици. В селото живеят над 3500 души. Повечето от тях работят в чужбина. \r\nМария РУСЕВА", "date": "2018.11.20", "title": "Костадин Алексов, кмет на село Болярци: Подписват се договори за зимното почистване"}
{"url": "http://www.focus-news.net/news/2018/11/20/2592660/sliven-blagotvoritelen-kontsert-za-vazstanovyavane-na-pametnika-na-shesti-artileriyski-polk-shte-se-sastoi-na-23-noemvri.html", "text": "Благотворителен концерт по повод годишнината от откриването на паметника на Шести артилерийски полк и за набиране на средства за възстановяването му ще се състои на 23 ноември. Това съобщиха от пресцентъра на  община Сливен . Новината е оповестена на работната среща на Инициативния комитет за набиране на средства за възстановяване на военния паметник от заместник-кметa Пепа Чиликова, която е и председател на комитета. В него членуват журналисти, представители на военни и патриотични организации, историци и експерти. След поражението и подписания Ньойски договор през 1919 г., войниците и офицерите от Шести артилерийски полк се завръщат от фронта в пълна мизерия. В началото на 1923 г. командирът Стефан Сотиров издава заповед и назначава комитет, който да събере дарения за построяването на паметника за „загиналите светци в името на Отечеството и за утеха на вдовиците и сираците им”. 232-ма обикновени войници, въпреки недоимъка си, даряват по 100 лева и на 23 ноември 1924 г. паметникът е открит. По повод годишнината е предвиден Ден на отворените врати за посещение на паметника на 23 ноември от 10:00 до 17:00 часа. По-късно на сцената в зала „Сливен“ от 18.00 часа ще излязат малчуганите от Детска градина „Папазян“, Клуб по спортни танци „Сливен”, Балет „Адажио“ при НЧ „ЗОРА – 1860“, Клуб за поп и рок изпълнители „Ритъм” при Военен клуб – Сливен, Спортен клуб по акробатика „Стефан Данчев“, Балет „Барби” при Военен клуб – Сливен, Детски фолклорен ансамбъл „Българче” и Младежки танцов ансамбъл „Браво“ при Основно училище „Христо Ботев” и Народно читалище „Хаджи Димитър“. Цената на билетите е 5 и 10 лв., които ще се продават на касата на залата от 17.00 часа, в деня на концерта. За контакти тел. 044 663 186. \r\nДосега са събрани 13 941 лв. и строителни материали на стойност 2 000 лв. Кампанията продължава с организиране на концерти, театрални представления, изложби и други дарителски акции. Сметката за набиране на средства за възстановяване на паметника е: Общинска банка АД – Сливен; BG03SOMB91308428713744; BIC SOMBBSF. Код за вид плащане-44 51 00", "date": "2018.11.20", "title": "Сливен: Благотворителен концерт за възстановяване на паметника на Шести артилерийски полк ще се състои на 23 ноември"}
{"url": "http://www.focus-news.net/news/2018/11/20/2592655/kyustendil-do-tri-dni-okrazhniyat-sad-shte-izleze-s-reshenie-po-deloto-sreshtu-minyorite-protestirali-zaradi-neizplateni-zaplati.html", "text": "До три дни Окръжният съд в Кюстендил ще излезе с решение по делото срещу миньорите, протестирали заради неизплатени заплати, предаде репортер на  Радио „Фокус” – Кюстендил . В рамките на провелото се днес заседание бяха разпитани двама свидетели. Единият от тях е началник на смяна, а другият ръководител в рудник „Христо Ботев”. Те даваха показания за това, дали е имало предварителна подготовка на протестни действия от страна на част от работещите в рудника. От свидетелските показания става ясно, че протестът не е бил организиран, не е имало предварително събиране на хората, а случилото е станало спонтанно. Беше посочено, че нощната смяна и първа смяна в рудника са преминали през задължителния инструктаж, което е показателно, че те не са имали намерение да протестират. Според представителя на прокуратурата е имало нарушения на трудово-правните отношения. Защитникът на миньорите посочи, че е имало нарушения на трудовата дисциплина, но за тези нарушения работодателят е наложил съответните санкции на работниците и предявеният иск в съда не трябва да бъде уважаван. На обратното мнение беше юристът на дружеството. Съдът трябва да се произнесе по казуса в срок от три дни. Страните по делото отказаха коментар. \r\nВенцеслав ИЛЧЕВ", "date": "2018.11.20", "title": "Кюстендил: До три дни Окръжният съд ще излезе с решение по делото срещу миньорите, протестирали заради неизплатени заплати"}
{"url": "http://www.focus-news.net/news/2018/11/20/2592639/pravitelstvoto-na-kosovo-divashkata-kampaniya-na-sarbiya-e-vinovna-za-neuspeha-v-interpol.html", "text": "Правителството на Косово обяви, че „членството на косовската полиция в Интерпол пропадна“ и изрази „голямо разочарование от това, че не бе позволено на Косово да стане част от световното семейство на полициите, които се борят срещу международната престъпност“, предава  скопското електронно издание „Плюс инфо“ . \r\nКакто предава кореспондентът на МИА от Прищина, за неуспеха да стане пълноправен член на световната полицейска организация, правителството на най-младата балканска държава обвини Белград и неговата кампания срещу Косово. \r\n„Дивашката кампания на Република Сърбия показа още веднъж нейното отношение срещу Косово и срещу нормализацията на отношенията с Република Косово, още повече, че това членство беше технически, а не политически въпрос“, се казва в съобщението от канцеларията на премиера Рамуш Харадинай. \r\nСпоред Прищина, гласуването срещу приемането на Косово в Интерпол е от полза „единствено на престъпността и престъпниците и никой не бива да се радва от този факт“. \r\nПравителството благодари на всички страни, които са гласували „за“, както и на онези, които са се потрудили, за да помогнат на Косово в процеса. \r\n„Косово ще продължи с консолидирането на собствените си институции и в едно много близко бъдеще ще бъде пълноправен член на Интерпол“, уверяват от Прищина. \r\nНа гласуването във вторник в Дубай, Косово не успя да осигури нужните две трети от гласовете на членките, участващи в Общото събрание на Интерпол и да влезе в организацията. \r\nПревод и редакция:", "date": "2018.11.20", "title": "Правителството на Косово: Дивашката кампания на Сърбия е виновна за неуспеха в Интерпол"}
{"url": "http://www.focus-news.net/news/2018/11/20/2592663/blagoevgrad-intenziven-e-trafikat-na-gkpp-kulata-za-tovarni-avtomobili-na-izhod-ot-stranata.html", "text": "Интензивен е трафикът на ГКПП „Кулата“ за товарни автомобили на изход от страната. Това съобщиха за  Радио „Фокус“ - Пирин  от „Гранична полиция\". Без забавяне се осъществява преминаването през ГКПП „Илинден“. Спокойно се осъществява преминаването през ГКПП „Златарево“. \r\nЛора КАЛЧЕВА", "date": "2018.11.20", "title": "Благоевград: Интензивен е трафикът на ГКПП „Кулата“ за товарни автомобили на изход от страната"}
{"url": "http://www.focus-news.net/news/2018/11/20/2592633/blagoevgrad-protokol-i-akt-za-narushavane-na-obshtestveniya-red-sa-sastaveni-na-edin-ot-organizatorite-na-protesta-na-11-noemvri-kogato-be-zatvoren-za-nad-pet-chasa-glaven-pat-e-79.html", "text": "Протокол и акт за нарушаване на обществения ред по време на протестите са съставили полицейските служители на Александър Стамболийски - един от организаторите в областта. Това каза по време на брифинг Николай Хаджиев, директор на ОДМВР – Благоевград, предаде репортер на  Радио „Фокус“ – Пирин . Той е получил тези постановления от 2 РУ – Благоевград заради протестите на 11 ноември, когато бе затворен главен път Е-79 за над пет часа.  \r\nНа въпроси на журналисти, дали е имало полицейско насилие в района ГКПП „Кулата“ той допълни, че всеки, който има доказателства за подобни действия, трябва да ги предостави. \r\nЛора КАЛЧЕВА", "date": "2018.11.20", "title": "Благоевград: Протокол и акт за нарушаване на обществения ред са съставени на един от организаторите на протеста на 11 ноември, когато бе затворен за над пет часа главен път Е-79"}
{"url": "http://www.focus-news.net/news/2018/11/20/2592664/predpriemat-se-merki-za-stabilizirane-na-tets-maritsa-iztok-2.html", "text": "Сформираната със заповед на енергийния министър работна група анализира финансово-икономическото състояние на ТЕЦ „Марица изток 2“ ЕАД. Експертите от Министерството на енергетиката, дружества от групата на „Български енергиен холдинг“ ЕАД и Агенцията за устойчиво енергийно развитие разработиха конкретни предложения за стабилизиране на дружеството. Това съобщиха от пресцентъра на  Министерство на енергетиката . \r\nДнес мерките бяха представени пред синдикатите от министъра на енергетиката Теменужка Петкова. В срещата участваха също заместник-министър Красимир Първанов, ръководители на държавни енергийни компании и експерти от министерството. \r\n„ТЕЦ „Марица изток 2“ ЕАД е базова мощност, от стратегическо значение за запазване стабилността на енергийната система на България и региона. За нас е ясно, че без въглищните централи не можем да осигурим енергийната сигурност на страната\", каза пред участниците министър Петкова.  \r\nКато една от краткосрочните мерки се предвижда закупуване на квоти за парникови газове на ТЕЦ „Марица Изток\" 2 за 2018 г. със средства на БЕХ ЕАД до края на настоящата година. Успоредно с това експерти от Министерството на енергетиката и Агенцията за устойчиво енергийно развитие ще водят разговори с държави-членки на Европейския съюз, за да разгледат възможността за статистически прехвърляния на емисии в съответствие със Закона за енергията от възобновяеми източници.  \r\nКато една от мерките работната група предлага да се анализира възможността ТЕЦ „Марица изток“ 2 да се възползва от законовото право да предяви пред КЕВР разходи за критична инфраструктура.  \r\nВ дългосрочен план експертите ще продължат да работят по прилагане на европейски практики, които биха могли да спомогнат за запазване капацитета на ТЕЦ „Марица Изток 2“ ЕАД.", "date": "2018.11.20", "title": "Предприемат се мерки за стабилизиране на ТЕЦ „Марица изток 2“"}
{"url": "http://www.focus-news.net/news/2018/11/20/2592666/mrrb-nad-460-km-republikanski-patishta-ot-klas-shte-badat-obnoveni-sas-sredstva-ot-operativna-programa-regioni-v-rastezh.html", "text": "Подобряването на състоянието на пътната мрежа чрез изграждането и поддържането на модерна и безопасна инфраструктура е приоритет на правителството. Това е една от мерките, които се предприемат от МРРБ за намаляване на броя на загинали при пътнотранспортни произшествия. Това заяви заместник-министърът на регионалното развитие и благоустройството инж. Валентин Йовев, съобщиха от пресцентъра на  Министерство на регионалното развитие и благоустройството . Той участва в церемонията по връчване на награди на експерти и специалисти, допринесли за подобряване безопасността на пътната инфраструктура в страната. Тя се организира за девети път от Сдружение „Българска браншова асоциация пътна безопасност“. Основен акцент на събитието е намаляването на инцидентите на пътя и призив да се работи в по-добра посока за намаляване на броя на загинали при пътнотранспортни произшествия.   \r\n„Работи се по завършването на магистралите „Хемус“ и „Струма“, беше подписан договорът за модернизация на пътя между ГКПП „Калотина“ и Драгоман, в ход са процедури за участъци от пътя между Видин и Ботевград. Рехабилитират се главни пътища между големите градове на страната, но не са забравени и по-малките“, посочи заместник-министърът. Той информира, че към момента са сключени договори по Оперативна програма „Региони в растеж 2014-2020“ за рехабилитация на 224 км второкласни пътища и 239 км третокласни пътища. Освен това с над 200 млн. лв. от държавния бюджет се работи по подобряването на още 36 пътни обекта.  Предстои да бъдат обявени открити процедури на стойност над 10 млн. лв. по Програма „ИНТЕРРЕГ V-A Румъния – България 2014-2020“.  \r\n „Предвиждаме и интелигентни транспортни системи за управление на трафика, които ще дават информация за пътната обстановка в реално време за пътуващите“, каза още инж. Йовев.  \r\nЗаместник-министърът на регионалното развитие и благоустройството обърна внимание и на поведението на водачите на пътя и подчерта, че трябва да се работи и за промяна на мисленето.", "date": "2018.11.20", "title": "МРРБ: Над 460 км републикански пътища от II и III клас ще бъдат обновени със средства от Оперативна програма „Региони в растеж“"}
{"url": "http://www.focus-news.net/news/2018/11/20/2592667/nikolay-hadzhiev-odmvr-blagoevgrad-do-250-narusheniya-v-ramkite-na-edin-chas-sa-bili-zasichani-ot-trinogata-kamera-na-glaven-pat-e-79.html", "text": "Триногата камера на главен път Е-79, в центъра на Кресна, e засичала до 250 нарушения в рамките на един час. Това каза по време на брифинг Николай Хаджиев, директор на ОДМВР – Благоевград, предаде репортер на  Радио „Фокус“ – Пирин . „В определени периоди от време, в зависимост от трафика, камерата се мести и на „Монца““, уточни той. „Разполагаме с четири мобилни радарни устройства, които са монтирани в служебни автомобили, както и една преносима тринога камера. Най- ефикасна и с най- много установени нарушения е триногата камера. Това е най- модерната камера, с която разполага областната дирекция“, обяви Хаджиев. „От началото на годината са установени 14 347 нарушители. За неправилно спиране и паркиране- 9 560, за неспазване на предимство- 2 754 и за неправилни маневри и неправилно движение по пътното платно- 2 148 водачи“, обясни директорът. „От началото на годината са установени 6 нарушения за управление на МПС извън населено място със скорост в диапазон 140- 150 km/h, при ограничение на скоростта от 60 километра. За 2017 година е имало само един установен случай със скорост от 175 km/h.“, каза ще той и допълни, че в зависимост от превишението глобите варират в интервала от 20 до 2 000 лева. „Драстично нараства глобата при превишаване на 50 километра над ограничението. При всяко превишаване с 5 километра глобата се увеличава с 50 лева“, посочи Николай Хаджиев. \r\nЛора КАЛЧЕВА", "date": "2018.11.20", "title": "Николай Хаджиев, ОДМВР- Благоевград: До 250 нарушения в рамките на един час са били засичани от триногата камера на главен път Е-79"}
{"url": "http://www.focus-news.net/news/2018/11/20/2592669/varna-rayonniyat-sad-nalozhi-probatsiya-na-organizator-v-stroitelno-montazhno-druzhestvo-za-sbivane-s-naemen-rabotnik.html", "text": "Районен съд – Варна осъди организатор в строително-монтажно дружество за причиняване на телесна повреда на наемен работник. Това съобщиха от пресцентъра на  Съда . На 58-годишния подсъдим съдът наложи наказание „Пробация“. За срок от 10 месеца той следва да изпълнява две пробационни мерки – задължителна регистрация по настоящ адрес с периодичност 2 пъти седмично и провеждане на задължителни срещи с пробационен служител. \r\nИнцидентът възникнал на 22 август миналата година. Пострадалият наемен работник, заедно с още двама негови колеги, извършвал възложената му дейност на строителна площадка на открит терен, когато завалял дъжд и те били преместени да работят в друг строителен обект на закрито. Вечерта, прибирайки инструментите в базата, те поискали да им бъде заплатена и останалата недовършена работа на откритата строителна площадка. Стигнало се до словесни пререкания, ескалиране на конфликта в сбиване, при което назначеният организатор в строителната фирма причинил на един от наемните работници средна телесна повреда, изразяваща се в счупване на долна челюст. \r\n58-годишният подсъдим е с чисто съдебно минало. Той бе осъден да заплати на пострадалия гражданския ищец по делото обезщетение за причинените му неимуществени вреди. Присъдата подлежи на обжалване в 15-дневен срок.", "date": "2018.11.20", "title": "Варна: Районният съд наложи пробация на организатор в строително-монтажно дружество за сбиване с наемен работник"}
{"url": "http://www.focus-news.net/news/2018/11/20/2592600/mkd-makedoniya-reshenieto-za-gruevski-e-vzeto-vaz-osnova-na-otsenkite-na-es-za-makedonskoto-pravosadie.html", "text": "На дебата за Никола Груевски в унгарския парламент в понеделник представители на правителството са заявили, че молбата за предоставяне на политическо убежище на бившия македонски премиер се разглежда въз основа на оценките на Европейския съюз за състоянието на правосъдната система на Македония и за условията в македонските затвори, предава  скопското електронно издание „МКД“ . \r\nВ понеделник и вторник унгарските медии са пълни със заглавия, свързани с Груевски, отбелязва изданието. Повечето медии съобщиха, че Службата за имиграция и убежище в Унгария вече е взела решение по молбата на бившия македонски премиер и те смятат, че то е било позитивно. \r\nВ понеделник, припомня „МКД“, Груевски беше тема на дебатите на заседание в унгарския парламент, белязано от въпроси на опозицията. По време на сесията на фасадата на народното събрание е провесен огромен плакат с лика на Груевски, на който пише „ВИП мигрантът на Орбан“. \r\nОт кабинета кабинета на унгарския премиер Виктор Орбан са заявили по време на обсъжданията, че при решението за молбата на Груевски трябва да се вземат предвид условията в македонските затвори, както и ситуацията в македонското правосъдие, което получава лоши оценки в докладите на Европейската комисия и Съветът на Европа. Те са посочили, че не са сигурни в справедливостта на съдебния процес, по който бившият македонски премиер получи присъда от две години лишаване от свобода. \r\n„МКД“ припомня ,че на 9 ноември Груевски трябваше да се яви в затвора Шуто Оризари, за да започне излежаването на присъдата си по делото „Тенк“, за закупуването на брониран „Мерцедес“ на стойност 600 хиляди евро. На 13 ноември почетният председател на ВМРО-ДПМНЕ на своя профил във „Фейсбук“ Груевски обяви, че е в Будапеща и чака да получи политическо убежище в Унгария заради заплаха за животи си в Македония. \r\nПревод и редакция:", "date": "2018.11.20", "title": "„МКД“ (Македония): Решението за Груевски е взето въз основа на оценките на ЕС за македонското правосъдие"}
{"url": "http://www.focus-news.net/news/2018/11/20/2592670/kyustendil-patishtata-v-oblastta-sa-prohodimi-pri-zimni-usloviya-vali-slab-dazhd.html", "text": "Пътищата в областта са проходими при зимни условия, вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки навсякъде са мокри и хлъзгави. Няма наложени ограничения по републиканската пътна мрежа заради влошената метеорологична обстановка. С нормална интензивност е трафикът по автомагистрала „Струма”, по главен път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.11.20", "title": "Кюстендил: Пътищата в областта са проходими при зимни условия, вали слаб дъжд"}
{"url": "http://www.focus-news.net/news/2018/11/20/2592672/bedri-aliev-zam-kmet-na-svishtov-pochistvaneto-na-nay-kritichnite-patni-otsechki-v-obshtinata-e-otgovornost-na-api-no-nie-ne-stoim-sas-skrasteni-ratse.html", "text": "Три са отсечките, които създават най-много проблеми в Свищовска община през зимните месеци. Това са пътищата Царевец – Совата, Царевец – Козловец – Алеково и Свищов – Ореш. Това каза за  Радио „Фокус“ – Велико Търново  зам.-кметът Бедри Алиев. Той подчерта, че поддръжката на тези участъци е отговорност на Агенция „Пътна инфраструктура“, но Община Свищов не „стои със скръстени ръце“. „Община Свищов, разбира се, не стои безучастна, защото все пак това са подходи от селата към града. Ние помагаме с каквато техника имаме. Но основният ангажимент е на Агенцията. В самия град имаме също има няколко критични участъка, които са доста високи. Те са общо 7 на брой и мога да кажа, че за тях има специален автомобил, който ги обхожда, третира ги със сол и ги почиства“, обясни зам.-кметът. По думите му е осигурена техника и за почистване на малките населени места. Той уточни, че многократно е търсено съдействие за подобряване маркировката по републиканската пътна мрежа, но конкретни срокове за изпълнение на този ангажимент не са посочвани. \r\nЛуиза ТРАНЧЕВА", "date": "2018.11.20", "title": "Бедри Алиев, зам.-кмет на Свищов: Почистването на най-критичните пътни отсечки в общината е отговорност на АПИ, но ние не стоим със скръстени ръце"}
{"url": "http://www.focus-news.net/news/2018/11/20/2592665/kyustendil-organizatorite-na-protestite-v-grada-provezhdat-onlayn-anketa-za-predstoyashti-novi-sabitiya.html", "text": "Организаторите на протеста в Кюстендил провеждат онлайн анкета за предстоящи нови събития, предаде репортер на  Радио „Фокус” – Кюстендил . В специално създадена страница на една от социалните групи е публикувана анкета, в която всеки желаещ има възможност да отговори на поставения въпрос, свързан с продължаване на протестите. Възможностите са да бъде подкрепен протестът в столицата, да продължи протестът в Кюстендил или да не се предприемат други действия. На база на получените резултати ще се вземе решение. Към момента за Кюстендил няма организирани нови протести и издадено разрешително. \r\nВенцеслав ИЛЧЕВ", "date": "2018.11.20", "title": "Кюстендил: Организаторите на протестите в града провеждат онлайн анкета за предстоящи нови събития"}
{"url": "http://www.focus-news.net/news/2018/11/20/2592662/reuters-ispaniya-shte-glasuva-sreshtu-brekzit-ako-teksta-za-gibraltar-ne-bade-promenen.html", "text": "Испания ще гласува срещу предложението на Тереза Мей и Европейския съюз за споразумение по Брекзит в неделя, освен ако то не бъде променено, така че да се изясни бъдещето на Гибралтар, което трябва да бъде определено на разговори между Мадрид и Лондон, заяви испанският премиер Педро Санчес, цитиран от  Reuters . \r\n„Към днешна дата, освен ако няма промени по отношение на Гибралтар, Испания ще гласува срещу споразумението за Брекзит“, заяви Санчес по време на конференция в Мадрид във вторник. \r\nСпоред правилата на Съюза, споразумението за излизане на Великобритания се приема с квалифицирано мнозинство, а не единодушно, така че единична страна, като Испания, не може да го блокира, обяснява британската агенция.  \r\nПревод и редакция:", "date": "2018.11.20", "title": "Reuters: Испания ще гласува срещу Брекзит ако текста за Гибралтар не бъде променен"}
{"url": "http://www.focus-news.net/news/2018/11/20/2592673/varna-namalyavat-sluchaite-na-obrazuvane-na-nezakonni-smetishta-na-teritoriyata-na-oblastta.html", "text": "Намаляват случаите на образуване на незаконни сметища на територията на областта. Това съобщиха за  Радио „Фокус“ – Варна  от Регионалната инспекция по околната среда и водите във Варна във връзка с Европейската седмица за намаляване на отпадъците, която се провежда от 17 до 25 ноември. Кметовете на общини осъществяват контрол на дейностите, свързани с образуване, събиране, включително разделното, съхраняване, транспортиране и третиране на битови отпадъци на територията на съответната община, уточниха от инспекцията. Размерът на глобите е описан в общинската Наредба за условията и реда за управлението на битовите и строителните отпадъци на територията на съответната община. \r\nМарияна ВАЛЕНТИНОВА", "date": "2018.11.20", "title": "Варна: Намаляват случаите на образуване на незаконни сметища на територията на областта"}
{"url": "http://www.focus-news.net/news/2018/11/20/2592675/abv-podkrepya-vavezhdaneto-na-religioznoto-obrazovanie-v-balgarskite-uchilishta.html", "text": "Искаме ли да се противопоставим на насилието, което виждаме между децата в училище?  Искаме ли да защитим святата фигура на българския учител от ежедневните посегателства, на които той е поставен? Или да запазим лекарите например от агресията и посегателствата, на които те са жертва всеки ден? Искаме ли да запазим хората, които са избрали като мисия да пазят държавата, от агресията срещу тях? Ако искаме всичко това, тогава един от най-ефективните методи, пътища и средства за постигане на такива резултати е въвеждането на религиозното обучение, за да направим децата си, хората в тази държава по-добри. Това заяви председателят на АБВ Румен Петков по време на Симпозиум на тема \"Възпитание и морал в 21 век\", посветена на обучението по религия от 1-ви до 12 клас в контекста на новите учебни програми на МОН, организирана от КНСБ, съобщиха от пресцентъра на  ПП АБВ . „Поздравявам и ръководството на Министерство на образованието за енергията, която влага в това начинание“, зави още Петков.  \r\nПо време на форума изказване направи и заместник-председателят на АБВ Любомира Ганчева. „Като човек, посветил половината от съзнателния си живот на младежката политика, аз вярвам, че младите хора са настояще, а не само бъдеще. Те са ресурс, а не проблем за нашето общество. За съжаление обаче младите хора са оставени сами в една среда, която крие много предизвикателства и резултатът от това виждаме сами – зависимости, агресия, подмяна на ценности“. \r\n„Вярвам, че религиозното образование е както човешко и гражданско право, така също и част от възпитанието на младите хора. То е мощен инструмент за възвръщане на отдавна изгубени вече ценности“, посочи Ганчева. Тя припомни, че доброволчеството е възприемано и от световната практика като мощен инструмент за увличане на младите хора, за създаването у тях на общностни чувства и трансформиране на агресия в съзидание. Затова според нея религиозното образование в България трябва да срещне по-сериозна институционална подкрепа, а не да разчита на добри практики и желания за действие, изразени единствено на местно ниво. \r\nПред участниците в симпозиума Ганчева обяви, че ПП АБВ, с активната роля на АБВ-Младежи, работи по проектозакон за въвеждане на патриотично и религиозно образование и изяви готовност да покани участниците във Форума в една дискусия по проекта на АБВ в най-скоро време.", "date": "2018.11.20", "title": "АБВ подкрепя въвеждането на религиозното образование в българските училища"}
{"url": "http://www.focus-news.net/news/2018/11/20/2592676/komisar-mariya-gabriel-vrachi-nagradite-v-parvata-obshtoevropeyska-kampaniya-za-po-bezopasen-internet-saferinternet4eu-pod-neyna-egida.html", "text": "На днешния годишен Форум за безопасен интернет, събрал политици, изследователи, правоприлагащи органи, младежи, родители, учители, НПО, представители на индустрията и други заинтересовани страни, българският еврокомисар по цифровата икономика и общество Мария Габриел връчи учредените от нея награди в кампанията SaferInternet4EU, която тя стартира през месец февруари. Пред повече от 250 участника във форума от цяла Европа, сред които бяха и посланиците на кампанията и представители на центровете за по-безопасен интернет в държавите членки, комисарят отличи най-добрите сред представените над 600 проекта в трите конкурсни категории. Наградата в конкурсната категория „Младежи“ грабна отбор ученици от гимназия в гръцкия град Тихеро за разработено приложение „Остани в безопасност онлайн“. В категория „Учители“ призът спечели учителката Нина Йелен от малко словенско училище за създадена нова методология за преподаване и обучение в онлайн безопасност на деца с името „Пътуване около виртуалния свят“. Наградата в категория „Организации“ спечели проекта „Безопасно онлайн“ на две белгийски организации, включващ набор от обучителни инструменти за социално слаби родители за безопасно използване на социалните мрежи, така че да могат да защитят децата си от вредно цифрово поведение. В категория „Учители“ отличието е за учителка от малко словенско училище за създадена нова методология за преподаване и обучение в онлайн безопасност на деца, а в конкурсната категория „Младежи“ наградата грабна отбор ученици от гръцка гимназия за разработено приложение „Остани в безопасност онлайн“, съобщава  пресслужбата на Европейската комисия . \r\n„Да живееш без технологии днес е трудно. От ставането ни сутрин те са с нас – четем новини онлайн, получаваме писма по имейл, разменяме съобщения, звъним по мобилния, а не по стационарния телефон. Технологиите обаче идват и с рискове. Според последния доклад на УНИЦЕФ за състоянието на децата в света, който обхваща 24 държави, 33% от анкетираните деца са отговорили, че нещата, които не харесват в интернет, са с нежелано сексуално съдържание, а 23% съобщават, че това е съдържанието с насилие. Повече от половината от 11 до 17-годишните са изложени на най-малко една форма на отрицателно съдържание.  \r\nСъщо толкова тревожно е, че 58% от децата, които са видели реч на омразата в интернет през изминалата година, не са посмели да реагират. Тези обезпокоителни данни бяха една от причините да стартирам кампанията SaferInternet4EU на тазгодишния Ден за по-безопасен интернет с три ключови теми: онлайн безопасност, медийна грамотност и киберхигиена. От февруари до момента, кампанията достигна до 15 500 училища и близо 10 000 други организации в цяла Европа“, информира комисар Мария Габриел по време на форума.  \r\nСпоред предварителните данни досега над 15 милиона граждани на ЕС са се възползвали от повече от 1 300 нови ресурси, покриващи теми като фалшиви новини, кибертормоз, опасения за неприкосновеността на личния живот, излагане на вредно или смущаващо съдържание и киберхигиена.  \r\n„Много е важно да достигнем до децата, младите хора, родителите, учителите, хората с увреждания, които имат ограничен достъп до технологиите, преобразяващи живота ни. Никой не трябва да бъде изоставен. Всеки трябва да се възползва от огромните възможности, които предлагат тези технологии. Всички трябва да поемем своята част от отговорността. Представителите на индустрията да създават безопасни продукти и услуги. Родителите и учителите да помогнат на децата да използват правилно и безопасно устройствата и да им бъдат в полза в обучението. Младите хора да не се страхуват да говорят открито за това, с което се сблъскват в интернет. Европейската комисия и аз лично като комисар ще продължим да подкрепяме усилията на всички и да създаваме условия за по-безопасен интернет за нашите деца.  Заедно можем да създадем цифрова Европа, основана на ценностите на взаимното уважение, солидарността, приобщаването, свободата“, заяви българският еврокомисар по цифровата икономика и общество Мария Габриел.", "date": "2018.11.20", "title": "Комисар Мария Габриел връчи наградите в първата общоевропейска кампания за по-безопасен интернет SaferInternet4EU под нейна егида"}
{"url": "http://www.focus-news.net/news/2018/11/20/2592671/volen-siderov-ataka-premierat-shte-reshi-koy-shte-zamesti-valeri-simeonov-az-sam-samo-edin-prost-deputat.html", "text": "Всичко изчистихме, всичко е наред, всичко е прекрасно. Това каза пред журналисти председателят на ПГ на „Обединени патриоти“ и лидер на „Атака“ Волен Сидеров на излизане от Министерски съвет, където се провеждаше среща на съпредседателите на коалицията \"Обединени патриоти предаде\", репортер на  Агенция \"Фокус\". \r\nНа въпрос кой ще наследи вицепремиера Валери Симеонов на поста, Волен Сидеров отговори: \"Това ще го реши премиерът. Не знам какво е предложението, питайте премиера и останалите коалиционни партньори\". \r\nПопитан остава ли коалицията \"Обединени патриоти\", Сидеров отговори: \"Да, разбира се, че остава, няма проблем. Няма никакъв проблем, аз не виждам защо се вълнувате толкова\". \r\n\"Няма нищо какво да кажа специално. Аз съм само един прост депутат\", допълни още той.   \r\nСрещата между коалиционните партньори в Министерски съвет продължи повече от три часа.", "date": "2018.11.20", "title": "Волен Сидеров, \"Атака\": Премиерът ще реши кой ще замести Валери Симеонов, аз съм само един прост депутат"}
{"url": "http://www.focus-news.net/news/2018/11/20/2592661/ombudsmanat-maya-manolova-pravoto-na-protest-e-osnovno-v-edna-demokratichna-darzhava-zastavam-zad-vsichki-grazhdani-i-tehnite-iskaniya.html", "text": "Правото на протест на гражданите е основно във всяка демократична държава. Това заяви пред журналисти във Велико Търново омбудсманът на Република България Мая Манолова, предаде репортер на  Радио „Фокус“ – Велико Търново . Манолова добави, че застава зад всички граждани и техните искания. Освен това определи протестите и като много разнородни. „Те имат и нещо общо – това е социалната проблематика, социалното бреме, което все повече надвисва над всяко българско семейство и домакинство. Това е от една страна. От друга е липсата на доверие, че институциите работят в интерес на гражданите. Става въпрос за различни теми, тъй като в различните региони на страната проблемите са различни. Основните са ясни – поскъпването на живота, повишаване на цените на горивата, на парното, на топлата вода, намерението да се вдигат данъци, усещането, че животът поскъпва, а доходите не мърдат. Но на различните места има и други допълнителни искания и хората се обръщат към мен с тях“, коментира Манолова и даде за пример майките на деца с увреждания, които подкрепя от първия ден. Тя каза още, че застава и зад гражданите на Русе, които се обявиха срещу мръсния въздух, и зад собствениците на малки бензиностанции, обявили се срещу законодателството, което ги натоварва допълнително. Омбудсманът добави, че подкрепя всички, които са срещу несправедливостите в страната. \r\nЛуиза ТРАНЧЕВА", "date": "2018.11.20", "title": "Омбудсманът Мая Манолова: Правото на протест е основно в една демократична държава, заставам зад всички граждани и техните искания"}
{"url": "http://www.focus-news.net/news/2018/11/20/2592679/prezidentat-rumen-radev-shte-uchastva-v-otbelyazvaneto-na-130-ata-godishnina-ot-priemaneto-na-parviya-zakon-za-advokatite-v-balgariya.html", "text": "На 21 ноември 2018 г. от 16.00 часа президентът Румен Радев ще присъства на тържественото отбелязване на 130-ата годишнина от приемането на първия Закон за адвокатите в България. Това съобщиха от  прессекретариата на държавния глава.  Събитието ще се състои в Народния театър „Иван Вазов“.", "date": "2018.11.20", "title": "Президентът Румен Радев ще участва в отбелязването на 130-ата годишнина от приемането на първия Закон за адвокатите в България"}
{"url": "http://www.focus-news.net/news/2018/11/20/2592680/sport-balgariya-do-19-godini-zagubi-s-03-ot-gartsiya-i-se-prosti-s-shansovete-si-za-uchastie-na-evropeysko-parvenstvo.html", "text": "Националният отбор на България до 19 години загуби с 0:3 от Гърция в Сливен и се прости с шансовете си за класиране на Европейско първенство, след като изпусна второто място в квалификационната група, което бе заето от Румъния, победила с 8:0 Гибралтар в Стара Загора. Хеттрик за Гърция, която не играеше за нищо, защото си бе осигурила класиране, вкара Гайтанидис, който е футболист на ПАОК. Така България остана трета с 4 точки, колкото имат и северните ни съседи, но с по-добра голова разлика.", "date": "2018.11.20", "title": "Спорт: България до 19 години загуби с 0:3 от Гърция и се прости с шансовете си за участие на Европейско първенство"}
{"url": "http://www.focus-news.net/news/2018/11/20/2592678/varna-mokri-na-mesta-sa-patnite-nastilki-v-oblastta.html", "text": "Мокри на места са пътните настилки във Варненска област заради валежи от дъжд. Това съобщиха за  Радио „Фокус“ – Варна  от Областно пътно управление – Варна. По оперативни данни към 16.00 часа пътищата на територията на областта са проходими при зимни условия. Температурите в региона са положителни, в интервал от 4 до 9 градуса. В областта превалява слаб дъжд, но видимостта е добра. Духа слаб вятър от югоизток. Пътните настилки са мокри, но няма заледени участъци. \r\nПо данни на Агенция „Пътна инфраструктура“ временна организация на движение е въведена по част от пътя Златни пясъци – Варна заради ремонтни дейности. В участъка от км 99+000 до км 100+100 движението се осъществява двупосочно в дясното платно, а от км 94+000 до км 90+800 трафикът се осъществява двупосочно в лявото платно. \r\nШофьорите трябва да се движат с повишено внимание по автомагистрала „Хемус“ в района на пътен възел „Невша“ от км 375+800 до км 381+500 при пътен възел „Млада Гвардия“ в посока Варна – София. Движението в този участък се осъществява в дясно платно двупосочно заради  ремонтни дейности на асфалтовата настилка. Затворено е слизането от магистралата към Невша и Белоградец, като моторните превозни средства се пренасочват през село Млада Гвардия. Затворено е и качването в посока София от пътен възел „Невша“, като водачите се пренасочват по път I-2 Русе – Варна или да се качат на магистралата при Каспичан. \r\nВ посока Бургас движението от км 0+000 до км 8+600 се осъществява двупосочно в едното платно в посока Варна – Бургас поради ремонтни дейности на асфалтовата настилка. \r\nРаботи се и по пътя Варна – Добрич в участъка село Новаково – село Стожер, като движението от км 23+200 до км 25+342 се осъществява в една лента поради ремонтни дейности на асфалтовата настилка. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nМарияна ВАЛЕНТИНОВА", "date": "2018.11.20", "title": "Варна: Мокри на места са пътните настилки в областта"}
{"url": "http://www.focus-news.net/news/2018/11/20/2592681/api-ot-1100-chasa-do-1500-chasa-na-21-noemvri-se-ogranichava-dvizhenieto-po-avtomagistrala-hemus-ot-km-74-do-km-79-zaradi-stroitelstvoto-na-noviya-uchastak-kray-yablanitsa.html", "text": "От 11.00 часа до 15.00 часа на 21 ноември се ограничава движението по автомагистрала „Хемус“ от км 74 до км 79. Това съобщиха от пресцентъра на  Агенция „Пътна инфраструктура“ . Временната организация на движението е за извършването на дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица.", "date": "2018.11.20", "title": "АПИ: От 11.00 часа до 15.00 часа на 21 ноември се ограничава движението по автомагистрала „Хемус“ от км 74 до км 79 заради строителството на новия участък край Ябланица"}
{"url": "http://www.focus-news.net/news/2018/11/20/2592682/evrodeputatat-georgi-pirinski-evropeyskata-investitsionna-banka-ostava-dlazhnik-na-sblizhavaneto.html", "text": "На 19 ноември т.г. в Комисията по бюджетен контрол на Европейския парламент бе обсъден Годишния доклад за контрола върху финансовата дейност на Европейската инвестиционна банка (ЕИБ) за 2017г., по който докладчик бе евродепутатът социалист Георги Пирински. Това съобщиха от пресофиса на  евродепутата . \r\nВ изказването си Пирински отбеляза някои нови дейности, развити от банката през 2017 г. в подкрепа на мерките за справяне с климатичните промени, както и за осъществяване на Целите за устойчиво развитие. Подобрена е била и информацията, и прозрачността за работата на управителните органи на банката.   \r\nСъщевременно Пирински изтъкна, че и през 2017 г. се запазва крайно неравномерното географско разпределение на инвестиционна дейност на банката. Една половина на брой страни членки са получили 80% от финансовите ресурси, а другата половина - едва 10% (като останалата част е инвестирана извън ЕС). Нещо повече, три държави - Франция, Италия и Испания, са получили 47% от инвестициите по линия на Европейския фонд за стратегически инвестиции.   \r\nПирински отбеляза също, че остава без задоволителен отговор въпросът за конфликт на интереси на членове на Управителния съвет на ЕИБ, като остава непроменена порочната практика вицепрезиденти на банката да отговарят за договарянето и реализацията на крупни проекти в техните собствени страни - въпрос, многократно поставян в предходни резолюции на Европейския парламент.  \r\nВ края на заседанието Пирински изрази и остро недоволство от липсата на ясни и конкретни отговори от представителите на ЕИБ на заседанието, както и очакването си банката да предостави такива в писмен вид.", "date": "2018.11.20", "title": "Евродепутатът Георги Пирински: Европейската инвестиционна банка остава длъжник на сближаването"}
{"url": "http://www.focus-news.net/news/2018/11/20/2592656/milorad-dodik-es-tryabva-da-dade-statut-na-strana-kandidat-na-bih.html", "text": "Сръбският представител в тричленното Председателство на Босна и Херцеговина във вторник призова Европейския съюз да даде на държавата статут на страна-кандидат за членство, като изтъкна, че е време международните съдии и представителите на международната общност да напуснат Босна, предава  скопският телевизионен канал „1 ТВ“ . \r\nДодик, заедно с другите двама членове на Президентството – бошнякът Шефик Джаферович и хърватинът Желко Комшич, официално встъпиха в длъжност на церемония в Сараево във вторник. \r\n„Призовавам ЕС веднага да даде статут на страна-кандидат за членство на Босна“, заяви избраникът на босненските сърби, като добави, че с това действие ЕС ще докаже конструктивния си подход към Босна, както и това, че не подкрепя международната намеса в страната. \r\nДодик подчерта, че ще настоява за освобождаване на Върховния представител на международната общност в БиХ и на международните съдии в Конституционния съд.  Медията посочва, че тяхната длъжност в страната се регулира от Дейтънското споразумение, с което бе сложен край на войната в БиХ от 1992 до 1995 година ,в хода на която загинаха повече от 10 хиляди души, а повече от 2 милиона напуснаха домовете си. \r\nПревод и редакция:", "date": "2018.11.20", "title": "Милорад Додик: ЕС трябва да даде статут на страна-кандидат на БиХ"}
{"url": "http://www.focus-news.net/news/2018/11/20/2592684/pazardzhik-oblastta-e-na-15-o-myasto-v-stranata-po-pokazatel-sredna-rabotna-zaplata.html", "text": "През третото тримесечие на 2018 г. средната месечна работна заплата за областта се увеличава спрямо второто тримесечие на 2018 г. с 0.1% и достига 877 лева. Това каза за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя отбеляза, че за обществения сектор средната месечна заплата е 987 лв., а за частния – 846 лева. „През третото тримесечие на 2018 г. средната месечна работна заплата за област Пазарджик нараства с 6.8% в сравнение с третото тримесечие на 2017 година. Средната брутна месечна работна заплата за юли 2018 г. за област Пазарджик е 878 лв., за август – 845 лв., и за септември – 908 лева. В сравнение с останалите области на страната през третото тримесечие на 2018 г. област Пазарджик е на 15-о място по показателя „средна работна заплата“. Най-висока средна месечна работна заплата получават наетите в областите София (столица) – 1 504 лв., София  – 1 109 лв. и Стара Загора – 1 096 лв“, уточни Спасова. \r\nВаня НИКОЛОВА", "date": "2018.11.20", "title": "Пазарджик: Областта е на 15-о място в страната по показател средна работна заплата"}
{"url": "http://www.focus-news.net/news/2018/11/20/2592685/evrodeputatat-georgi-pirinski-paktat-za-stabilnost-i-rastezh-nalaga-pogreshna-politika.html", "text": "На 19 ноември т.г. в Комисията по бюджетен контрол на Европейския парламент беше обсъден Специалният доклад на Европейската сметна палата за действието на превантивната част на Пакта за стабилност и растеж. Това съобщиха от  пресофиса на Георги Пирински . Пактът представлява набор от директиви и регламенти, определящи изискванията, на които следва да се подчинява бюджетната политика на държавите-членки. Превантивната част на Пакта съдържа изискванията, които страните следва да спазват с цел постигането на балансиран бюджет в рамките на тригодишен период. \r\nЕвродепутатът социалист Георги Пирински, в качеството си на докладчик по изследването на Европейската сметна палата, оспори твърдението на Сметната палата, че Европейската комисия е проявявала твърде голяма гъвкавост при прилагането на правилата. Напротив, според него, действията на Комисията са останали ограничени в рамките на Пакта.  \r\nПирински подчерта, че Пактът се е превърнал в най-сложният и вече трудно разбираем набор от постулати, които еднозначно налагат политика на остеритет, т.е. на резки бюджетни съкращения. В заключение той заяви, че тази политика се е провалила и следователно Пактът за стабилност и растеж очевидно е в разрез със  съвременните изисквания.", "date": "2018.11.20", "title": "Евродепутатът Георги Пирински: Пактът за стабилност и растеж налага погрешна политика"}
{"url": "http://www.focus-news.net/news/2018/11/20/2592686/vidin-mokri-sa-patnite-nastilki-v-oblastta.html", "text": "Пътните настилки са мокри във Видинска област, съобщиха за  Радио „Фокус“ – Видин  от Областно пътно управление – Видин. На места край река Дунав има  мъгла, видимостта там е ограничена до 100 метра. Пътищата по високите части са заледени, обработени и опесъчени. Трафикът по главен път Е 79 е насочен от Дунав мост 2, преминават тежкотоварни автомобили. Най-натоварено е движението в участъка между Дунавци и Видин. \r\nАнна ЛОЗАНОВА", "date": "2018.11.20", "title": "Видин: Мокри са пътните настилки в областта"}
{"url": "http://www.focus-news.net/news/2018/11/20/2592687/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е мокър и хлъзгав. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.11.20", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/11/20/2592688/montana-magla-namalyava-vidimostta-do-50-metra-prez-prohoda-petrohan.html", "text": "Мъгла намалява видимостта до 50 метра по пътя през прохода Петрохан, съобщи за  Радио „Фокус“ – Видин  дежурният служител в Областно пътно управление. На прохода вали слаб дъжд, няма заледявания, защото температурата е 0 градуса, но по-късно през нощта се очакват поледици. Пътната настилка е мокра, трафикът е с нормална интензивност. Остава забраната за преминаване на автомобили над 12 тона. \r\nАнна ЛОЗАНОВА", "date": "2018.11.20", "title": "Монтана: Мъгла намалява видимостта до 50 метра през прохода Петрохан"}
{"url": "http://www.focus-news.net/news/2018/11/20/2592689/narodnite-predstaviteli-ot-pg-na-bsp-za-balgariya-shte-se-sreshtnat-s-grazhdanite-ot-burgaska-i-yambolska-oblast-na-21-noemvri.html", "text": "Продължават срещите на народните представители от ПГ на „БСП за България” с граждани, на които те представят „Визия за България”. На 21 ноември (сряда) депутатите ще са в Бургаска и Ямболска област. Това съобщиха от пресцентъра на  Националния съвет на БСП.  Срещи в област Бургас \r\nОт 18.00 ч.,  в залата на х-л \"Бургас\", в Бургас народните представители от ПГ на \"БСП за България\" Светла Бъчварова, Радослав Стойчев, Стефан Бурджев и Даниел Йорданов ще се срещнат със земеделските производители. \r\nОт 17.30ч., в Малко Търново, в клуба на пенсионера народните представители от ПГ на \"БСП за България\"  Жельо Бойчев, Чавдар Велинов и Димитър Стоянов ще разговарят с жители на общината. \r\nОт 17.30 ч., в читалище \"Отец Паисий\", в Созопол, пред жителите на града \"Визия за България\" ще представят народните представители от ПГ на \"БСП за България\" Георги Йорданов, Таско Ерменков и Иван Ченчев. \r\nОт 17.30 ч. читалище \"Просвета\", в град Сунгурларе  депутатите Весела Лечева, Веска Ненчева и Георги Андреев ще разговарят с хората от града. \r\nОт 16.00 ч. с. Люляково, народните представители Валентина Найденова и Кольо Милев ще представят Визията в читалището на селото. По - късно, от 18.00 ч. те ще разговарят с жителите на с. Просеник в читалището на селото. \r\nОт 17.30 ч., в зала \"Мелсас\", в Несебър секретарят на  ПГ на \"БСП за България\" Филип Попов и народните представители Кристина Сидорова,  Красимир Янков и Георги Стоилов ще разговарят с жители на морската община. Срещи в област Ямбол \r\nот 18.00 ч., в Кукления театър, в град Ямбол зам.-председателите на ПГ на \"БСП за България\" Георги Свиленски и  Крум Зарков, секретарите на групата Кристиан Вигенин и Ирена Анастасова, и  народният представител Николай Пенев ще представят \"Визия за България\" пред жители на областния град. \r\nОт 15.30 ч., в читалището на село Войника народните представители от Антон Кутев и Донка Симеонова ще разговарят с хората от селото. По-късно, от  17:00 ч. те ще се срещнат с жителите на град Стралджа. Срещата ще се проведе в клуба на пенсионера. \r\nВ 13.00 ч., в читалището на село Болярово депутатите Светла Бъчварова, Радослав Стойчев, Стефан Бурджев и Даниел Йорданов ще се срещнат със земеделски производители. \r\nОт 15.30 ч.,  в читалището  на  село Мамарчево ще започне срещата на  зам.-председателя на ПГ на \"БСП за България\" Крум Зарков с жители на селото. \r\nОт 15.30 ч., в читалището, село Воден народният представител от ПГ на \"БСП за България\"  Николай Цонков ще представи \"Визия за България\" пред жителите на населеното място. \r\nВ 15.30 ч., в читалището на село Голямо Крушево ще започне срещата на жителите на селото с депутата от левицата Денчо Бояджиев. \r\nОт 15.30 ч., в читалището, в село Попово народният представител от ПГ на \"БСП за България\" Димитър Георгиев ще разговаря с хората от селото. \r\nОт 15.30 ч., в читалището, в село Стефан Караджово народният представител от  ПГ на \"БСП за България\" Георги Гьоков ще представи Визията. \r\nОт 15.30 ч., в село Малко Шарково зам.-председателят на ПГ на левицата Георги Свиленски ще разговаря с жители на селото. Срещата ще се проведе в читалището \r\nОт 17.00 ч., в клуба на БСП,  в Елхово зам.- председателят на ПГ на БСП Христо Проданов и народните представители Александър Симов, Николай Пенев, Нона Йотова и Иван В. Иванов ще разговарят с обществеността. \r\nОт 13.00 ч., в читалището на село Бояново  народните представители Нона Йотова и Иван В. Иванов ще разговарят с хората от селото. \r\nОт 14.30 ч., в село Раздел народните представители от ПГ на \"БСП за България\" Христо Проданов и Николай Пенев ще представят \"Визия за България\". Срещата с жителите на населеното място ще се проведе в залата на читалището. \r\nВ читалището на село Лесово, от 15.00 ч. народните представители Александър Симов, Нона Йотова, Иван В. Иванов ще проведат среща с жителите на селото. \r\nОт 15.30 ч., в сградата на общината, в Тунджа депутатите Светла Бъчварова, Радослав Стойчев, Стефан Бурджев и Даниел Йорданов ще разговарят с жители на общината.", "date": "2018.11.20", "title": "Народните представители от ПГ на „БСП за България” ще се срещнат с гражданите от Бургаска и Ямболска област на 21 ноември"}
{"url": "http://www.focus-news.net/news/2018/11/20/2592668/poslanikat-na-sasht-v-belgrad-za-reshenieto-na-interpol-amerika-e-razocharovana-chestitya-na-sarbiya.html", "text": "Посланикът на САЩ в Белград Кайл Скот заяви, че решението на Интерпол да не допусне членството на Косово в организацията е разочароващо за САЩ, предава  белградското радио „Б92“ . \r\nДипломатическият представител добави, че този изход от гласуването на Общото събрание на Интерпол в Дубай е дипломатическа победа за Сърбия и той честитите на властите в Белград. \r\nПревод и редакция:", "date": "2018.11.20", "title": "Посланикът на САЩ в Белград за решението на Интерпол: Америка е разочарована, честитя на Сърбия"}
{"url": "http://www.focus-news.net/news/2018/11/20/2592692/sofiya-remarke-na-tir-se-e-otkachilo-i-zatrudnyava-dvizhenieto-na-stariya-pat-pri-tunel-vitinya.html", "text": "Ремарке на ТИР се е откачило и затруднява движението на стария път (път I-1) при тунел „Витиня“, съобщи  слушател на Радио „Фокус“ - Пирин . Ремаркето на румънски ТИР се е откачило и на място все още няма пристигнали полицейски служители.", "date": "2018.11.20", "title": "София: Ремарке на ТИР се е откачило и затруднява движението на стария път при тунел „Витиня“"}
{"url": "http://www.focus-news.net/news/2018/11/20/2592693/blagoevgrad-mazh-poluchi-26-godini-zatvor-s-4-godishen-izpitatelen-srok-za-kontrabanda-na-tsigari-za-nad-56-000-lv.html", "text": "Мъж получи 2,6 години затвор с 4-годишен изпитателен срок за контрабанда на цигари за над 56 000 лв. Това съобщиха от пресцентъра на  Апелативна прокуратура - София . Окръжна прокуратура – Благоевград е постигнала споразумение със защитата на подсъдимия с инициали З.Й., обвинен за извършено от него престъпление против митническия режим. Той се е признал за виновен за това, че около 22.35 часа на 26 октомври 2018 г., на ГКПП „Златарево“, пренесъл с превозно средство акцизни стоки за търговска цел в големи размери. Подсъдимият действал в съучастие с помагач - собственикът на автомобила.  \r\nБез знанието и разрешението на митниците, през границата на страната от Македония в България, били пренесени 8551 кутии цигари различни търговски марки с чужд бандерол, както и такива с надпис „Duty free“. Общата им стойност е 56 196.23 лева.  \r\nСъдът е определил на З.Й. да бъде наложено наказание от две години и шест месеца „Лишаване от свобода“ с 4-годишен изпитателен срок.  \r\nОпределението на съда има характера на влязла в сила присъда.", "date": "2018.11.20", "title": "Благоевград: Мъж получи 2,6 години затвор с 4-годишен изпитателен срок за контрабанда на цигари за над 56 000 лв."}
{"url": "http://www.focus-news.net/news/2018/11/20/2592691/sofiya-magla-se-e-obrazuvala-v-rayona-na-vakarel.html", "text": "Мъгла се е образувала в района на Вакарел, предаде репортер на  Агенция „Фокус“. \r\nВидимостта е около 20-25 метра. Пътните настилки в района са хлъзгави.  \r\n„Фокус“ призовава водачите да карат внимателно и със скорост, съобразена с пътните условия.", "date": "2018.11.20", "title": "София: Мъгла се е образувала в района на Вакарел"}
{"url": "http://www.focus-news.net/news/2018/11/20/2592690/sofiya-politseyski-patrul-sas-sofiyska-registratsiya-6800-e-razpolozhen-na-avtomagistrala-trakiya-na-izhoda-na-stolitsata-v-posoka-plovdiv.html", "text": "Полицейски патрул със софийска регистрация 6800 е разположен на автомагистрала „Тракия“ на изхода на столицата в посока Пловдив, предаде репортер на  Агенция „Фокус“.", "date": "2018.11.20", "title": "София: Полицейски патрул със софийска регистрация 6800 е разположен на автомагистрала „Тракия“ на изхода на столицата в посока Пловдив"}
{"url": "http://www.focus-news.net/news/2018/11/20/2592694/sofiya-2-kilometrova-kolona-ot-avtomobili-se-e-obrazuvala-v-rayona-na-parviya-most-na-avtomagistrala-trakiya-v-posoka-plovdiv-zaradi-remontni-deynosti.html", "text": "2-километрова колона от автомобили се е образувала в района на първия мост на автомагистрала „Тракия“ в посока Пловдив заради ремонтни дейности, предаде репортер на  Агенция „Фокус“.", "date": "2018.11.20", "title": "София: 2-километрова колона от автомобили се е образувала в района на първия мост на автомагистрала „Тракия“ в посока Пловдив заради ремонтни дейности"}
{"url": "http://www.focus-news.net/news/2018/11/20/2592695/plovdiv-kmetat-na-asenovgrad-d-r-emil-karaivanov-podkrepi-grazhdanite-po-problema-s-vodopodavaneto.html", "text": "Кметът на Община Асеновград д-р Емил Караиванов инициира поредна среща с ръководството на „ВиК”- Пловдив във връзка със зачестилите аварии с ВиК – мрежата в града. Това съобщиха за  Радио „Фокус“ - Пловдив  от Общината. Той посочи основателното напрежение сред жителите на града поради липсата на вода, честите прекъсвания на водоподаването и ниското налягане на много места. \r\nУправителят на „ВиК” - Пловдив Спартак Николов заедно с инж. Димитър Кавалджиев - ръководител на експлоатационен район Асеновград, и инж. Динко Господинов-  ръководител „Техническо направление”, разясниха причините за проблемите с водата, които са свързани с ремонт на водоемите и провеждана профилактика по мрежата в средна зона в града. \r\nОще в началото на срещата кметът на Общината д-р Караиванов се обяви в пълна подкрепа на гражданите, които споделят лично с него и в социалните мрежи своето недоволство от честите аварии и липсата на навременна информация относно действията на „ВиК”. В резултат на това от дружеството поеха ангажимент за провеждане на по- активна медийна информираност на местно ниво, за да бъде обяснено на хората какво се работи, какви евентуални затруднения ще има с водоподаването в Асеновград, кои улици или квартали конкретно ще бъдат засегнати. \r\nОт срещата стана ясно още, че Общината и „ВиК” проектират през пролетта да започне рехабилитация на участъци от водопроводната по бул. „България” и ул. „Христо Ботев”, където са големите водопроводи и където най- често се случват аварии.", "date": "2018.11.20", "title": "Пловдив: Кметът на Асеновград д-р Емил Караиванов подкрепи гражданите по проблема с водоподаването"}
{"url": "http://www.focus-news.net/news/2018/11/20/2592698/burgas-dvizhenieto-po-pat-iii-908-varovnik-valchanovo-hanche-ot-km-20-do-39-e-ogranicheno-na-avtomobili-nad-10-tona-poradi-stesnyavane-na-patnoto-platno.html", "text": "Нормално се осъществява трафикът в областта. Това съобщи за  Радио „Фокус“ - Бургас  дежурният в Областно пътно управление. Пътните настилки са мокри, заради превалявания от дъжд, водачите на автомобили да се движат с повишено внимание и съобразена скорост. Движението по път ІІ-99 Бургас – Царево при км 14+882 е забранено за МПС с тегло над 12 тона. Движението се регулира от пътни знаци. Обходният маршрут е по общинския път Черноморец – Созопол. Срокът е до 20 декември 2018 г. Движението по път III-908 Варовник – Вълчаново ханче от км 20+400 до 39+300 е ограничено на МПС над 10 тона поради стесняване на пътното платно. Срокът е до 20 декември 2018 г. Движението по път ІІІ-7306 Черница – Сунгурларе – Чубра е ограничено за МПС над 10 тона поради стесняване на пътното платно. Срокът е до 20 декември 2018 г. \r\nИнтензивно е движението по пътя в посока от и към жк. „Меден Рудник“, както и по булевардите „Демокрация“, „Сан Стефано“, „Стефан Стамболов“ и „Тодор Александров“, както и в района на улица „Индустриална“ в посока ул.„Спортна“. Интензивен е трафикът и по централните улици на града – „Иван Вазов“, „Христо Ботев“, „Генерал Гурко“, „Булаир“ и „Цар Симеон“. \r\nДеница ДИМИТРОВА", "date": "2018.11.20", "title": "Бургас: Движението по път III-908 Варовник – Вълчаново ханче от км 20 до 39 е ограничено на автомобили над 10 тона поради стесняване на пътното платно"}
{"url": "http://www.focus-news.net/news/2018/11/20/2592697/sofiya-nyama-postradali-pri-intsidenta-s-otkachiloto-se-remarke-na-tir-na-stariya-pat-pri-tunel-vitinya.html", "text": "Сигналът за разкачено ремарке на ТИР на стария път при тунел „Витиня“ е получен преди минути. Това съобщи за  Агенция „Фокус“  говорителят на Областната дирекция на МВР Мариола Маркова след като слушател на Радио „Фокус“ апелира за затруднено движение по пътя заради откачило се ремарке. В сигнала не се съобщава за пострадали. Към мястото са изпратени полицейски екипи. Движението в района е затруднено. \r\nБиляна ИВАНОВА", "date": "2018.11.20", "title": "София: Няма пострадали при инцидента с откачилото се ремарке на ТИР на стария път при тунел „Витиня“"}
{"url": "http://www.focus-news.net/news/2018/11/20/2592699/deyan-slavov-teritorialno-statistichesko-byuro-severoiztok-424-mln-leva-dostigat-prihodite-ot-noshtuvki-v-oblast-varna-prez-septemvri.html", "text": "42.4 млн. лева достигат приходите от нощувки във Варненско през септември. Това каза в интервю за  Радио „Фокус“ – Варна  Деян Славов, директор на Териториално статистическо бюро – Североизток. Деян Славов допълни, че данните отчитат увеличение на приходите с 3.9% в сравнение с месец септември миналата година. Регистрирано е увеличение на приходите от чужди граждани – с 5.3% и намаление от български граждани – с 6.7%, каза още Деян Славов. \r\nОбщата заетост на леглата в местата за настаняване през септември 2018 година е 42%, като намалява с 0.9 процентни пункта в сравнение със септември 2017 година. Най-висока е заетостта на леглата в хотелите с 4 и 5 звезди – 55.1%, следват местата за настаняване с 3 звезди – 30.3%, и с 1 и 2 звезди – 19.6%. \r\nМарияна ВАЛЕНТИНОВА", "date": "2018.11.20", "title": "Деян Славов, Териториално статистическо бюро – Североизток: 42.4 млн. лева достигат приходите от нощувки в област Варна през септември"}
{"url": "http://www.focus-news.net/news/2018/11/20/2592696/the-jerusalem-post-otnosheniyata-sasht-turtsiya-prodalzhavat-da-sa-obtegnati-vapreki-demonstriranoto-zatoplyane.html", "text": "Големи проблеми продължават да обтягат отношенията между САЩ и Турция, независимо от демонстрираното затопляне напоследък, заявиха анализатори от The Media Line. Анкара отбеляза, че работи с Вашингтон по икономическото сътрудничество и призова Конгреса да се откаже от законодателство, което ощетява Турция, пише израелското електронно издание  The Jerusalem Post . \r\n„Смятам, че отношенията все още са на ръба на бръснача по множество причини…. и не чувствам, че проблемите са преодолени“, заключи Алън Маковски, старши сътрудник в Центъра за Американски прогрес, който се занимава с турските въпроси в Държавния департамент. \r\nПо-рано тази година се стигна до дипломатически скандал заради задържането на пастор Андрю Брънсън, което изостри съществуващото напрежение във връзка с координацията на Вашингтон с кюрдските сили в Сирия и отказа да екстрадира духовника Фетхулах Гюлен, който Анкара обвинява за неуспешният преврат през 2016 г. \r\nСтраните са предприели стъпки към изглаждане на отношенията след освобождаването на Брънсън през октомври, включително започването на съвместни патрули в Манбидж, Сирия, насочени към предотвратяване на сблъсъци между турските сили и подкрепяните от САЩ „Сирийски демократични сили“ (СДС), в които президентът Реджеп Тайип Ердоган вижда издънка на забранената от Анкара „Работническа партия на Кюрдистан“ (ПКК).   \r\nОсвен това, Вашингтон премахна санкциите срещу турските власти, което бе последвано от огледални действия на Анкара. Няколко дни по-късно администрацията на Тръмп позволи на Турция  да продължи да купува петрол от Иран въпреки повторното налагане на американските санкции срещу Ислямската република. Според турския министър на енергетиката, това позволява на Анкара да внася 3 млн. тона годишно ирански петрол, което е от решаващо значение поради липсата на вътрешни енергийни ресурси в страната. \r\nВъпреки това, Ердоган продължава да призовава САЩ да прекратят работата с кюрдските бойци в Сирия, особено „Отрядите за народна самоотбрана“(ОНС), които турските сили обстрелваха миналия месец, като ги принудиха да спрат борбата срещу „Ислямска държава“. \r\nПолитическият коментатор на про-правителствения вестник „Sabah“ Хилари Каплан заяви пред The Media Line, че последните събития са само „бавен напредък“, и че турските официални лица искат да видят „действие“. \r\n\"Турция е много предпазлива по отношение на обещанията на САЩ\", заяви тя. \r\nКаплан подчерта, че Вашингтон не може да работи едновременно с ОНС и с турските военни „дори в краткосрочен план и затова САЩ трябва да направят ясен избор\". \r\nЗа тази цел тя подчерта, че споразумението между Турция и Русия за създаване на демилитаризирана зона в бастиона на въоръжената сирийска опозиция – провинция Идлиб, която предотврати предстоящата атака срещу режима, показва, че Ердоган може да постигне резултати и поради това е от съществено значение да се намери трайно политическо решение на конфликта. \r\nЗа разлика от това бившият посланик на САЩ в Турция У. Робърт Пиърсън твърди пред The Media Line, че поредицата искания на Анкара „бързо намалява стойността на отстъпките\" от администрацията на Тръмп. Пиърсън не вярва, че Ердоган реагира адекватно на положителните инициативи на САЩ, което накърнява перспективите за подобряване на двустранните отношения. \r\nБившият посланик предполага, че твърдите позиции на Турция са отчасти дължащи се на възприятието, че Ердоган се огънал под американския натиск, освобождавайки Брансън. \r\nОт своя страна Анкара настоява, че нейната съдебна система е независима и не взема политически мотивирани решения. \r\nГеографското положение на Турция я прави едновременно стратегически ценна и уязвима, граничейки с Ирак и Сирия, а освен това тя е домакин на въздушна база, използвана от САЩ за удари срещу ИДИЛ. \r\n„Турция никога няма да напусне НАТО. Това е въпрос на огромен престиж и от него има големи ползи,“ предвиди Пиърсън. \r\n„Впечатлението ми е, че президентът Тръмп харесва Турция и Ердоган“, допълни Алън Маковски от Центъра за американски прогрес. \r\nДокато най-голямата заплаха за отношенията между САЩ и Турция е кюрдският въпрос, закупуването на руски системи за противовъздушна отбрана (ПВО) от Анкара, оценена на 2,5 млрд. долара и приготвена за доставка през 2020 г. остава главен проблем. \r\n\"Мисля, че Ердоган очевидно иска да се движи във възможно най-голяма степен към многоизмерна външна политика, според която той ще поддържа връзки с всякакви страни, които може да не се харесват на НАТО\", заключи Пиърсън.", "date": "2018.11.20", "title": "The Jerusalem Post: Отношенията САЩ-Турция продължават да са обтегнати въпреки демонстрираното затопляне"}
{"url": "http://www.focus-news.net/news/2018/11/20/2592700/smolyan-mokri-i-obraboteni-sreshtu-zaledyavane-sa-patnite-nastilki-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, снежната покривка по високите места в планината достига до 10 см. Пътищата по републиканските направления са мокри, но обработени срещу заледяване. През деня не са получавани сигнали за инциденти по републиканските направления в областта. \r\nДо 30 ноември движението при 64-ти км на път II-86 Хвойна – Чепеларе ще се ограничава в интервал между 30 и 60 минути през светлата част на деня – от 7:00 ч. до 18:00 ч. за извършването на възстановителни дейности в участъка, компрометиран от дъждовете през август. През следващите дни в укрепването на участъка ще участва сондажна машина и това налага спирането на трафика. Въведената със светофарна уредба временна организация за движение в отсечката ще бъде допълнена и подпомагана от сигналисти и служители на „Пътна полиция“. Пътуващите по направлението Смолян-Пловдив може да използват и алтернативния маршрут Смолян – Девин – Кричим – Пловдив и обратно. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем от км 125+727, изход от село Средногорци до км 132+720, началото на град Рудозем. Участъкът е сигнализиран, а строителните и ремонтни дейности ще се извършват в различни части на трасето. Въведеното ограничение ще е в сила до 14 декември 2019 г. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Това ограничение ще бъде в сила до 26 ноември 2018 г. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението на няколко места по направлението Хвойна – Чепеларе – местност Рожен, както и по направленията Широка лъка – Девин, Рудозем – Бяла река, Рудозем – Смилян. В един от участъците по пътя Чепеларе – Хвойна, преминаването покрай пропадналото пътно платно се регулира от светофарна уредба. \r\nВ Смолян пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2018.11.20", "title": "Смолян: Мокри и обработени срещу заледяване са пътните настилки в областта"}
{"url": "http://www.focus-news.net/news/2018/11/20/2592703/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Това съобщи за  Радио „Фокус“- Пирин  дежурният служител в Областно пътно управление-Благоевград. Към този час няма валежи от дъжд и сняг. С нормална интензивност се осъществява трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. В една лента се осъществява движението по автомагистрала „Струма“ от км 153+000 до км 166+000, посока Сандански – Кулата, поради ремонтни дейности на дилатационните фуги в часовете от 8:00 часа до 17:00 часа. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срокът за ремонтните дейности е до 23 ноември. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.11.20", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2018/11/20/2592674/finansoviyat-ministar-na-germaniya-ot-vsichki-ostri-problemi-na-sayuza-nay-mnogo-me-pritesnyava-brekzit.html", "text": "Министърът на финансите на Германия Олаф Шолц заяви във вторник, че от всички остри проблеми на Съюза – от дълговете на Италия до търговските политики на Италия – предстоящото излизане на Великобритания от Европейския съюз предизвиква най-голямо безпокойство, предава  Reuters . \r\n„Това, което ме безпокои най-много е, разбира се, това, което може да се окаже реалност съвсем скоро: Брекзит“, заяви Шолц. \r\nТой добави, че твърд Брекзит – което обикновено се разбира като рязко излизане без мерки за защита на британската и европейските икономики – ще причини значителни проблеми за Великобритания, Германия и ЕС, като цяло. \r\nПревод и редакция:", "date": "2018.11.20", "title": "Финансовият министър на Германия: От всички остри проблеми на Съюза, най-много ме притеснява Брекзит"}
{"url": "http://www.focus-news.net/news/2018/11/20/2592701/temenuzhka-todorova-dneven-tsentar-za-detsa-s-uvrezhdaniya-svishtov-tsentarat-e-edin-ot-malkoto-v-stranata-v-koyto-rabotyat-poveche-ot-edin-spetsialist-v-dadena-nasoka.html", "text": "Дневният център за деца с увреждания в Свищов е един от малкото в страната, в който работят повече от един специалист в дадена насока. Това каза за  Радио „Фокус“ – Велико Търново  директорът на центъра Теменужка Тодорова. Тя уточни, че социалната услуга е изцяло кадрово обезпечена. В нея има двама рехабилитатори, двама психолози, по двама социални работници и логопеди. „Това ни позволява да сме много ефективни като работа и като взаимодействие с децата. Това, което се надяваме да се случи в най-кратки срокове, е да има разработена държавна политика в посока подкрепа на развитието на специалистите и задържането им в системата. Това е големият проблем“, посочи още Тодорова. По думите ѝ основният фактор, който влияе на това младите хора да се отказват, са ниските заплати. „За разлика от системата на образованието, например, където се реализират много проекти, има механизми, които гарантират минимални работни заплати и всичко останало, при нас ситуацията е много различна и това води до напускане на колеги от системата“, обясни още Тодорова. \r\nЛуиза ТРАНЧЕВА", "date": "2018.11.20", "title": "Теменужка Тодорова, Дневен център за деца с увреждания - Свищов: Центърът е един от малкото в страната, в който работят повече от един специалист в дадена насока"}
{"url": "http://www.focus-news.net/news/2018/11/20/2592683/mvr-1028-politsai-sa-ohranyavali-protestite-v-stranata-vchera.html", "text": "От Главна дирекция „Национална полиция“ обобщават, че вчера на територията на страната са проведени общо 34 протеста. 20 от тях са били заявени и регламентирани по установения ред, 14 са нерегламентирани. Това съобщиха от  пресцентъра на МВР . От различни ОДМВР са съставени общо 13 акта за установени административни нарушения, задържани са четирима. В обезпечаването на различните прояви са били ангажирани 1028 полицейски служители и са използвани 155 служебни автомобила. Задачата на полицията остава опазване на обществения ред и сигурността, както и недопускане на ограничава движението на хората. \r\nМВР отново апелира протестиращите да спазват закона и разпорежданията на униформените служители.", "date": "2018.11.20", "title": "МВР: 1028 полицаи са охранявали протестите в страната вчера"}
{"url": "http://www.focus-news.net/news/2018/11/20/2592706/sport-ibrahimovich-v-milan-ot-yanuari.html", "text": "Златан Ибрахимович ще се завърне в италианският гранд Милан през януари, съобщава авторитетното италианско издание La Gazzeta dello Sport. Предложението на червено-черните  е за срок от шест месеца с опцията за удължаване за още една година, като в момента се очаква крайното решение на спортния директор Леонардо. Ибрахимович игра за Милан последно през 2012 г, а в момента е футболист на американския Лос Анджелис Галакси.", "date": "2018.11.20", "title": "Спорт: Ибрахимович в Милан от януари"}
{"url": "http://www.focus-news.net/news/2018/11/20/2592705/komisiyata-po-evropeyskite-vaprosi-i-kontrol-na-evropeyskite-fondove-uchastva-v-konferentsiyata-na-komisiite-po-evropeyskite-vaprosi-na-natsionalnite-parlamenti-na-stranite-chlenki.html", "text": "Ръководството на Комисията по европейските въпроси и контрол на европейските фондове участва в Конференцията на Комисиите по европейските въпроси на националните парламенти на страните членки на EС. Това съобщиха от пресцентъра на  Народното събрание . С конференцията днес във Виена завърши парламентарното измерение на Австрийското председателство на Съвета Европейския съюз.  \r\nНародното събрание на Република България беше представено от делегация от Комисията по европейските въпроси и контрол на европейските фондове в състав Кристиан Вигенин – председател на КЕВКЕФ и заместник-председателите на комисията Ивелина Василева, Имрен Мехмедова и Петър Петров. В програмата на домакините бяха заложени основни теми от дневния ред на Европейския съюз – приоритетите на Австрийското председателство, Брекзит, политиката за климата и Енергийния съюз, прозрачен Европейски съюз по-близък до гражданите в светлината на предстоящите избори за Европейски парламент.  \r\nБългарските народни представители представиха националните позиции в дебатите. Имрен Мехмедова изрази опасения относно това дали в бъдеще българските граждани, които живеят и работят във Великобритания, ще успеят да покрият новите изисквания, поставени от Обединеното кралство и ще могат легално да продължат да работят и пребивават на територията ѝ. Тя допълни, че България и Европейският съюз ще продължат да настояват за по-голяма информационна кампания за гражданите на Съюза и за гаранции, че след Брекзит правата им ще бъдат защитени. Г-жа Мехмедова акцентира на това, че България държи нейните граждани да не бъдат ощетени и дискриминирани след напускането на Великобритания.  \r\nВ дебата по въпросите на климата и енергетиката се включи заместник-председателят на КЕВКЕФ Ивелина Василева. Тя отбеляза, че преходът към нисковъглеродна икономика в Европа следва да е съобразен със спецификите на всяка държава, както и с конкурентоспособността на икономиката и социалната поносимост на гражданите. Г-жа Василева добави, че държавите, за които преходът към нисковъглеродна икономика е най-тежък, трябва да бъдат подкрепени и с финансов ресурс. Тя подчерта, че България изпълнява поставените цели и отбеляза, че е готова Националната стратегия за адаптация към изменението на климата с план за действие и се очаква да бъде приета от българското правителство до края на годината. В своето изказване г-жа Василева увери, че България работи и по националната енергийна стратегия до 2050 г.  \r\nПредседателят на КЕВКЕФ Кристиан Вигенин изтъкна ролята на КОСАК за засилване на прозрачността и приближването на Европейския съюз към гражданите чрез активното участие в Работната група по пропорционалност и субсидиарност, ръководена от първия заместник-председател на Европейската комисия Франс Тимерманс. Вигенин отбеляза, че в окончателния доклад на Работната група са залегнали всички важни предложения на националните парламенти, а самият доклад е намерил продължение в Съобщение на Европейската комисия, което е изпратено за консултация към страните-членки в края на октомври. \"Наша отговорност е да продължим активно работата по тази тема, която стана един от приоритетите на австрийското председателство. Трябва да засилим капацитета на нашите комисии, да подобрим координацията помежду си, за да защитим собствените си претенции за по-активна роля в законодателния процес на европейско равнище\", посочи Вигенин. Председателят на КЕВКЕФ се спря и на предстоящите Европейски избори, като призова депутатите от комисиите по европейските въпроси на националните парламенти да помогнат предизборната кампания да бъде фокусирана върху реални идеи и политика, а не върху фалшиви новини и фалшива пропаганда. \"Все повече граждани се чувстват разочаровани от институциите, дистанцирани от политиката, не вярват на политиците. Връщането на доверието е много труден процес, възможен е само ако хората почувстват, че са в центъра, че са на първо място, когато се вземат решения, независимо на кое равнище – местно, национално или европейско\", подчерта Кристиан Вигенин.  \r\nВ края на заседанието беше приет Приносът от 60-тия Пленарен КОСАК, който се изпраща до националните парламенти, Европейския парламент, Съвета и Комисията. Основните послания са свързани със сигурността и борбата срещу незаконната миграция, осигуряване на просперитет и конкурентоспособност чрез дигитализация, Западните Балкани и Европейската политика за съседство, Брекзит, политиката за климата и Енергийния съюз, както и приближаването на Европейския съюз до гражданите в светлината на предстоящите избори за Европейски парламент.  \r\nСледващата среща на КОСАК ще се проведе през януари в Румъния, която ще води ротационното председателство на Съвета на ЕС през първата половина на 2019-та година.", "date": "2018.11.20", "title": "Комисията по европейските въпроси и контрол на европейските фондове участва в Конференцията на Комисиите по европейските въпроси на националните парламенти на страните членки"}
{"url": "http://www.focus-news.net/news/2018/11/20/2592708/veliko-tarnovo-mokri-i-hlazgavi-sa-nastilkite-v-po-golyamata-chast-ot-oblastta-na-mnogo-mesta-prevalyava-slab-dazhd.html", "text": "Изсичане на храсти затруднява движението в участък от пътя между Севлиево и Велико Търново. Дейностите текат в отсечката от км 101+550 до км 125+000, където шофьорите трябва да карат внимателно и със съобразена скорост. Това съобщиха за  Радио „Фокус“ – Велико Търново  от Областно пътно управление. Дейностите ще продължат до 30 ноември, а участъкът е сигнализиран с пътни знаци. Условията за пътуване в областта са нормални за сезона. Настилките са предимно мокри и обработени. На места има заледени участъци и шофьорите трябва да са внимателни. Всички пътища са проходими при зимни условия. Времето е облачно, със слаби превалявания предимно от дъжд. Движението по главните и второстепенни пътища в региона е интензивно. В едната лента се осъществява трафика в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. Дейностите трябва да приключат до края на октомври. Колите в района се пропускат последователно в двете посоки от регулировчици. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 30 ноември. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. \r\nЛуиза ТРАНЧЕВА", "date": "2018.11.20", "title": "Велико Търново: Мокри и хлъзгави са настилките в по-голямата част от областта, на много места превалява слаб дъжд"}
{"url": "http://www.focus-news.net/news/2018/11/20/2592707/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка:  Температурите са в интервала от – 4° до + 12°. Времето над страната е предимно облачно. Слаб вятър духа в по-голямата част от страната. Дъжд ще вали в по-голямата част от страната. Пътните настилки са мокри, по усойните и планински райони частично заледени, обработени и проходими при зимни условия. \r\nНамалена видимост поради мъгла: \r\n- до 50 м в района на проход „Петрохан“ , проход „Шипка“ и в района на Омуртаг /обл.Търговище/; \r\n- до 100 м в района на гр.Антоново /обл.Търговище/ и проход „Витиня“; \r\n- до 150 м в района Вакарел /обл. София/. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Стара Загора: \r\nДвижението по АМ Тракия от км 174 до км 208 в посока Бургас се ограничава по активната лента и се пренасочва в изпреварващата лента поради извършване на частични ремонтни дейности на асфалтовата настилка. Срок до 26.11.18 г.; \r\nАМ „Хемус“:  \r\nОбласт София: \r\nДвижението по АМ \"Хемус\" при Ябланица от км 74+040 до км 79+300 е ограничено поради ремонтни дейности. Движението се отклонява по път I-3 Ботевград - Ябланица. Срок: от 11:00 до 15:00 часа на 21.11.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 15.12.2018 г.; \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 30.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ „Хемус“ в тунел „Правешки ханове“ от км 54+000 до км 56+000 в посока Варна е ограничено поради техническо обследване на тунелната тръба. Движението се осъществява двупосочно в тунелната тръба посока София. Срок от 09:00 до 16:00 ч. на 21.11.2018 г. \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 25.11.2018 г. \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 30.11.2018 г. \r\nАМ „Струма“: \r\nОбласт Благоевград: \r\nДвижението по АМ „Струма” от км 153+000 до км 166+000 в посока Сандански – Кулата се осъществява в една лента поради ремонтни дейности на дилатационните фуги. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок в часовия диапазон от 08:00 часа до 17:00 часа до 23.11.2018 г.; \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Дунавци – Жеглица от км 21+480 до км 21+552 е ограничено за движение на МПС над 12 т поради ремонт на дилатационни фуги на мост при км 21+516.  \r\nОбходен маршрут: За МПС над 12 т:  \r\n- За движещите се в посока Видин – Монтана: по път I-1/Е-79/ при пътно кръстовище „Дунавци” на км 19+783 се отклоняват в ляво по път ІІ-11, по път II-11 /о.п.Видин-Димово/ – Симеоново – Ботево – Арчар – граница Монтана до пътно кръстовище „Добри дол“ с път III-112, по път III-112 Добри дол – Дреновец – граница Монтана до пътно кръстовище „Тополовец“ с път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Ружинци“ с път I-1/Е79/ и продължават в ляво в посока Монтана; \r\n- За движещите се в посока Монтана – Видин: по път I-1/Е-79/ при пътно кръстовище „Ружинци” /км 62+758/ се отклоняват в дясно по път III-114, по път III-114 Лом – Сталийска махала – Дондуково – Дреновец – Ружинци – Чупрене – м. „Бялата вода“ до пътно кръстовище „Тополовец“ с път III-112, по път III-112 Добри дол – Дреновец – граница Монтана до пътно кръстовище „Добри дол“ с път II-11, по път II-11 – Симеоново – Ботево – Арчар – Лом до пътно кръстовище „Дунавци“ с път I-1/Е-79/ и се продължава в дясно в посока Видин. Срок до 30.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер“. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София: \r\nДвижението по път I-1 София – Перник при Владая се осъществява с повишено внимание. Поради ремонт на тротоарна конзола на моста на река „Владайска“ при разклона за с. Владая до КПП Владая от км 279+170 до км 279+200 е ограничено движението в лентата посока София. Движението се осъществява двупосочно в останалите две ленти. Срок 26.11.2018 г.; \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 30.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.11.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\nОбласт Стара Загора: \r\nДвижението по път I-6 Казанлък – Сливен при км 319+600 до км 52+400 се извършва със стесняване на една от лентите за движение поради рязане и косене на тревни площи. Движението на МПС се регулира от сигналисти. Срок до 23.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800, 95+813 до км 97+850, от км 99+000 до км 100+100 се осъществява двупосочно в едно платно съобразно създадената организация за движение поради ремонтни дейности на асфалтовата настилка. Срок до 30.11.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 27.11.2018 г. \r\nДвижението в участъка Обзор – Слънчев бряг от км 180+000 до км 202+000. се осъществява с повишено внимание поради ремонтни дейности по асфалтовата настилка. Организацията на движение е сигнализирана с пътни знаци. Срок до 30.11.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма  \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът II-73: Движението по път II-73 в участъка Веселиново – Карнобат от км 43+500 до км 90+322 се осъществява с повишено внимание поради извършване на ремонтни дейности по асфалтовата настилка. Организацията на движение е сигнализирана с пътни знаци. Срок до 23.11.2018 г.;  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 30.11.2018 г.; \r\nПът III-208: Движението по път III-208 в участъка Дъскотна – Айтос от км 60+000 до км 86+000 се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 30.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-623: Движението по път ІІІ-623 в участъка село Мламолово – Бобов дол от км 0+000 до км 11+475 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 30.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г. \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-842: Движението по път II-842 Белово – Юндола е ограничено за движение на МПС над 12 тона. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.11.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 30.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 30.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради частични ремонтни дейности на асфалтовата настилка. Движението се регулира с пътни знаци. Срок 30.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 28.12.2018 г.; \r\nПът ІІ-86: Движението по път ІІ-86 Средногорци – Рудозем от км 126+040 до км 126+272 се осъществява в една лента поради ремонтни дейности. Движението през деня се контролира от регулировчици, през нощта от светлинна сигнализация и светофари. Срок до 26.11.2018 г.  \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 23.11.2018 г; \r\nПът III-105: Движението по път III-105 Елин Пелин – Нови хан от км 13+890 до км 14+310 се осъществява в една лента поради ремонтни дейности по дилатационни фуги на ж.п. надлез гара Елин Пелин при км 14+100 в посока Елин Пелин. Движението се извършва двупосочно в лентата посока Нови хан и се регулира от светофарна уредба. Срок 27.11.2018 г.; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът III-554: Движението по път III-554 Раднево – Гълъбово от км 24+600 до км 26+000 се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 23.11.218 г.; \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nДвижението по път III-5008 от разклона на с. Змеево до разклона за Старозагорски минерални бани от км 0+000 до км 10+580 се извършва с повишено внимание при стесняване на една от лентите за движение поради косене и изсичане на тревни площи. Регулира се от сигналисти .Срок до 23.11.2018 г., \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.20", "title": "Актуална пътна обстановка към 17.30 часа"}
{"url": "http://www.focus-news.net/news/2018/11/20/2592702/pregovorite-za-nov-vitsepremier-prodalzhavat-bez-volen-siderov.html", "text": "Преговорите за нов вицепремиер продължават без лидера на \"Атака\" Волен Сидеров, научи репортер на  Агенция „Фокус“.  Според запознати преговорите между \"Обединени патриоти\" са забоксували, след като Валери Симеонов е предложил за заместник на поста му да бъде назначена  Марияна Николова, началник на политическия му кабинет, но Волен Сидеров е отказал да подпише предложението.  \r\nМалко след това лидерът на „Атака“ напусна Министерски съвет.", "date": "2018.11.20", "title": "Преговорите за нов вицепремиер продължават без Волен Сидеров"}
{"url": "http://www.focus-news.net/news/2018/11/20/2592677/obvineniyat-za-ubiystvoto-na-viktoriya-marinova-severin-krasimirov-otiva-v-psihiatrichno-otdelenie.html", "text": "Северин Красимиров, обвинен за изнасилване и за убийство по особено мъчителен начин и с особена жестокост на 30-годишната Виктория Маринова - административен директор на TVN и водеща на предаване, ще бъде настанен за изследване за срок от 30 дни в психиатричното отделение на болницата за лечение на лишени от свобода към затвора в Ловеч. Това определи днес Окръжният съд в Русе, като искането бе отправено от Окръжната прокуратура, предаде  Нова телевизия .  \r\nОкръжният прокурор на Русе Георги Георгиев обясни, че по всяко едно дело се назначават съдебно-психиатрични експертизи, които дават становище за вменяемостта на обвиняемите лица. \"Това дело не е изключение и по него също сме назначили такава експертиза\", каза Георгиев.", "date": "2018.11.20", "title": "Обвиненият за убийството на Виктория Маринова - Северин Красимиров, отива в психиатрично отделение"}
{"url": "http://www.focus-news.net/news/2018/11/20/2592711/sofiya-do-15-20-metra-e-namalena-vidimostta-v-rayona-na-ihtiman-zaradi-magla.html", "text": "До 15 - 20 метра е намалена видимостта в района на Ихтиман заради мъгла, предаде репортер на  Агенция „Фокус“ . Хлъзгави са пътните настилки в района. Шофьорите да се движат с повишено внимание и съобразена с метеорологичните условията скорост.", "date": "2018.11.20", "title": "София: До 15 - 20 метра е намалена видимостта в района на Ихтиман заради мъгла"}
{"url": "http://www.focus-news.net/news/2018/11/20/2592713/ria-novosti-tsenata-na-petrola-ruhna-s-poveche-ot-5.html", "text": "Цената на петрола марка Brent се спусна по-ниско от 64 долара за барел за първи път от 9 март насам, свидетелстват данните от борсите, предава  РИА Новости . \r\nКъм 17:15 българско време януарски фючърси на нефта марка Brent се оценяват на 63,39 долара за барел. \r\nЗа една вечер цената на петрола е паднала с 5%, отбелязва агенцията. Инвеститорите се опасяват от прекалено голямото наличие на суровината на пазара. \r\nПревод и редакция:", "date": "2018.11.20", "title": "РИА Новости: Цената на петрола рухна с повече от 5%"}
{"url": "http://www.focus-news.net/news/2018/11/20/2592710/aktsenti-v-sutreshniya-blok-dobro-utro-balgariya-po-radio-fokus-na-21-noemvri.html", "text": "Какви бяха причините за аварията, оставила центъра на София без ток и отстранени ли са те? Отговорите на тези въпроси търсим в сутрешния блок „Добро утро, България“ по  Радио „Фокус“  от Виктор Станчев, главен оперативен директор на „ЧЕЗ Разпределение България“, от когото ще научим повече и за готовността на дружеството на зимния сезон. След спешната среща между премиера и коалиционните партньори от ОП, и последвалата такава на съпредседателите в малката коалиция за какво се споразумяха Патриотите? Кой си тръгна с разочарование и кои бяха горещите теми? Неяснотите във властта коментираме с политолога Първан Симеонов. В Деня на християнското семейство по инициатива на Посолството на Словашката република в България и на Българския Червен кръст ще се проведе кръводарителска акция. Как ще премине събитието, защо то е важно и колко живота могат да бъдат спасени само с няколко милилитра кръв? Въпросите ще зададем на зам.-генералния директор на БЧК д-р Надежда Тодоровска. В минутите след 9.00 часа, следвайки линията на християнския празник, Венцеслав Илчев от Радио „Фокус“ - Кюстендил ще ни разкаже повече за него и за това как той ще бъде отбелязан за пръв път в града.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович - Кувенджиева.", "date": "2018.11.20", "title": "Акценти в сутрешния блок „Добро утро, България“ по Радио „Фокус“ на 21 ноември"}
{"url": "http://www.focus-news.net/news/2018/11/20/2592712/pregled-na-mezhdunarodnite-novini-do-18-chasa-agentsiya-fokus.html", "text": "Премиерът на Испания Педро Санчес предупреди във вторник, че може да насрочи предсрочни избори, ако парламентът на одобри проектобюджета на правителството на малцинството за 2019 година, който е блокиран от каталунските сепаратистки партии, предава  AFP . \r\nСанчес, който формира правителство през юни след успешен вот на недоверие срещу правителството на „Народната партия“, начело с премиера Мариано Рахой, досега обещаваше да изпълни целия мандат до 2020 година. Неговата Социалистическа партия има 84 кресла в 350-местния парламент. \r\nЗа одобряването на бюджета, предложен от партията на премиера и лявата „Подемос“, правителството се нуждае от подкрепата на каталунските сепаратисти, които го издигнаха на власт през юни, но те засега отказват да застанат зад бюджета, който предвижда увеличение с 40% на минималната заплата. \r\nПроблемът е в това, че каталунците са бесни от решението на Прокуратурата да поиска по 25 години за сепаратистките лидери, които участваха в обявяването на независимост преди повече от една година и искат освобождаването им, за да подкрепят бюджетния план. \r\n***  Бившият македонски премиер Никола Груевски обяви на  своята страница във „Фейсбук“ , че Унгария му е предоставила политическо убежище. Това, по неговите думи, се е случило, защото е жертва на политическо преследване в .Македония и също така, защото е получил информация, че в затвора ще бъде ликвидиран. \r\nВ изявлението си Груевски посочва още, че съдът и прокуратурата са се превърнали в инструмент за политически натиск и разправа над инакомислещите. \r\n„Аз реших да се противопоставя на всичко това и с моите действия да изпратя този въпрос на по-високо ниво. Някой може да ме иска, или да не ме иска, да се съгласява, или да не се съгласява с мен, да смята, че водя добри или лоши политики,  но не може да отрече, или да си затвори очите пред онова, което се случва в Македония в този период и което ще опиша“, пише бившият македонският премиер. \r\nТой казва още, че е решил да не изпълнява желанието на СДСМ (Социалдемократическия съюз на Македония) да седи в затвора, докато те „разпродават държавата“. Груевски пише, че продължава борбата за македонската кауза. \r\n„Аз не избягах от правосъдието, а, използвайки други методи, регулирани от международното право, продължавам да търся справедливост за мен и всички други жертви на политическо преследване в Македония“, обяснява още Груевски. \r\nПочетният председател на ВМРО-ДПМНЕ посочва също, че Македония трябва да стане членка на НАТО и Европейския съюз, но „не трябва да позволява под прикритието на тази цел, настоящата недемократична власт да се разправя с политически опоненти и да им организира съдебни дела и хвърляне в затвора, за да може безпрепятствено да извършва престъпления, корупция и разпродажба на държавните и националните интереси“. Агенция „Фокус“ припомня:  Никола Груевски бе осъден на две години лишаване от свобода по делото „Тенк“ за закупуването на луксозен „Мерцедес“ от Министерството на вътрешните работи на Македония по времето, когато той беше премиер, като по същото производство тогавашният ресорен министър получи повече от шест години затвор. Това е само едно от общо петте дела, които образува македонската Специализирана прокуратура, в които фигурант е Никола Груевски.  \r\nСлед неколкократни искания на бившия премиер за отлагане на влизането му в изправителната институция в Шуто Оризари, които бяха отхвърлени от всички съдебни инстанции, на 13 ноември той пресича границата с Албания на неизвестно място и се явява в посолството на Унгария в Тирана, където подава молба за предоставяне на политическо убежище, на основание, че в родината му срещу него има политическо преследване.  \r\nОт там Груевски се качва на автомобил, с който през Черна гора и Сърбия пристига в Будапеща, откъдето обяви местоположението си и разкри, че е поискал убежище. \r\nУнгарските власти, включително премиерът Виктор Орбан и външният министър Петер Сиярто, заявиха, че молбата на бившия македонски премиер е чисто юридически, а не политически, въпрос и отказаха да коментират и сътрудничат.  \r\nВ периода до вторник, 20 ноември, случаят около бившия македонски премиер беше съпътстван от множество спекулации за начина му на придвижване от Скопие до Будапеща и за това, дали той продължава да е в Унгария, или е заминал за Русия, Турция, Белиз, или друга дестинация.  \r\n*** Министърът на финансите на Германия Олаф Шолц заяви във вторник, че от всички остри проблеми на Съюза – от дълговете на Италия до търговските политики на Италия – предстоящото излизане на Великобритания от Европейския съюз предизвиква най-голямо безпокойство, предава  Reuters . \r\n„Това, което ме безпокои най-много е, разбира се, това, което може да се окаже реалност съвсем скоро: Брекзит“, заяви Шолц. \r\nТой добави, че твърд Брекзит – което обикновено се разбира като рязко излизане без мерки за защита на британската и европейските икономики – ще причини значителни проблеми за Великобритания, Германия и ЕС, като цяло. \r\n***  Испания ще гласува срещу предложението на Тереза Мей и Европейския съюз за споразумение по Брекзит в неделя, освен ако то не бъде променено, така че да се изясни бъдещето на Гибралтар, което трябва да бъде определено на разговори между Мадрид и Лондон, заяви испанският премиер Педро Санчес, цитиран от  Reuters . \r\n„Към днешна дата, освен ако няма промени по отношение на Гибралтар, Испания ще гласува срещу споразумението за Брекзит“, заяви Санчес по време на конференция в Мадрид във вторник. \r\nСпоред правилата на Съюза, споразумението за излизане на Великобритания се приема с квалифицирано мнозинство, а не единодушно, така че единична страна, като Испания, не може да го блокира, обяснява британската агенция. \r\n*** Сръбският представител в тричленното Председателство на Босна и Херцеговина във вторник призова Европейския съюз да даде на държавата статут на страна-кандидат за членство, като изтъкна, че е време международните съдии и представителите на международната общност да напуснат Босна, предава  скопският телевизионен канал „1 ТВ“ . \r\nДодик, заедно с другите двама членове на Президентството – бошнякът Шефик Джаферович и хърватинът Желко Комшич, официално встъпиха в длъжност на церемония в Сараево във вторник. \r\n„Призовавам ЕС веднага да даде статут на страна-кандидат за членство на Босна“, заяви избраникът на босненските сърби, като добави, че с това действие ЕС ще докаже конструктивния си подход към Босна, както и това, че не подкрепя международната намеса в страната. \r\nДодик подчерта, че ще настоява за освобождаване на Върховния представител на международната общност в БиХ и на международните съдии в Конституционния съд.  Медията посочва, че тяхната длъжност в страната се регулира от Дейтънското споразумение, с което бе сложен край на войната в БиХ от 1992 до 1995 година ,в хода на която загинаха повече от 10 хиляди души, а повече от 2 милиона напуснаха домовете си. \r\n***  След обявяването на резултатите от гласуването за членство на Косово в Интерпол, в Косовска Митровица се формира колона от коли, предимно луксозни със затъмнени стъкла, съобщава  белградското радио „Б92“ . \r\nМедията отбелязва, че от автомобилите се развяват сръбски знамена. \r\nКакто стана ясно по-рано, Косово не стана член на Интерпол, след като не беше подкрепено от две трети от членовете на световната полицейска организация на гласуването във вторник в Дубай, където се провежда Общото събрание на Интерпол. \r\n***  На дебата за Никола Груевски в унгарския парламент в понеделник представители на правителството са заявили, че молбата за предоставяне на политическо убежище на бившия македонски премиер се разглежда въз основа на оценките на Европейския съюз за състоянието на правосъдната система на Македония и за условията в македонските затвори, предава  скопското електронно издание „МКД“ . \r\nВ понеделник и вторник унгарските медии са пълни със заглавия, свързани с Груевски, отбелязва изданието. Повечето медии съобщиха, че Службата за имиграция и убежище в Унгария вече е взела решение по молбата на бившия македонски премиер и те смятат, че то е било позитивно. \r\nВ понеделник, припомня „МКД“, Груевски беше тема на дебатите на заседание в унгарския парламент, белязано от въпроси на опозицията. По време на сесията на фасадата на народното събрание е провесен огромен плакат с лика на Груевски, на който пише „ВИП мигрантът на Орбан“. \r\nОт кабинета кабинета на унгарския премиер Виктор Орбан са заявили по време на обсъжданията, че при решението за молбата на Груевски трябва да се вземат предвид условията в македонските затвори, както и ситуацията в македонското правосъдие, което получава лоши оценки в докладите на Европейската комисия и Съветът на Европа. Те са посочили, че не са сигурни в справедливостта на съдебния процес, по който бившият македонски премиер получи присъда от две години лишаване от свобода. \r\n„МКД“ припомня ,че на 9 ноември Груевски трябваше да се яви в затвора Шуто Оризари, за да започне излежаването на присъдата си по делото „Тенк“, за закупуването на брониран „Мерцедес“ на стойност 600 хиляди евро. На 13 ноември почетният председател на ВМРО-ДПМНЕ на своя профил във „Фейсбук“ Груевски обяви, че е в Будапеща и чака да получи политическо убежище в Унгария заради заплаха за животи си в Македония. \r\n***  Един човек загина, а още 49 пострадаха, петима от които сериозно, във вторник, след като влак дерайлира в близост до Барселона заради свлачище, причинено от проливните дъждове в района, предава  AFP , като се позовава на информация от местните власти. \r\nДва вагона от общо шест в композицията, са излезли от релсите в 06:15 (07:15 българско време) в близост до град Тераса, на 35 километра североизточно от Барселона, съобщават от службата за извънредни ситуации на Испания в „Туитър“. \r\nОт 133-те души на борда, 44 са леко ранени, петима са сериозно пострадали, а един човек е загинал, съобщава вестник La Vanguardia. \r\nВлакът, който е пътувал от Манреса до Барселона, е дерайлирал заради свлачище, предизвикано от неколкодневните проливни валежи, заявиха от оператора на линията Adif. \r\nМашинистът е видял свлачището и е дръпнал аварийната спирачка, но не е успял да предотврати катастрофата, посочва пък каталунското издание El Periodico. \r\nРайонът има мрежа, която да задържа падащите скали, но тя не е успяла да спре свлачището, обясни министърът на транспорта Хосе Луис Абалос пред радио Cadena Ser. Той отбеляза, че ведомството ще проведе разследване на инцидента. \r\nСпоред информация от местната преса, свлачища са причинявали дерайлиране на влакове в същия район и през 2009 и 2011 година, но тогава инцидентите са се разминали без жертви и сериозно пострадали. \r\n„Франс прес“ припомня ,че през 2013 година 79 души загинаха, когато влак, пътуващ от Мадрид до североизточния град Сантяго де Компостела, дерайлира. Това беше най-тежкия влаков инцидент в Испания от десетилетия. \r\n***  Действията на САЩ говорят за това, че от Вашингтон може да се очакват нови неадекватни ходове по отношение на Русия, заяви във вторник министърът на външните работи на Русия Сергей Лавров на общо събрание на Руския съвет по международни работи, предава  ТАСС . \r\n„Американският естаблишмънт, живеещ с идеята за собствената си изключителност, продължава да назначава противници и съперници, най-вече сред държавите, провеждащи независима външна политика. При това на всички вече е ясно, че от Вашингтон е напълно възможно да се очакват нови неадекватни действия, включително и по руско направление, където всички ходове на президента (на САЩ Доналд) Тръмп за изграждане на устойчиви, нормални канали на взаимодействие с Москва по най-острите проблеми на съвременния свят се блокират от тези, които искат да продължат и развият заложения още при предишната администрация на Барак Обама разрушителен подход към отношенията с нашата страна“, подчерта руският външен министър. \r\n„Оставаме с впечатление, че през последния четвърт век американците, а и някои други западни колеги, напълно забравиха основите на дипломацията и загубиха културата на диалог и консенсус. В резултат ставаме свидетели на опасна милитаризация на външнополитическата мисъл“, обърна внимание Лавров. \r\n*** Министрите на отбраната на Русия и Турция Сергей Шойгу и Хулуси Акар са обсъдили по-нататъшната работа по демилитаризираната зона в северозападната провинция Идлиб и цялостната обстановка в Сирия на среща в Сочи, съобщава  ТАСС . \r\n„Радостен съм да ви приветствам в Сочи. Бяхме принудени да ви призовем, тъй като развиващата се ситуация в Сирия изисква незабавни решения от нас и обсъждане на назрелите въпроси. Динамиката, която набрахме след подписването на документите за Идлиб в Сочи изисква поддръжка, за да можем, без забавяне на темпа, да решим оставащите въпроси“, заяви Шойгу на срещата с Акар в Сочи.", "date": "2018.11.20", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/11/20/2592715/liliya-yakova-tsentar-za-izsledvane-na-demokratsiyata-sliven-i-yambol-sa-edni-ot-rayonite-s-nay-visoka-mladezhka-bezrabotitsa.html", "text": "Сливен и Ямбол са едни от районите с най-висока младежка безработица. Това съобщи пред  Радио „Фокус“ – Сливен  Лилия Якова от Центъра за изследване на демокрацията. Същевременно и в двете области липсва информация за Програмата „Европейска гаранция за младежта“, посочи Якова. Данните са от проучване на Центъра, извършено съвместно с представители на Общините и местните Бюра по труда, в десет области в страната.  \r\nСпоред друго проучване на Евростат, процентът на младежи до 25 години извън работа или обучение в ЕС е 11.5%, в България и Румъния, съответно 18.2% и 17.4%. По-добро е положението в Унгария, където безработните младежи са 11%. „В тези три страни се работи по проект „Подпомагане на достъпа и използването на мерките по програмата Европейска гаранция за младежта в България, Унгария и Румъния\", посочи Якова. \r\nЦелта на проекта е подпомагане на младежите за достъп и използване на мерките по европейската програма и преодоляване на липсата на мотивация за търсене на работа. \r\nСпоред авторите на проекта е необходимо да се промени и самият дизайн на Програмата. Тя трябва да осигурява по-продължителна заетост и възможност за обучение за придобиване на професионална квалификация, особено за младежите с ниско образование и от уязвими социални групи. \r\nЛюдмила ЙОРГОВА", "date": "2018.11.20", "title": "Лилия Якова, Център за изследване на демокрацията: Сливен и Ямбол са едни от районите с най-висока младежка безработица"}
{"url": "http://www.focus-news.net/news/2018/11/20/2592714/magla-zatrudnyava-dvizhenieto-po-avtomagistrala-trakiya.html", "text": "Мъгла затруднява движението по цялото протежение на автомагистрала „Тракия“, предаде репортер на  Агенция „Фокус“.  На места видимостта е от 5 до 10 метра, а на други – около 30. С повишено внимание трябва да се движат водачите в района на трите участъка по магистралата, където се извършват ремонтни дейности и се образуват опашки, заради намалената видимост и невъзможността да се изпреварва.  \r\n\"Фокус\" апелира шофьорите да карат внимателно и да се съобразяват с пътните условия.", "date": "2018.11.20", "title": "Мъгла затруднява движението по автомагистрала „Тракия“"}
{"url": "http://www.focus-news.net/news/2018/11/20/2592716/sliven-mokri-i-hlazgavi-sa-patishtata-v-oblastta.html", "text": "Мокри и хлъзгави заради дъжда са пътищата в Сливен. Температурите са положителни, не се очакват поледици. Трафикът е интензивен, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nРемонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.11.20", "title": "Сливен: Мокри и хлъзгави са пътищата в областта"}
{"url": "http://www.focus-news.net/news/2018/11/20/2592724/pazardzhik-do-10-metra-e-vidimostta-na-pat-pazardzhik-peshtera-batak.html", "text": "До 10 метра е видимостта на път Пазарджик – Пещера – Батак заради мъгла, предаде репортер на  Агенция „Фокус“.", "date": "2018.11.20", "title": "Пазарджик: До 10 метра е видимостта на път Пазарджик – Пещера – Батак"}
{"url": "http://www.focus-news.net/news/2018/11/20/2592725/ministar-nikolina-angelkova-edinnata-sistema-za-turisticheska-informatsiya-predstoi-da-bade-vavedena-v-kraya-na-yanuari-2019g.html", "text": "Единната система за туристическа информация предстои да бъде въведена в края на януари 2019г. Това каза министърът на туризма Николина Ангелкова в обзорното предаване „Това  е България“ на  „Радио Фокус“ . Тя допълни, че демо версията на системата ще бъде представена до края на тази година. „От януари месец следващата година ще започне свързването на системите и регистрите на хотелите с НАП, МВР и общините. От тогава би трябвало системата да започне да функционира. Има и тестови период. Предвидени са и обучения, които да подпомогнат максимално усилията на работещите в сектора да се справят с изискванията на системата“ каза тя. Николина Ангелкова каза още, че от както съществува самостоятелното Министерство на туризма са реализирани 31% ръст на международните туристи в страната в сравнение с 2015г., а над 38% е ръстът на приходите от международен туризъм.", "date": "2018.11.20", "title": "Министър Николина Ангелкова: Единната система за туристическа информация предстои да бъде въведена в края на януари 2019г."}
{"url": "http://www.focus-news.net/news/2018/11/20/2592721/pazardzhik-okolo-20-metra-e-vidimostta-na-vhoda-na-grada-zaradi-magla.html", "text": "Около 20 метра е видимостта на входа на Пазарджик заради мъгла,  предаде репортер на  Агенция „Фокус“.  Пътните настилки на автомагистрала \"Тракия\" са хлъзгави навсякъде. \r\nЕкипи обработват с луга пътните платната в района на местността „Вършилата“.", "date": "2018.11.20", "title": "Пазарджик: Около 20 метра е видимостта на входа на града заради мъгла"}
{"url": "http://www.focus-news.net/news/2018/11/20/2592709/afp-ispaniya-otiva-kam-predsrochni-izbori.html", "text": "Премиерът на Испания Педро Санчес предупреди във вторник, че може да насрочи предсрочни избори, ако парламентът на одобри проектобюджета на правителството на малцинството за 2019 година, който е блокиран от каталунските сепаратистки партии, предава  AFP . \r\nСанчес, който формира правителство през юни след успешен вот на недоверие срещу правителството на „Народната партия“, начело с премиера Мариано Рахой, досега обещаваше да изпълни целия мандат до 2020 година. Неговата Социалистическа партия има 84 кресла в 350-местния парламент. \r\nЗа одобряването на бюджета, предложен от партията на премиера и лявата „Подемос“, правителството се нуждае от подкрепата на каталунските сепаратисти, които го издигнаха на власт през юни, но те засега отказват да застанат зад бюджета, който предвижда увеличение с 40% на минималната заплата. \r\nПроблемът е в това, че каталунците са бесни от решението на Прокуратурата да поиска по 25 години за сепаратистките лидери, които участваха в обявяването на независимост преди повече от една година и искат освобождаването им, за да подкрепят бюджетния план. \r\nПревод и редакция:", "date": "2018.11.20", "title": "AFP: Испания отива към предсрочни избори"}
{"url": "http://www.focus-news.net/news/2018/11/20/2592726/predstoyashti-mezhdunarodni-sabitiya-za-21-noemvri-agentsiya-fokus.html", "text": "*** Германският канцлер Ангела Меркел ще изнесе ключова реч пред Бундестага преди срещата на върха на ЕС за Брекзит \r\n*** Правителството ще представи първия следкризисен проектобюджет \r\n*** Европейската комисия ще представи коментари за бюджетите на страните-членки, като във фокуса на вниманието е Италия \r\n*** Инаугурация на новия лидер на непризнатата Луганска народна република (ЛНР) Леонид Пасечник  \r\n*** Президентът на Франция Еманюел Макрон ще приеме за обяд престолонаследника на Абу Даби шейх Мохамед бин Зайед ан Нахян \r\n*** Испанско-португалска среща на върха, на която ще присъства испанския премиер Педро Санчес \r\n***", "date": "2018.11.20", "title": "Предстоящи международни събития за 21 ноември ( Агенция „Фокус“ )"}
{"url": "http://www.focus-news.net/news/2018/11/20/2592728/svetla-asenova-rdsp-smolyan-121-750-lv-sa-otpusnatite-pomoshti-za-487-parvoklasnitsi-v-oblast-smolyan.html", "text": "121 750 лв. са отпуснатите помощи за 487 първокласници в област Смолян. Това каза за  Радио „Фокус“ – Смолян  Светла Асенова – главен експерт в Регионална дирекция „Социално подпомагане“ – Смолян. Тя уточни, че в средата на октомври е приключило приемането на заявления–декларации за отпускане на еднократната помощ от 250 лева за ученици в първи клас за учебната 2018/2019 година. „Последните данни за област Смолян сочат, че са подадени 493 заявления-декларации. По общини се разделят по следния начин: Баните – 13, Борино – 10,  Девин – 48, Доспат – 36, Златоград – 44, Мадан – 62, Неделино – 17, Рудозем – 70, Смолян – 165, Чепеларе – 28. Издадените заповеди за отпускане на помощта тази година са 476 и се отнасят за 487 деца. Общата стойност на отпуснатите помощи е 121 750 лв. Няма издадени заповеди за отпускане на помощта в натура, а заповедите за отказ са 17“, поясни Асенова. \r\nТя припомни, че помощта за първокласници се отпуска по реда на Закона за семейните помощи за деца, като право да я получат имат семейства, чиито деца са записани за първи път  в първи клас на държавни или общински училища. Друго задължително условие е средномесечният доход на член от семейството за предходните 12 месеца да е по-нисък или равен на 450 лв. Помощта се отпуска без условия за доход за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето, допълни главният експерт. \r\nАсенова отбеляза, че към момента дирекциите „Социално подпомагане“ в областта извършват проверки в училищата с цел установяване дали децата са постъпили в училище. Ако детето не постъпи в училище или не посещава редовно учебните занятия до завършването на първи клас, помощта ще трябва да бъде възстановена, подчерта Асенова. \r\nТя сравни, че за миналата учебна 2017/2018 година подадените заявления-декларации за отпускане на еднократна помощ са били общо 618, а издадените заповеди за отпускане на помощта са 604 и са се отнасяли за 618 деца. Нямало е издадени заповеди за отпускане на помощта в натура, а отказите са били 14, каза още Светла Асенова. \r\nНели ГЕРГЬОВСКА", "date": "2018.11.20", "title": "Светла Асенова, РДСП – Смолян: 121 750 лв. са отпуснатите помощи за 487 първокласници в област Смолян"}
{"url": "http://www.focus-news.net/news/2018/11/20/2592731/sliven-protestno-shestvie-sreshtu-sotsialnata-nespravedlivost-se-provezhda-i-tazi-vecher-v-grada.html", "text": "Протестно шествие срещу социалната несправедливост се провежда и тази вечер в Сливен, предаде репортер на  Радио „Фокус“ – Сливен. \r\nТази вечер автошествието се придвижваше по-бавно заради дъжда и мокрите пътища. Освен за социални реформи протестиращите искат оставка на правителството, а също и персоналната оставка на депутатът Петър Петров, заради негови изказвания за децата с увреждания. Създадена е и петиция с искането за оставка. \r\nПо информация от протестиращите, някои от тях са получили телефонни обаждания от полицията и имат наложени глоби не само заради блокираното движение по-миналата неделя на моста на Крушаре, а и заради това, че по време на автошествията използват клаксони. \r\nПротест в Сливен ще има и утре. Началото е от 18.00 часа на площад „Хаджи Димитър“. \r\nЛюдмила ЙОРГОВА", "date": "2018.11.20", "title": "Сливен: Протестно шествие срещу социалната несправедливост се провежда и тази вечер в града"}
{"url": "http://www.focus-news.net/news/2018/11/20/2592730/varna-obshtinata-otkriva-nova-sotsialna-usluga-za-hora-s-tezhki-uvrezhdaniya.html", "text": "Община Варна открива нова социална услуга в подкрепа на хора с увреждания, включително с тежки множествени увреждания. Това съобщиха  от Общината.  Това стана възможно, след като бе подписан договор с Министерство на труда и социалната политика за предоставяне на безвъзмездна финансова помощ по процедура „Подкрепа за лицата с увреждания“, Приоритетна ос 2 „Намаляване на бедността и насърчаване на социалното включване“ по Оперативна програма „Развитие на човешките ресурси“ 2014 – 2020. Общата стойност на проекта „Център за подкрепа на лица с увреждания, включително с тежки множествени увреждания“, е в размер на 999 957.80 лева, от които 849 964.13 лева е финансирането от ЕС чрез Европейския социален фонд, а 149 993.67 лева е националното съфинансиране. Срокът за изпълнение на проекта е 24 месеца, като дейностите започват от 1-ви януари 2019 г. и са до края на 2020 г. Основната цел е да се осигури качествена грижа и да бъде одобрен иновативен модел на социална услуга. Проектът предвижда извършване на ремонт, обзавеждане и оборудване на две помещения в кв. „Аспарухово“, закупуване на микробус с платформа и предоставяне на услуги за 90 лица с увреждания, включително с тежки множествени увреждания. Комплексните интегрирани услуги ще започнат да се предоставят в Центъра от 1-ви март 2020 г., в това число дневна и почасова грижа, консултиране, информиране и подкрепа, осигуряване на терапевтична помощ и рехабилитация, включително и на лицата, полагащи грижи за хората от целевата група, извършване на мобилна работа, кроткосрочно настаняване в Центъра – т. нар. заместваща грижа. Част от дейностите ще бъдат и в подкрепа на семействата, полагащи грижи за лица с увреждания, включително за възстановяване на трудовата им активност.", "date": "2018.11.20", "title": "Варна: Общината открива нова социална услуга за хора с тежки увреждания"}
{"url": "http://www.focus-news.net/news/2018/11/20/2592732/evrodeputatat-georgi-pirinski-kam-komisiyata-po-byudzheten-kontrol-dalzhite-otgovori-po-pravilata-za-naznachavane.html", "text": "На 20 ноември 2018 г. в Комисията по бюджетен контрол (КВК) на Европейския парламент (ЕП) се състоя обсъждане на дейността на генералния секретар на Европейската комисия (ЕК) Мартин Зелмайер в рамките на процедурата за освобождаване от отговорност на Комисията за изпълнение на бюджета за 2017 г. В хода на обсъждането евродепутатът социалист Георги Пирински запита генералния секретар дали и как Комисията възнамерява да отговори на исканията на Европейския парламент, съдържащи се в неговата резолюция от 18 април 2018 г., относно подобряването на административните процедури и на Правилника за дейността на ЕК, с оглед усъвършенстване на изискванията за назначаване на отговорни служители на ЕК. Това съобщиха от  пресофиса на евродепутата . \r\nВидимо раздразнен, Зелмайер вместо да отговори, каква е готовността  на Комисията да предостави дължимите отговори, се зае да отхвърля отправяни към него лично критики и да обосновава своята европейска ангажираност и управленски способности.  \r\nВ своята реплика Пирински категорично отхвърли подобен вид „отговор“ и опитите на Зелмайер да поучава и задава въпроси. Евродепутатът изтъкна, че ЕК участва в заседанията на КБК на ЕП, при които членовете на ЕП задават въпросите, а Комисията се старае да дава адекватни отговори.", "date": "2018.11.20", "title": "Евродепутатът Георги Пирински към Комисията по бюджетен контрол: Дължите отговори по правилата за назначаване"}
{"url": "http://www.focus-news.net/news/2018/11/20/2592723/pentagonat-nyama-vremevi-ramki-za-izteglyaneto-na-voennite.html", "text": "Във вторник Министерството на отбраната на САЩ заяви, че няма времеви рамки за изтеглянето на 5800 военнослужещи от мисията на границата с Мексико, въпреки коментарите направени тази седмица от генерал Джефри Бюканън, пише електронното издание на американския вестник  Washington Examiner . \r\nГенерал-лейтенант Джефри Бюканън, оглавяващ мисията, заяви пред Politico, че някои части може да се завърнат у дома тази седмица за Денят на благодарността и ще се върнат към обичайните си  ангажименти до Коледа. Подкрепленията на границата, за което се разпореди президентът на САЩ Доналд Тръмп трябва да приключи по график на 15 декември. \r\nАрмия „Север“, командвана от Бюканън, излезе с изявление във вторник, като постави под съмнение коментарите.    \r\n„Можем да прехвърлим някои сили към други части на границата, за да подпомогнем инженерната поддръжка в Калифорния и в други области. Не е определена конкретна времева рамка“, се казва в изявлението.  \r\nВоенни части бяха разгърнати по нареждане на Тръмп точно преди междинните избори, за да охраняват границата срещу това, което президента нарече „инвазия“ на хиляди мигранти от Централна Америка. \r\nКоментарите на Бюканън идват в момент, когато Департаментът за вътрешна сигурност затвори главния граничен пункт в Калифорния, когато започнаха да пристигат мигранти. Критиците обвиняват Тръмп, че използва военните като инструмент за повишаване на избирателна активност на Републиканците.", "date": "2018.11.20", "title": "Пентагонът: Няма времеви рамки за изтеглянето на военните"}
{"url": "http://www.focus-news.net/news/2018/11/20/2592733/dha-zalozhnicheska-kriza-v-ankara-mazh-zaplashva-s-pushka-sobstvenata-si-sapruga.html", "text": "Разгневен мъж взе за заложник собствената си съпруга и я заплашва с пушка-помпа в анкарския район „Йенимахале”, предаде информационната агенция  ДХА . На мястото на сериозния инцидент на битово ниво са изпратени голям брой полицаи и медицински екипи. В района са взети повишени мерки за сигурност. Полицаи продължават да правят опити да разубедят нападателя да освободи заложника, посочва още ДХА. \r\nПревод и редакция:", "date": "2018.11.20", "title": "ДХА: Заложническа криза в Анкара – мъж заплашва с пушка собствената си съпруга"}
{"url": "http://www.focus-news.net/news/2018/11/20/2592729/prezidentat-rumen-radev-sreshta-s-borisov-shte-ima-kogato-koalitsiyata-razraboti-viziya-za-spravyaneto-s-koruptsiyata.html", "text": "Среща с Борисов ще има, когато водената от него коалиция разработи визия за справянето с корупцията  - нали не очаквате да коментираме управленската програма, която изкара хората на улицата. Това каза пред журналисти президентът Румен Радев, предаде репортер на  Агенция „Фокус“.   \r\nНа въпрос дали ще има среща между него и премиера Борисов, Радев каза: „Среща ще има, когато водената от премиера коалиция разработи ясна и конкретна визия за справянето с корупцията по високите етажи на властта и за прекратяването на катастрофалния срив на инвестциите и за постигане на икономически ръст, който да направи така, че да догоним държавите от Централна и Източна Европа“, поясни държавният глава. „Нали не очаквате, че ще разговаряме и ще обсъждаме четиригодишната програма на кабинета „Борисов“ 3, която изведе хората на улицата“, каза още президентът.  \r\nДеница КИТАНОВА", "date": "2018.11.20", "title": "Президентът Румен Радев: Среща с Борисов ще има, когато коалицията разработи визия за справянето с корупцията"}
{"url": "http://www.focus-news.net/news/2018/11/20/2592727/darzhavniyat-glava-rumen-radev-ne-az-opredelyam-zaplatata-na-prezidenta-a-narodnoto-sabranie-taka-che-deputatite-sa-v-palnoto-pravo-da-ya-namalyat.html", "text": "Не аз определям заплатата на президента, а Народното събрание, така че депутатите са в пълното право да я намалят, както намерят за добре. Това каза пред журналисти президентът Румен Радев, предаде репортер на  Агенция „Фокус“.  Във връзка с призива на лидера на БСП Корнелия Нинова към президента да даде морална подкрепа на предложението на левицата за намаляване на заплатите на депутатите, президентът коментира: „Първо, по отношение на моята заплата, която e обект на коментар от няколко дни - не аз определям заплатата на президента, а Народното събрание. Така че народните представители са в пълното си право да я намалят, както намерят за добре. Що се отнася до увеличаването на заплатите на политическия елит, то е оправдано само ако бъде обвързано с тяхната дейност по отношение на реалното благосъстоянието на българските граждани. Такива тенденции засега няма“. Според него една от причините българските граждани да бъдат по улиците е, че не вярват, че българските политици разчитат само на заплатата си. „Българите ще имат достоен живот тогава, когато възпитат своите политици да живеят само от заплатата“, добави още Румен Радев.  \r\nНа въпрос за процесите в правителството и това кой да остане и кой да си тръгне, президентът отговори: „Не се меся в кухнята на коалициите и на партиите“. \r\nДеница КИТАНОВА", "date": "2018.11.20", "title": "Държавният глава Румен Радев: Не аз определям заплатата на президента, а Народното събрание, така че депутатите са в пълното право да я намалят"}
{"url": "http://www.focus-news.net/news/2018/11/20/2592736/predstoyashti-sabitiya-v-stranata-za-21-noemvri-agentsiya-fokus.html", "text": "*** \r\nОт 16.00 часа в Народния театър „Иван Вазов“ президентът Румен Радев ще присъства на тържественото отбелязване на 130-ата годишнина от приемането на първия Закон за адвокатите в България. \r\n*** \r\nОт 9.00 часа ще се състои заседание на Народното събрание.  \r\n*** \r\nОт 10.00 часа ще се проведе заседание на Министерския съвет.  \r\n*** \r\nОт 09.30 до 13.00 часа в Посолството на Словашката република в България  ще се проведе кръводарителска акция, в която ще се включат служители на посолството и други дипломати, доброволци, служители и партньори на БЧК, студенти и граждани на София. \r\n*** \r\nОт 09.30 часа в „Гранд Хотел София“,  ще бъдат представени резултати от „Медии и политика в България“. Събитието се организира от Фондация „Конрад Аденауер\" - Медийна програма за Югоизточна Европа.  \r\n*** \r\nОт 09.30 часа 15 състав на Специализирания наказателен съд ще гледа делото срещу Добрин С., Георги П., Нено К. и др. за организиране и ръководене на организирана престъпна група.  \r\n*** \r\nОт 09.30 часа в зала 1 на СУ „Св. Климент Охридски“  ще се проведе международен семинар „Укрепване на националната и регионалната сигурност: гледните точки на България и Израел. Запознаване с израелските сили за отбрана“. \r\n*** \r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др. за организиране и ръководене на организирана престъпна група с цел избягване плащане на данъчни задължения в големи размери.  \r\n*** \r\nОт 10.00 часа 3 състав на Специализирания наказателен съд ще гледа делото  срещу Мелиад Ф. и Хасан Х., обвинени в тероризъм.  \r\n*** \r\nОт 10.00 часа 13 състав на Специализирания наказателен съд ще гледа делото срещу Йордан Ш. за безстопанственост.  \r\n*** \r\nОт 10.30 часа в зала „Запад“ на Народното събрание Детският фонд на ООН ще представи резултатите от национално социологическо проучване „Гласовете на децата“. \r\n*** \r\nОт 11.00 часа 10 състав на Специализирания наказателен съд ще гледа делото срещу Пламен М., Атанас О. и Милко М. за организиране и ръководене на организирана престъпна група.  \r\n*** \r\nОт 11.00 часа 17 състав на Специализирания наказателен съд ще гледа делото  срещу Валентин Х.,  Николай И., Иво И. и др. за образуване и ръководене на организирана престъпна група.  \r\n*** \r\nОт 11.00 часа в Заседателна зала 2 в Ректората на Софийския университет ще се проведе пресконференция по повод закриване на дейностите по проект Te(a)chIn Sport, финансиран по програма Еразъм+ СПОРТ на Европейската комисия, по който Софийският университет е водеща организация. \r\n*** \r\nОт 11.00 часа в Литературен клуб „Перото“ ще се състои пресконференция по повод 32-рото издание на Новогодишен музикален фестивал.  \r\nОт 19.00 часа в клуба ще се състои вечер на холандската литература.  \r\n*** \r\nОт 11.00 часа в учебна зала „Финсис“ - ул. „Хан Аспарух“ 24, ет. 1, Асоциация на парковете в България и Българска фондация биоразнообразие организират брифинг за представяне на новата международна Програма за професионално развитие на студенти „Бъдещи природозащитници“. \r\n*** \r\nОт 11.30 часа в МОН, етаж IV, Зам.-министърът на образованието и науката Петър Николов ще награди 90-годишния учител Цонко Петров за спасяването на живота на двама войници по времето на Втората световна война \r\n*** \r\nОт 12.00 часа в зала „Изток“ на Народното събрание ще се проведе дискусия на тема: „XII-та Национална среща по проект „Инициатива за здраве и ваксинопрофилактика“. \r\n*** \r\nОт 13.30 часа 11 състав на Специализирания наказателен съд ще гледа делото срещу Станислав С., Станислав Т., Калин С. и др. за организиране и ръководене на организирана престъпна група.  \r\n*** \r\nОт 13.30 часа ще се проведе заседание на Прокурорската колегия на ВСС. \r\n*** \r\nОт 14.00 часа 17 състав на Специализирания наказателен съд ще гледа делото срещу Атанас Д., Мартин В., Стоян А. и др. за организиране и ръководене на организирана престъпна група.  \r\n*** \r\nОт 16.00 часа в Изложбена зала “Триъгълна кула на Сердика”, София, ще се проведе официалната церемония за връчване на отличителен знак “Аз гарантирам щастливо детство”. \r\n*** \r\nОт 17.30 часа в аудитория 25, ет. 3 в Центъра за източни езици и култури, бул. „Тодор Александров“ 79, ще бъде открита изложба „Непознат, а толкова близък: Азербайджан“ на българската фотографка Аурелия Насирова. Изложбата е по повод 5-годишнината от създаването на Центърa за азербайджански език и култура към Софийския университет „Св. Климент Охридски”. \r\n*** \r\nОт 17.30 часа в Националният етнографски музей ще бъде открита изложбата „Гласът на глината“ – 100 години от рождението на известната керамичка Йова Раевска. \r\n*** \r\nОт 18.00 часа в зала „България“ ще се състои празничен концерт по случай Въведение Богородично - Ден на православната християнска младеж и семейство.  \r\n*** \r\nОт 19.30 часа в Sofia Live Club ще бъде представена илюстрираната автобиографична книга на Орлин Горанов „Да започнем отначало“. \r\n*** \r\nОт 10.30 часа в Зала 1 на Районен съд ще се гледа делото на подсъдимия Петър  Н. Той е обвинен в отправяне на обиди и псувни по адрес на П. Д., агресивно поведение и заплюване на П. Д. Освен това подсъдимият му е нанесъл  разкъсно-контузна рана в дясната слепоочна област. \r\n*** \r\nОт 14.00 часа в ЮЗУ „Неофит Рилски“ в зала 102 на Учебен корпус  1 ще се проведе Информационна среща за създаване на бизнес и предприемачество. \r\n*** \r\nОт 18.30 часа в зала „Пейо Яворов“ Центърът за личностно и творческо развитие на децата организира празничен концерт по повод Деня на християнското семейство. \r\n*** \r\nОт 10.00 часа в сградата на РТВЦ Варна Фондация \"Владиславово\" организира заключителна пресконференция във връзка с отчитането на дейностите  на проект „Активни в труда на територията на община Варна“. \r\n*** \r\nОт 11.00 часа в Морско казино - Варна ще се представи първоначалният екип от специалистити и специално създаденото пространство за „Зеленият морски двор на Варна” – център за ранна социализация и превенция на деца 0 - 3 години.  \r\n*** \r\nОт 15.00 часа в зала „Галерия Лаундж“ на хотел „Графит“ ще се състои среща на активисти на екологични организации, образователни институции и медии на тема „Подобряване на достъпа до екологична информация за състоянието на Черно море, доброволчески дейности и кампании“.  \r\n*** \r\nОт 10.30 часа в Пресклуб на БТА-Велико Търново ще се състои пресконференция на тема „Новости в българското образование”, организирана от синдикат „Образование” към КТ „Подкрепа”.  \r\n***  \r\nОт 14.30 часа в ресторанта на хотел „Панорама“ ще бъдат отбелязани Десет години от създаването на Малък семеен дом „Надежда“, инициатива на SOS Детски селища и Община Велико Търново. \r\n***  \r\nОт 16.30 часа в Ритуална зала на Община Велико Търново ще се проведе среща на кмета Даниел Панов с учители за Деня на християнското семейство.  \r\n*** \r\nОт 16.30 часа в музей „Възраждане и Учредително събрание“ ще бъде представена книгата „Колелото на съдбата“.  \r\n***  \r\nОт 17.30 часа в голяма зала на Община Велико Търново ще се проведе празничен концерт за Деня на християнското семейство.  \r\n***  \r\nОт 19.00 часа в Клуб 7 ще бъде представен „Сам мъж в града“ – комеди стендъп шоу.  \r\n***  \r\nОт 19.00 часа на стадион „Ивайло“ ще се проведат масови безплатни тренировки – Есен 2018.  \r\n*** \r\nОт 15.00 часа в залата на Общински съвет – Видин ще се проведе заключителна пресконференция по проект „Предотвратяване и ограничаване на последиците от предизвикани от човека трансгранични бедствия в региона Видин-Зайчар“,   съфинансиран от Европейския съюз чрез Програмата за трансгранично сътрудничество Интеррег-ИПП България-Сърбия 2014-2020 г. \r\n*** \r\nОт 09.00 часа в храм „Св. Апостоли“ Негово високопреосвещенство Врачанският митрополит Григорий ще отслужи архиерейска света Литургия. В 11.00 часа в Средното училище „Христо Ботев” митрополит Григорий ще проведе  беседа с ученици по повод празника. В 11.40 часа той ще отслужи молебен за здраве и ще разкаже за Въведение Богородично на децата от детска градина „Слънце”. В 12.30 часа Врачанският митрополит Григорий ще положи основен камък на новостроящ се Център за настаняване от семеен тип във Враца. В 14.30 часа епархийският архиерей ще отслужи водосвет и ще разговаря с непълнолетни, лишени от свобода, в новия поправителен дом във Враца. \r\n*** \r\nОт 12.30 часа заместник-министърът на труда и социалната политика Зорница Русинова и кметът на Община Враца Калин Каменов ще присъстват на церемония „Първа копка“ по изграждането на Център за настаняване от семеен тип по проект „Нова възможност за деца и младежи в Община Враца – Проект 1“ по Оперативна програма „Региони в растеж“ 2014-2020 (ж.к. „Металург“, междублоковото пространство при ул. „Димчо Дебелянов“). Около 13.00 часа зам.-министър Зорница Русинова и кметът г-н Каменов ще дадат брифинг за медиите. От 14.00 часа в Концертната зала на гр. Враца на адрес: ул. „Стефанаки Савов“ №6 ще се проведе концерт, част от кампанията „Мисията е възможна“ на Оперативна програма „Развитие на човешките ресурси“. \r\n*** \r\nОт 11.00 часа в с. Кунино ще се проведе открит урок с учениците от Професионалната гимназия по каменоделство. Беседата е под надслов „Часът на Доброто“, тя е част от общонационалната кампания „Монумент дядо Добри – първият паметник на Доброто в България“.   \r\n*** \r\nОт 15.00 часа в Обредна зала - 2 ет. (сградата на стария съвет) ще се проведе ритуал Златни сватби - традиционно честване на златни сватби на семейства, сключили граждански брак в Горна Оряховица преди 50 години \r\n*** \r\nОт 11.00 часа ще бъдат поднесени цветя на паметника на Йордан Йовков по повод 138 години от рождението му.  \r\n*** \r\nОт 11.00 часа в ОУ „Йордан Йовков“ ще се играе кукленият спектакъл „Пинокио“.  \r\n*** \r\nВ Златоград ще бъдат отбелязани 106 години от Освобождението на града. За 15.30 часа в заседателната зала в сградата на Общината е предвидено тържествено заседание на Общински съвет-Златоград. От 16.30 часа ще се проведе церемония по поднасяне на венци и цветя пред паметниците и паметните плочи в града, която ще започне от лобното място на Делю хайдутин. От 17.30 часа на „Централен площад“ ще се започнат тържествен ритуал и проверка-заря, с участие на 101 Алпийски полк и Представителния духов оркестър на Военновъздушните сили - Пловдив. В честванията ще се включи министърът на образованието Красимир Вълчев.  \r\n*** \r\nОт 10.30 часа ще се състои пресконференция в заседателната зала на Община Пловдив, на която ще бъдат представени подробности относно мерките за чистота на въздуха, които се предвижда да бъдат реализирани по ОП Околна среда. В пресконференцията ще участват заместник-кметът Розалин Петков, директорът на дирекция \"Екология и управление на отпадъците\" Василка Чопкова, главният експерт Елена Найденова и директорът на ОП \"Чистота\" Иван Стоянов.   \r\n*** \r\nОт 15.00 часа в Зала 5 на Окръжен съд ще се гледа делото на подсъдимия Тургут А.. Срещу него е повдигнато обвинение за причиняване на смърт на две лица и нанасяне на телесна повреда на едно или повече лица. \r\n*** \r\nОт 18.00 часа в зала „Русе“ на Историческия музей ще бъде представена книгата на проф. д-р Николай Ненов „100 артефакта от героичното време. Визуални разкази в музея“. \r\n*** \r\nОт 9.30 часа по повод големия християнски празник Въведение Богородично архиерейският наместник на Смолянска духовна околия Негово Високопреподобие архимандрит Висарион ще отслужи светата божествена Литургия в единствения храм в околията, който носи името Въведение Богородично. \r\n*** \r\nОт 18..00 часа в НЧ „Св. Климент Охридски 1858“, проф. Иван Танев от историческо дружество „Българска орда“ ще изнесе лекция на тема „На кои места е бил епископ  св. Климент Охридски“.  \r\nОт 18.30 часа в читалището ще се проведе вечер на християнското семейство и конкурс „Пей и танцувай с мама и татко“. \r\n*** \r\nОт 18.30 часа в къща музей „Гео Милев“ ще бъде представена поетичната книга „Съвпадения“ на Калоян Христов.  \r\n*** \r\nОт 17.30 часа в библиотека „Искра“ ще бъде открита изложба „Да бъдеш баща“.  \r\n*** \r\nОт 12.00 часа в църквата „Св, Димитър“ ще се проведе лекция на тема „Вярата в семейството като ценност“.  Преди това в 11.00 часа ще бъде раздаден постен курбан и хляб в двора на църквата. \r\n*** \r\nОт 11.00 часа в Областна администрация Хасково ще се проведе информационен ден „Испания и България- приятелство и традиции“. \r\n***   \r\nОт 13.30 часа, в зала 203 на общината ще се проведе заседание на Регионалното сдружение за управление на отпадъците.  \r\n*** \r\nОт 09.00 часа в църквата „Успение на Пресвета Богородица“ ще бъде отслужена служба от протойерей Янко Янков. От 10.30 часа, отново в храма, доц. д-р Димитър Киров, преподавател в Православния богословски факултет на Великотърновски университет „Св. св. Кирил и Методий“, ще води беседа на тема „Християнско семейство или живот без брак“. От 17.30 часа в Художествена галерия „Жорж Папазов“ с церемония по награждаване на победителите в детския конкурс за рисунка на тема „Коледа“ ще бъде дадено начало и на традиционната благотворителна кампания на Община Ямбол „Подай ръка – спаси живот“, с която се набират средства за тежко болни ямболски деца и младежи.", "date": "2018.11.20", "title": "Предстоящи събития в страната за 21 ноември (Агенция „Фокус“)"}
{"url": "http://www.focus-news.net/news/2018/11/20/2592737/sport-prezidentat-na-uefa-oproverga-tvardeniyata-za-sazdavane-na-superliga.html", "text": "Президентът на европейската футболна централа Александър Чеферин и президентът на Асоциацията на големите европейски клубове Андреа Аниели опровергаха твърденията, че се водят разговори за създаване на европейска Суперлига, включваща най-силните отбори на континента. Президентът на Ювентус отново посочи, че има планове за създаване на трети европейски турнир, който да е за по-слабите клубове в Европа. Освен това от УЕФА увериха, че работят за укрепването на правилата за финансов феърплей.", "date": "2018.11.20", "title": "Спорт: Президентът на УЕФА опроверга твърденията за създаване на Суперлига"}
{"url": "http://www.focus-news.net/news/2018/11/20/2592739/violina-raynova-detski-psiholog-greshkata-na-roditelite-e-che-se-opitvat-da-dresirat-detsata-si.html", "text": "Грешката на родителите е, че се опитват да „дресират“ децата си. Това каза за Радио „Фокус“ – Бургас Виолина Райнова, детски психолог по повод Световния ден на детето.  „Разбира се, че децата се нуждаят от правила за живот, за да може да се развива правилно, но има определени начини и подходи, по които това се случва, за да не се превърне в психически тормоз или родителски болни амбиции“, добави Райнова. По думите й една от основните дейности при психолозите, които се занимават с деца е да съветват по тези проблеми родителите, които нямат нужните умения и знания. „Често ние не сме подготвени за родители и всичко се научава, когато станем такива и се сблъскваме с интересни казуси, за които се съветваме във форуми и социални групи“, посочи още Райнова. Според нея е много ценна и важна детската искреност, защото те не лъжат. „Децата са искрени и честолюбиви, при тях няма маскирани и завоалирани моменти, както при възрастните и ще е много полезно и хубаво да успеем да запазим това и като големи и пораснали хора“, допълни още Виолина Райнова. Тя заяви, че хората не осъзнават как се променят с времето и губят тези детски качества, които е напълно възможно да запазят с времето, но често животът ги притиска. „Децата не делят хората по степен на богатство или по образование, за тях човекът е добър или лош“, посочи Райнова. \r\nМария КУРТЕВА", "date": "2018.11.20", "title": "Виолина Райнова, детски психолог: Грешката на родителите е, че се опитват да „дресират“ децата си"}
{"url": "http://www.focus-news.net/news/2018/11/20/2592738/gazprom-ukrayna-v-borba-sreshtu-severen-potok-2.html", "text": "Украйна така се е увлякла в борбата срещу „Северен поток 2“, че не е забелязала строителството на „Турски поток“. Това заяви пред журналистите официалният представител на руската енергийна компания„Газпром“ Сергей Куприянов, коментирайки думите на шефа на Съвета по въпросите за газовата промишленост и пазара на природен газ на Украйна Леонид Униговски, който призова да не се допуска строителството на второ разклонение на „Турски поток“, предава  ТАСС . \r\nУниговски заяви, че в резултат от пускането в експлоатация на „Турски поток“ количеството на руски газ през Украйна ще спадне на 12-13 млрд. куб. м. годишно, а пускането на второ разклонение ще намали още повече тези обеми. За да не допусне това, Униговски предлага да се привлекат европейски партньори, чрез чиято подкрепа би било по-лесно да се преговаря с Руската Федерация. \r\n„Украйна е толкова заета в борбата срещу „Северен поток 2“, че чак не е забеляза как бързо положихме газопровод в Черно море. „Турски поток“ е с капацитет 31,5 млрд. куб. м. газ годишно. И в Киев го забелязаха. Там се чуват призиви за борба срещу „Турски поток 2“, заяви Куприянов. \r\n„Газпром“ започна строителството на морския участък на „Турски поток“ през май 2017 г., полагането на морската част беше завършена на 19 ноември тази година. \r\nТръбопроводът с дължина 930 км се простира по дъното на Черно море до брега на Турция. Освен това ще се постави линия за транзитно преминаване до границата на Турция със съседни страни с дължина 180 км. \r\nПървата тръба на „Турски поток“ е предназначена да снабдява вътрешния пазар на Турция, а втората - за страните от Южна и Югоизточна Европа. „Газпром“ смята Гърция, Италия, България, Сърбия и Унгария за потенциални пазари. \r\nКапацитетът на всяко разклонение е 15,75 милиарда куб. м. газ годишно. Първите доставки на газ са планирани за края на 2019 г. \r\nОбщият бюджет за изграждането на газопровода „Турски поток“ се оценява от руската компания на 7 млрд. евро.", "date": "2018.11.20", "title": "„Газпром“: Украйна в борба срещу „Северен поток 2“"}
{"url": "http://www.focus-news.net/news/2018/11/20/2592734/mariyana-nikolova-e-predlozhena-za-vitsepremier-na-myastoto-na-valeri-simeonov.html", "text": "Марияна Николова е предложена за вицепремиер на мястото на Валери Симеонов. Това става ясно от внесено проекторешение за персонални промени в Министерския съвет, публикувано на сайта на  Народното събрание . \r\nС него премиерът Бойко Борисов предлага на Народното събрание да освободи Валери Симеонов като заместник министър-председател по икономическата и демографската политика във връзка с подадена от него оставка и на негово място да избере Марияна Николова.  \r\nПо-рано през деня стана ясно, че документът е изготвен без подписа на председателя на ПГ на „Обединени патриоти“ и лидер на ПП „Атака“ Волен Сидеров.", "date": "2018.11.20", "title": "Марияна Николова е предложена за вицепремиер на мястото на Валери Симеонов"}
{"url": "http://www.focus-news.net/news/2018/11/20/2592722/iskren-veselinov-vmro-temata-za-ostavka-na-vitsepremiera-krasimir-karakachanov-ne-e-aktualna.html", "text": "Темата за оставка на вицепремиера Красимир Каракачанов не е актуална. Това каза зам.-председателят на ПГ на „Обединени патриоти“ и на Националния изпълнителен комитет на ВМРО Искрен Веселинов в предаването „Лице в лице“ по  БТВ . „Обсъждахме искането за оставка на вицепремиера Красимир Каракачанов. С това започна заседанието, тъй като прекалено много медийна енергия се концентрира върху тази идея“, посочи той. „Волен Сидеров обясни, че това за него е ход, за да се запази от атаките лидерът на ВМРО, които често са необосновани. Като опитът да се залепи прокурорското разследване в ДАБЧ за Каракачанов и ВМРО“, коментира Искрен Веселинов. „Сидеров каза, че е по-добре Каракачанов да е на позиция, на която може да прави политика, без да е атакуван“, допълни той. „Дадохме контрадовод, че когато един министър е изключително ефективен, има висока обществена подкрепа и се е заел с мисията да повиши боеспособността на Българската армия и да върне престижа ѝ, е нелепо да го изтегляме“, заяви Искрен Веселинов.", "date": "2018.11.20", "title": "Искрен Веселинов, ВМРО: Темата за оставка на вицепремиера Красимир Каракачанов не е актуална"}
{"url": "http://www.focus-news.net/news/2018/11/20/2592741/pazardzhik-naetite-litsa-po-trudovo-i-sluzhebno-pravootnoshenie-v-oblastta-sa-605-hilyadi-dushi.html", "text": "Наетите лица по трудово и служебно правоотношение в област Пазарджик са 60.5 хиляди души, съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя обясни, че спрямо края на второто тримесечие на 2018 г. наетите лица в обществения сектор се увеличават с 1.4% (като достигат 13.2 хиляди), а в частния сектор намаляват с 2.4% (достигат 47.2 хиляди) през третото  тримесечие на 2018 година. „В края на септември 2018 г. наетите лица по трудово и служебно правоотношение в област Пазарджик са с 3.0% или с 1.8 хил. повече в сравнение със същия период на предходната година, като увеличението на наетите в частния сектор е с 3.0%., а в обществения сектор наетите по трудово и служебно правоотношение се увеличават съответно с  2.9%“, коментира Спасова. \r\nВаня НИКОЛОВА", "date": "2018.11.20", "title": "Пазарджик: Наетите лица по трудово и служебно правоотношение в областта са 60.5 хиляди души"}
{"url": "http://www.focus-news.net/news/2018/11/20/2592740/the-washington-post-si-dzinpin-s-ofanziva-na-filipinite-tselyashta-da-namali-amerikanskoto-vliyanie-v-stranata.html", "text": "На азиатска среща на върха миналата седмица вицепрезидентът на САЩ МайкПенс и китайският президент Си Дзинпин си размениха нападки и представиха противоречащи си визии за Азиатско-тихоокеанския регион, наклонени към един от двата полюса - Съединените щати или Китай, пише  електронното издание на вестник Washington Post . \r\nЧасове по-късно, китайският лидер замина за Югоизточна Азия, за да омайва съюзниците на Вашингтон. \r\nСи пристигна на Филипините във вторник, като първият китайски лидер на държавно посещение през последните 13 години. Той постави венец на паметник на филипински национален мъченик, преди да подпише десетки споразумения, включително значителна сделка за проучване на нефт и газ в оспорваното Южнокитайско море. \r\nВизитата на Си на Филипините – някога непоклатим съюзник на САЩ с дълбоки исторически и културни връзки с Америка - демонстрира как Югоизточна Азия и Тихия океан се превърнаха в бойно поле на ускоряващата се надпревара за глобално влияние между Пекин и Вашингтон. \r\n„Китай и Филипините са близки съседи с хилядолетна история на обмен, добросъседство, приятелство\", каза Си при откриването на двустранните срещи във вторник, „а сътрудничеството е единственият правилен избор“. \r\nЗалозите в Манила са големи и Си търси да спечели президента Родриго Дутерте с щедри инвестиции, докато се налага да се изправи срещу филипинските военни, които остават близки до САЩ и се стремят към по-тесни връзки с Вашингтон. \r\n„Филипините са потенциално бижу в короната на Си във външната му политика“, заяви Ричард Хейдариан, военен анализатор от Манила. „Никой друг китайски президент не е бил толкова близо да откъсне Филипините от сферата на влияние на САЩ“. Хейдариан описва южно-азиатската държава като „ключова“ в азиатската геополитика. \r\nКогато Си и Дутерте обявиха споразумение във вторник, което ще подготви пътя за съвместно проучване на нефт и газ в Южнокитайско море, то представляваше кулминацията на обрат на две страни, които бяха блокирани в горчиви териториални спорове години преди Дутерте да вземе властта през 2016 г.  \r\nФилипинският президент първо посети Пекин тази година, шокирайки света, като обърна гнева си към САЩ и обеща да намери в Си нов стабилен партньор, който може да осигури инвестиции на стойност милиарди долари.  \r\nВ кулоарите на срещата на върха на Асоциацията на страните от Югоизточна Азия в Сингапур той обвини Съединените щати, че се поддават на напрежение с продължаващи военни игри и военноморски обучения във водите на Южнокитайско море. Военният флот на САЩ проведе учения миналата седмица във Филипинско море, в международни води на изток от Филипините. \r\nКитай е „вече притежава“ на оспорваните води на Южнокитайско море, заяви Дутерте пред репортери. „Китай е там. Това е реалност, а Америка и всички останали трябва да осъзнаят, че те са там”. \r\nДутерте се надява, че договорът ще бъде в брой. От повече от две дузини споразумения, подписани между двете страни във вторник, много свързани с инфраструктурата, включително в гр. Давао, където Дутерте беше кмет преди да стане президент.", "date": "2018.11.20", "title": "The Washington Post: Си Дзинпин с офанзива на Филипините, целяща да намали американското влияние в страната"}
{"url": "http://www.focus-news.net/news/2018/11/20/2592704/nikola-gruevski-ungariya-mi-predostavi-ubezhishte-prodalzhavam-borbata.html", "text": "Бившият македонски премиер Никола Груевски обяви на  своята страница във „Фейсбук“ , че Унгария му е предоставила политическо убежище. Това, по неговите думи, се е случило, защото е жертва на политическо преследване в .Македония и също така, защото е получил информация, че в затвора ще бъде ликвидиран. \r\nВ изявлението си Груевски посочва още, че съдът и прокуратурата са се превърнали в инструмент за политически натиск и разправа над инакомислещите. \r\n„Аз реших да се противопоставя на всичко това и с моите действия да изпратя този въпрос на по-високо ниво. Някой може да ме иска, или да не ме иска, да се съгласява, или да не се съгласява с мен, да смята, че водя добри или лоши политики,  но не може да отрече, или да си затвори очите пред онова, което се случва в Македония в този период и което ще опиша“, пише бившият македонският премиер. \r\nТой казва още, че е решил да не изпълнява желанието на СДСМ (Социалдемократическия съюз на Македония) да седи в затвора, докато те „разпродават държавата“. Груевски пише, че продължава борбата за македонската кауза. \r\n„Аз не избягах от правосъдието, а, използвайки други методи, регулирани от международното право, продължавам да търся справедливост за мен и всички други жертви на политическо преследване в Македония“, обяснява още Груевски. \r\nПочетният председател на ВМРО-ДПМНЕ посочва също, че Македония трябва да стане членка на НАТО и Европейския съюз, но „не трябва да позволява под прикритието на тази цел, настоящата недемократична власт да се разправя с политически опоненти и да им организира съдебни дела и хвърляне в затвора, за да може безпрепятствено да извършва престъпления, корупция и разпродажба на държавните и националните интереси“. Агенция „Фокус“ припомня:  Никола Груевски бе осъден на две години лишаване от свобода по делото „Тенк“ за закупуването на луксозен „Мерцедес“ от Министерството на вътрешните работи на Македония по времето, когато той беше премиер, като по същото производство тогавашният ресорен министър получи повече от шест години затвор. Това е само едно от общо петте дела, които образува македонската Специализирана прокуратура, в които фигурант е Никола Груевски.  \r\nСлед неколкократни искания на бившия премиер за отлагане на влизането му в изправителната институция в Шуто Оризари, които бяха отхвърлени от всички съдебни инстанции, на 13 ноември той пресича границата с Албания на неизвестно място и се явява в посолството на Унгария в Тирана, където подава молба за предоставяне на политическо убежище, на основание, че в родината му срещу него има политическо преследване.  \r\nОт там Груевски се качва на автомобил, с който през Черна гора и Сърбия пристига в Будапеща, откъдето обяви местоположението си и разкри, че е поискал убежище. \r\nУнгарските власти, включително премиерът Виктор Орбан и външният министър Петер Сиярто, заявиха, че молбата на бившия македонски премиер е чисто юридически, а не политически, въпрос и отказаха да коментират и сътрудничат.  \r\nВ периода до вторник, 20 ноември, случаят около бившия македонски премиер беше съпътстван от множество спекулации за начина му на придвижване от Скопие до Будапеща и за това, дали той продължава да е в Унгария, или е заминал за Русия, Турция, Белиз, или друга дестинация.  \r\nПревод и редакция:", "date": "2018.11.20", "title": "Никола Груевски: Унгария ми предостави убежище, продължавам борбата"}
{"url": "http://www.focus-news.net/news/2018/11/20/2592745/varna-poredniyat-protest-sreshtu-upravlenieto-na-stranata-premina-bez-peshehodno-shestvie-i-blokirane-na-bulevardi.html", "text": "Поредният протест срещу управлението на страната и социалната несправедливост премина без пешеходно шествие и блокиране на булеварди, предаде репортер на  Радио „Фокус“ – Варна.  Втора седмица продължават протестните действия в града. Традиционно протестиращите се събраха след 18.30 часа в района на Катедралата. Тази вечер протестът беше малоброен. Хората разговаряха помежду си за доходите, оставката на Валери Симеонов, цените на застраховката „Гражданска отговорност“, саморазпускане на всички партии и незабавна промяна на избирателния закон. Нямаше скандирания и пешеходно шествие. До блокиране на булеварди не се стигна. Протестът отново бе охраняван от полицейски служители.  \r\nМарияна ВАЛЕНТИНОВА", "date": "2018.11.20", "title": "Варна: Поредният протест срещу управлението на страната премина без пешеходно шествие и блокиране на булеварди"}
{"url": "http://www.focus-news.net/news/2018/11/20/2592746/sofiya-pod-10-metra-e-vidimostta-po-avtomagistrala-trakiya-v-rayona-na-vakarel-zaradi-magla.html", "text": "Под 10 метра е видимостта по автомагистрала „Тракия“ в района на Вакарел заради мъгла, предаде репортер на  Агенция „Фокус“.  Пътните участъци са хлъзгави заради снеговалеж. В района на 26, 27 и 28 км на магистралата се образуват колони от автомобили.", "date": "2018.11.20", "title": "София: Под 10 метра е видимостта по автомагистрала „Тракия“ в района на Вакарел заради мъгла"}
{"url": "http://www.focus-news.net/news/2018/11/20/2592743/pazardzhik-okolo-10-15-metra-e-vidimostta-v-regiona-zaradi-magla.html", "text": "В целия Пазарджишкия регион видимостта е около 10-15 метра заради мъгла, предаде репортер на  Агенция „Фокус“.  На изхода на Пазарджик в посока магистрала „Тракия“ е разположен полицейски патрул с пазарджишка регистрация 1205. В района от отбивката за Велинград до тунела вали слаб дъжд, примесен със сняг, а видимостта е до 50 метра. Пътните настилки са хлъзгави. \r\n„Фокус“ предупреждава водачите да шофират внимателно и със скорост, съобразена с пътните условия.", "date": "2018.11.20", "title": "Пазарджик: Около 10-15 метра е видимостта в региона заради мъгла"}
{"url": "http://www.focus-news.net/news/2018/11/20/2592742/ognyan-minchev-politolog-protestite-stavat-vse-po-malobroyni-no-za-smetka-na-tova-vse-po-radikalni.html", "text": "Протестите стават все по-малобройни, но за сметка на това – все по-радикални. Това каза за обзорното предаване „Това е България“ на  Радио „Фокус“  политологът Огнян Минчев. Той ги определи като странни и направи паралел с протести от миналото, които, по думите му, са били мотивирани от заинтересовани лица и организации, целящи дестабилизация на управлението. Огнян Минчев обясни, че понастоящем властта е много дестабилизирана. „Както премиерът Борисов, така и неговите колеги във властта допуснаха поредица от грешки, които изпратиха към обществото сигнали за арогантна употреба на властта и злоупотреба с властта. И именно заради това значителна част от хората поддържат нарастващ негативизъм към това управление. Трудно ще бъде религитимирано това управление, възможно е то да оцелее, възможно е да се закрепи, но това закрепване ще бъде с цената на отлагането, може би с няколко месеца, на един договорен край на управлението и ориентацията към предсрочни избори догодина през пролетта, в най-краен случай през есента“, каза още политологът. Огнян Минчев обясни, че понастоящем в средите на основните политически партии, както и на опозицията няма силно желание за предсрочни избори.", "date": "2018.11.20", "title": "Огнян Минчев, политолог: Протестите стават все по-малобройни, но за сметка на това – все по-радикални"}
{"url": "http://www.focus-news.net/news/2018/11/20/2592744/sofiya-okolo-20-metra-e-vidimostta-v-rayona-na-tunel-trayanovi-vrata-na-avtomagistrala-trakiya-zaradi-magla.html", "text": "Около 20 метра е видимостта в района на тунел „Траянови врата“ на автомагистрала „Тракия“ заради мъгла, предаде репортер на  Агенция „Фокус“.  Екипи обработват пътните настилки и в двете посоки със сол и луга. В района има полицейски патрул с регистрационен номер 9865, снабден с радар.", "date": "2018.11.20", "title": "София: Около 20 метра е видимостта в района на тунел „Траянови врата“ на автомагистрала „Тракия“ заради мъгла"}
{"url": "http://www.focus-news.net/news/2018/11/20/2592747/varna-evropeyskata-sedmitsa-za-namalyavane-na-otpadatsite-shte-bade-otbelyazana-s-razlichni-initsiativi.html", "text": "Европейската седмица за намаляване на отпадъците, която се провежда от 17 до 25 ноември, ще бъде отбелязана във Варна с различни инициативи. Това съобщиха за  Радио „Фокус“ – Варна  от Регионалната инспекция по околната среда и водите във Варна. Тематичният фокус за 2018 година са опасните отпадъци. Тази година кампанията е с мотото „Предотвратяване на опасни отпадъци – Време за детокс!“, допълниха от инспекцията. Кампанията има за цел да намали потреблението на продукти с опасно съдържание и правилното им изхвърляне, както  и да  информира обществеността за правилното използване и управлението на отпадъците. \r\nИдеята на Европейската седмица за намаляване на отпадъците е да популяризира концепцията за предотвратяване на генерирането на отпадъци през цялата една седмица, чрез координиране на дейности на територията на цяла Европа и извън нея, осъществени от различни участници – публични институции или местни власти, асоциации и неправителствени организации и европейски мрежи, бизнеса и учебни заведения и др., насочени към различни целеви аудитории – широката общественост, служители, ученици и др. Експерти от Регионалната инспекция по околната среда и водите във Варна се включват в кампанията с беседи пред ученици и предоставяне на информационни материали за разделното събиране на отпадъците. \r\nМарияна ВАЛЕНТИНОВА", "date": "2018.11.20", "title": "Варна: Европейската седмица за намаляване на отпадъците ще бъде отбелязана с различни инициативи"}
{"url": "http://www.focus-news.net/news/2018/11/20/2592751/plovdiv-desetki-avtomobili-sa-se-vklyuchili-v-protestno-shestvie-po-patya-sopot-karlovo.html", "text": "Десетки автомобили са се включили в протестно шествие по пътя Сопот-Карлово, предаде репортер на  Агенция \"Фокус\".", "date": "2018.11.20", "title": "Пловдив: Десетки автомобили са се включили в протестно шествие по пътя Сопот-Карлово"}
{"url": "http://www.focus-news.net/news/2018/11/20/2592752/siyka-surkova-kmet-na-momchilovtsi-shest-dvoyki-praznuvashti-zlatni-i-diamanteni-svatbi-ot-seloto-shte-badat-pocheteni-za-denya-na-hristiyanskoto-semeystvo.html", "text": "По традиция и тази година Момчиловци ще отбележи Денят на християнското семейство. Това каза за  Радио „Фокус“ – Смолян  кметът на селото, Сийка Суркова. \"Празникът ще се проведе в петък от 17.30 часа, когато ще бъдат почетени семейните двойки, които празнуват 50 и 60-годишен брачен живот – това са златни и диамантени сватби. На празника ще се отдели специално внимание и на трите новородени бебета през тази година в Момчиловци\", посочи Суркова.  Те ще получат подаръци от кметството и останалите институции и за първи път през тази година на семействата им ще бъде връчена помощта от благотворителния фонд на Надя и Свилен Савови, който бе основан в памет на родителите им. Всяко новородено ще получи помощ от 200 лв. от Фонда, уточни кметът на селото. \r\nПо думите на Суркова, тържеството се очаква да е много вълнуващо. „Шест са двойките, които ще отбележат златни и диамантени сватби. Те ще получат удостоверения за успешен брак, проверен във времето. Ще разкажат за тайните на успешния и дългогодишен брак, за компромисите които са правили, ще дадат съвети как и ние да бъдем като тях. Двойките ще подменят и брачните си халки, тъй като с времето те губят своя блясък и сега ще могат отново да бъдат по-красиви и да им напомнят, че любовта и след толкова години е жива“, допълни Суркова. \r\nТя припомни, че Денят на християнското семейство в Момчиловци се празнува от 15 години в различни варианти и форми. До преди 3 години, двойките с продължителни бракове, празнуваха около 14 февруари, а от три години те са част от празника за Деня на християнското семейство заедно с най-малките жители на селото, които винаги са били почитани на този ден. „В този ден отдаваме значимото и на религията като такава, както и свободно избираемия предмет по религия, който от години се изучава в училището в Момчиловци. Снощи там имаше вълнуващ празник, подготвен от децата, изучаващи религия. Вярата в Момчиловци е жива, празниците се отбелязват подобаващо и се надявам и този път да се получи хубав празник“, каза още Сийка Суркова. \r\nНели ГЕРГЬОВСКА", "date": "2018.11.20", "title": "Сийка Суркова, кмет на Момчиловци: Шест двойки, празнуващи златни и диамантени сватби от селото, ще бъдат почетени за Деня на християнското семейство"}
{"url": "http://www.focus-news.net/news/2018/11/20/2592750/nimh-prez-sledvashtoto-denonoshtie-vremeto-nad-stranata-shte-bade-oblachno-i-dazhdovno.html", "text": "През следващото денонощие времето над страната ще бъде облачно и дъждовно. В Централна и Източна България валежите ще са значителни. В западната част на Северна България, при температури близки до 0°, ще има условия за поледици. Ще духа слаб, в Източна България до умерен вятър, предимно от североизток. Минимални температури, в повечето райони, между 1° и 6°, максимални от 1-2° в Северозападна България до 11-12° в южните райони и по Черноморието. Това съобщи за Агенция „Фокус“ Христо Христов, дежурен синоптик в  Националния институт по метеорология и хидрология (НИМХ)    към Българска академия на науките (БАН). Атмосферното налягане ще бъде по-ниско от средното за месеца и през деня ще се повишава. \r\nНад Черноморието ще бъде облачно, дъждовно и ветровито. Ще духа умерен североизточен вятър. Максималните температури ще бъдат между 11° и 13°. Температурата на морската вода е 13-14°. Вълнението на морето ще бъде 3-4 бала. \r\nВ планините също ще бъде облачно с валежи от дъжд, над около 2000 метра от сняг. Ще духа умерен до силен вятър от юг-югоизток, който вечерта ще отслабне. Максималната температура на височина 1200 метра ще около 7°, на 2000 метра – около 3°. \r\n През нощта срещу четвъртък в Северна и по високите котловинни полета на Западна България дъждът ще премине в сняг, в Южна ще вали дъжд. В четвъртък валежите ще отслабнат, до вечерта ще спрат, вятърът ще отслабне. В петък и събота вече ще е без валежи, но студено, особено в Северна България, където минималните температури ще се понижават на места до минус 10°. Облачността ще се разкъса, над много райони до слънчево, но на отделни места в низините ще има ниска облачност или мъгла. Дневните температури ще бъдат в много широки граници, но все пак с тенденция към повишение, повече през втория ден, когато вятърът ще се ориентира от югозапад.", "date": "2018.11.20", "title": "НИМХ: През следващото денонощие времето над страната ще бъде облачно и дъждовно"}
{"url": "http://www.focus-news.net/news/2018/11/20/2592753/plovdiv-okolo-250-avtomobila-uchastvat-avtoshestvie-v-karlovo-sreshtu-visokite-tseni-na-gorivata.html", "text": "Около 250 автомобила участват в автошествие в Карлово срещу високите цени на горивата, предаде репортер на  Агенция „Фокус“.  \r\nАвтоколоната се движи по бул. „Теофан Райнов“, „Освобождение“ и ул. „Ген. Карцов“, както и по Подбалканския път. На автомобилите има български трибагреници. Към момента няма затворени пътища, нито инциденти. Не е имало искане за разрешение за протеста от Общината.", "date": "2018.11.20", "title": "Пловдив: Около 250 автомобила участват автошествие в Карлово срещу високите цени на горивата"}
{"url": "http://www.focus-news.net/news/2018/11/20/2592748/prezidentat-rumen-radev-udostoi-s-plaket-sv-sv-kiril-i-metodiy-sayuza-na-balgarskite-pisateli.html", "text": "Силната и здрава духовна среда е нужна, за да бъде подкрепян и оценяван българският талант. Това заяви президентът Румен Радев при отбелязването на 105-годишнината от основаването на Съюза на българските писатели. Тържественото честване, което събра редица творци от България и чужбина, се състоя в НДК под патронажа на държавния глава, съобщиха от  прессекретариата на държавния глава.  \r\nРумен Радев удостои Съюза на българските писатели с плакет „Св. св. Кирил и Методий“ на президента. Отличието се връчва за значимия принос към българската литература, култура и духовно развитие и по повод 105-годишнината от създаването на творческата организация.  \r\nПо думите на държавния глава съюзяването и обединението на блестящи индивидуалисти и преди 105 години, и сега е продиктувано от необходимостта от здрава и силна културна и духовна среда, която да бъде отворена за знаещия, за твореца и непримирима към войнстващата посредственост и безпросветност. Съюзът на българските писатели последователно отстоява духовната мяра като бариера за налаганата посредственост, заяви Румен Радев и се обърна към присъстващите творци с думите: „Нека българският език с неговата „хубост и мощ“, както е написал Вазов, който вие цените и владеете, да продължава да блести в бъдещето и да бъде най-силният културен и духовен български код“.  \r\n„Историята на съюза е внушителен летопис, в който се пресичат творческите пътища и наследството на гениални и обичани автори, над които се извисява задължаващата и покровителстваща духовна осанка на първия почетен председател на сдружението - патриарха на българската литература Иван Вазов“, посочи държавният глава. Президентът заяви, че за 105-те години от създаването му съюзът се е доказал като средище за творчески спорове, но и за творческо обединение. В него членуват поети, писатели, публицисти, имената на които много често са се превръщали в културни и духовни институции, отбеляза Румен Радев.  \r\nПредседателят на съюза Боян Ангелов припомни как писателската организация е създадена от група млади офицери, сред които Кирил Христов, Димитър Подвързачов и други, оцелели след Балканската и Междусъюзническата война, които били решени да спасят духа на България след подписването на Букурещкия мирен договор и с писмо призовават утвърдени български писатели да подкрепят идеята. Днешната 105-годишнина на Съюза на българските писатели е със значение за българската духовност, заяви Ангелов.", "date": "2018.11.20", "title": "Президентът Румен Радев удостои с плакет „Св. св. Кирил и Методий“ Съюза на българските писатели"}
{"url": "http://www.focus-news.net/news/2018/11/20/2592754/komisiyata-za-zashtita-na-potrebitelite-zapochva-predpraznichna-kampaniya-za-proverka-na-tsenite-i-kachestvoto-na-produktite-na-pazara-obzor.html", "text": "Комисията за защита на потребителите започва предпразнична кампания за проверка на цените и качеството на продуктите на пазара. Това стана ясно от думите на председателя на Комисията за защита на потребителите (КЗП)  Димитър Маргаритов  по време на конференция на тема „Празничните намаления-предизвикателства пред малките и средни предприятия“. Той обясни, че често намаленията на продуктите и услугите не винаги са реални. По думите му потребителите трябва да правят съпоставки на не самия процент на отстъпка, а на цените на стоките.  Според него, когато сравним предложенията на различни търговци и знаейки реалната цена на стоката, която искаме да закупим, бихме могли да направим изгодна сделка и да се възползваме от истинските намаления. Маргаритов посочи, че екипите на комисията ще бъдат на щрек и ще работят по изготвена програма, ще правят проверки по търговските обекти, също така ще следят и онлайн магазините, като увери, че дружеството разполага с готовност веднага да реагираме при жалби и сигнали на гражданите при съмнения за нелоялни търговски практики. \r\nПредседателят на КЗП каза, че най-честите злоупотреби се срещат там, където потреблението е най-голямо. „Нашата комисия има за цел да дава разумни предложения на потребителите, на малките и средни предприятия, за да може по този начин да има една превантивна мярка и гражданите да бъдат предпазени, като се следи за изпълнението на закона\", поясни още той.  Маргаритов отбеляза, че доброто взаимодействие на комисията с Агенция „Митници“, спомага за задържането на опасни партиди със стоки още на границата, което не позволява разпространението на некачествени и вредни стоки на територията на страната.   \r\nТой посочи, че успоредно с проверките в магазините и онлайн пространството, посветени на коректността на намаленията и промоциите преди празниците, комисията стартира и проверките по зимните курорти, по повод настъпването на зимния сезон.  \r\n„Най-вероятно от средата на декември ще бъде открит ски сезонът в големите курорти и съоръженията и пистите ще работят. Там също имаме функция и контрол, коректното оповестяване на информацията относно сложността на пистите, особеностите и цените за тяхното ползване. Наред с това в туристическите заведения и места за настаняване ще проверяваме съответствието, качеството на предоставените услуги и всичко, за което потребителите ни сигнализират,“ поясни още председателят на КЗП.  \r\nСпоред главен директор „Контрол на пазара“ към КЗП  Емилия Елчинова  най-често гражданите стават жертви на нелоялни търговски практики, заради тяхната неинформираност. \"Много често се случва и това, което четем като жалби в Комисията за защита на потребителите, стигаме до извод, че самите потребители, не са се запознали с информацията преди да направят своя избор. Много е важно преди един човек да направи своя избор, да си изготви един маркетингов анализ и да се запознае с информацията, която се предлага към продукта, който той възнамерява да закупи“, посочи тя. Според нея всички потребители трябва да следят за това дали продуктите имат етикети и това, което пише на тях. „Задължителните елементи на етикета, за които потребителите трябва да следят, са: посочен производител, съответно и вносител, ако продуктите са произведени извън територията на страната, съществени характеристики на продукта, цената и вида на стоката. Цената, трябва да бъде посочена задължително в левове и в нея да са включени всички данъци и такси\", каза още Емилия Елчинова. \r\nПо време на срещата зам.-председателят на КЗП  Константин Арабаджиев  каза, че комисията е изготвила проектa „Повишаване на ефективността и ефикасността на услугите, предлагани от КЗП за българските предприятия“, като изтъкна, че той ще бъде изцяло в услуга на бизнеса. Според него превантивните дейности с бизнеса е по-добре да се правят по-рано, като чрез новия документ ще бъдат облекчени, както малките и средни предприятия, така и потребителите. „Смятам, че с дейностите в проекта ще бъдем в полза на бизнеса, предвиждаме накрая, съвсем скоро да организираме горещ телефон за търговците и гражданите и всеки, който има въпрос да може да се допита и да получи информация и отговор“, поясни той.  \r\nПо думите му основните мотиви за започване на работа по проекта е осъзнаването, че търговците от непознаване на правилата и законодателството допускат нарушения, след които следват санкции. „Важно е това, което се предлага да бъде с пълна и ясна информация за потребителя, защото така и той ще бъде доволен, както и предприятията, които ще бъдат облагодетелствани с по-високи печалби“, отбеляза още зам.-председателят на КЗП. \r\nПроектът „Повишаване на ефективността и ефикасността на услугите, предлагани от КЗП за българските предприятия“ е изготвен от Комисията за защита на потребителите по Оперативна програма „Иновации и конкурентноспособност 2014-2020“, съфинансирана от „Европейския фонд за регионалното развитие“.", "date": "2018.11.20", "title": "Комисията за защита на потребителите започва предпразнична кампания за проверка на цените и качеството на продуктите на пазара (ОБЗОР)"}
{"url": "http://www.focus-news.net/news/2018/11/20/2592735/tsyaloto-izyavlenie-na-nikola-gruevski-po-povod-poluchavaneto-na-politichesko-ubezhishte-v-ungariya.html", "text": "Бившият македонски премиер Никола Груевски излезе с позиция на  своята страна във „Фейсбук“  по повод това, че Унгария одобри молбата му за предоставяне на политическо убежище. Агенция „Фокус“ представя целия текст на изявлението без редакторска намеса: \r\n„Днес (20 ноември) Република Унгария, страна-членка на ЕС и НАТО, отговори позитивно на внесеното по-рано от мен искане за получаване на политическо убежище заради политическо преследване в Република Македония. \r\nВ искането за политическо убежище посочих, че го искам заради политическо преследване от новото правителство, оглавявано от партия СДСМ (Социалдемократически съюз на Македония). \r\nПосочих, че правителството иска да ми отнеме свободата, използвайки недемократични мерки и методи, злоупотребявайки с прокуратурата и съдебната система в Македония. \r\nОбясних как започна всичко, с началото на публикуването на незаконно придобитите аудио материали, назначаването на прокурор от Специализираната прокуратура, който стана партийна маша на СДСМ, също както и съдът. Описах всички неправди, нередности, незаконни операции, дискриминацията, скалъпените съдебни процеси и присъди, конкретните съдебни дела срещу мен и изтезанията, които търпя след формирането на новото правителство, както и редица мои колеги, давайки конкретни примери и доказателства и завърших с многобройните заплахи за моя живот, с които се сблъсках в последните дни преди да напусна Република Македония. \r\nПосочих и приложих конкретни примери, че в Република Македония няма условия за справедлив и законов съдебен процес, нито възможност в атмосферата на политически лов на вещици от правителството да защитя своя живот след многобройните заплахи, които бяха отправени срещу мен. \r\nВ Македония се сблъсках със съдии, които за всяко мое или на моя екип искане чакат инструкции какво да решат от правителството или от специалния прокурор, от когото и самите съдии се плашат и на който гледат като на представител на настоящото правителство. \r\nПодробно обясних няколко фундаментални нарушения на законите, сред които, противозаконно използвване на нелегално добити аудио материали, които бяха обявени за легални под външен натиск, използването на копия, които не са сравнени с оригинала, като доказателства въз основа на които се произнасят присъди, използването на вещи лица, които противно на закона правят експертизи без да имат лиценз за вещи лица, флагрантно нарушение на Закона за защита на личните данни и пренебрегване от страна на съда на всичко това, дейностите на македонските съдилища, които противоречат на практиката на съда в Страсбург, какъвто е примерът с отхвърлянето на актовете за прекратяване на процедура, издадени от страна на президента на Македония в два конкретни случая и тяхното приемане в страна-членка на ЕС, недаването на възможност за достатъчно време за подготовка на защитата чрез съзнателното назначаване на заседания всеки ден, понякога по цял ден, издадени становища на Комисията за защита от дискриминация, която посочи, че съм обект на пряка дискриминация от съдията Добрила Кацарска и от Основния съд Скопие 1, обявяването на присъдата по случая „Тенк“, в смисъл, че съм признат за виновен, от сегашния премиер около 10 дни преди съдията да обяви решението си и безброй други факти и доказателства, които представих и от които се състави огромен запис от над 30 страници. \r\nСъдът и прокуратурата са се превърнали в инструмент за политическо изнудване и разправа с политическите инакомислещи, както и за прикриване на слабата работа на правителството. \r\nПоследните репресивни присъди на Миле Янакиевски и Кирил Божиновски, които очевидно са задържани, само, за да може правителството да смекчи критиките след моето заминаване от страната и искане за политическо убежище заради политическо преследване, с фалшиви, изфабрикувани и несъществуващи доказателства само потвърждават атмосферата, в която живее днес Република Македония. \r\nДнес в Република Македония живеят в условия на репресии от страна на правителството, дискриминация, преследване, политически арести и пълен контрол на правителството върху съдебната и обвинителната система, изваждане и поставяне в ареста или затвора според политическите обстоятелства и нужди. \r\nВместо да се развива съдебната система в Македония, има спад. Съдът и прокуратурата се използват като политически инструмент на правителството за осъществяване на своите политически цели и изнудване. \r\nРеших да се противопоставя на всичко това и с моята постъпка да повдигна този въпрос на по-високо ниво. \r\nНякой може да ме обича или да не ме обича, да се съгласява или не е съгласен с мен, да смята, че водя добри или лоши политики, но не може да отрече или да си затвори очите пред това, което се случва в Македония в този период, който описвам. \r\nАз реших да не изпълня желанието на СДСМ, докато те разграбват и разпродава държавата и националните интереси да седя затворен с политическо решение и ежедневно да се боря за оцеляване в затвора, за където имам информация, че ми се готви ликвидация. \r\nРеших да продължа борбата за македонската кауза, за каузата на Република Македония, по начин, който само мога в момента, по начин, който много други личности в историята, когато са имали възможност са го правили. И както казах в предходното съобщение, никога няма да се откажа от тази кауза. \r\nНе съм избягал от правосъдието, а използвайки други методи, регулирани от международното право, продължавам да търся правосъдие за мен и всички други жертви на политическо преследване в Македония. \r\nАз до последния момент, дори и да виждах колко несправедливо ме обвиняват и съдят, дори да беше очевидно, че съдиите, още преди да започне делото и преди да погледнат доказателствата, знаеха присъдата, ежедневно, както никой досега, се сблъсквах с правосъдната система, до момента, когато настоящото правителство реши несправедливо и с политическо решение да ме прати в затова и след това да ме ликвидира. \r\nПублично заявих, че съм готов да отида в затвора, ако Заев се откаже от опустошителните политики за Македония и малтретирането на други хора. Но очевидно той иска всичко иска да реализира продажбата на национални интереси и да осъществи грабежа на държавата и да съди и осъди стотици мои съмишленици и да ме затвори и ликвидира. \r\nРеших да се боря и да се изправя пред този страхливец, който безочливо  мами и краде народа си всеки ден и злоупотребява с държавната функция, до която той стигна нечестно. \r\nМакедония не трябва да остава държава, в която правителството управлява съдебната система и всеки ден има политическо преследване. Огромен брой хора са под политическо преследване в Македония.  Това трябва да спре. \r\nМакедония трябва да стане член на НАТО и ЕС, но не трябва да позволява под прикритието на тази цел, настоящата недемократична власт да се разправя с политическите опоненти и да конструира съдебни дела и присъди, за да може безпрепятствено да върши престъпления, корупция и продажбата на държавни и национални интереси. \r\nПревод и редакция:", "date": "2018.11.20", "title": "Цялото изявление на Никола Груевски по повод получаването на политическо убежище в Унгария"}
{"url": "http://www.focus-news.net/news/2018/11/20/2592749/tramp-sasht-shte-podkrepyat-sauditite-dori-i-prestolonaslednikat-da-e-znael-za-ubiystvoto.html", "text": "Във вторник президентът Доналд Тръмп е заявил, че Съединените щати възнамеряват да останат „стабилен партньор“ на Саудитска Арабия дори престолонаследникът принц Мохаммед бин Салман да е знаел за плановете да бъде убит журналиста Джамал Хашоги, информира агенция  Reuters . \r\nВ изявление на президента, разпространено от Белия дом, се изтъква, че той не възнамерява да отмени военните договори с Рияд с аргумента, че „ако ние глупаво се откажем от тези договори,  най-голяма изгода от това ще имат Русия и Китай.“  \r\nТръмп е съобщил, че разузнавателните служби на САЩ продължават да проучват доказателства за това как е бил убит Хашоги в сградата на саудитското консулство в Истанбул на 2 октомври  и кой го е планирал.  \r\n“Нашето разузнаване продължава да оценява цялата информация, може би престолонаследникът да е имал сведения за това трагично събитие, а може и да не е знаел за него!“, твърди Тръмп. Ивелина Ватова", "date": "2018.11.20", "title": "Тръмп: САЩ ще подкрепят саудитите дори и престолонаследникът да е знаел за убийството"}
