{"url": "http://www.focus-news.net/news/2019/07/02/2676342/sport-totnam-vze-ndombele-za-70-miliona-evro.html", "text": "Френският халф Танги Ндомбеле вече е футболист на Тотнъм, след като сделката беше обявена както от страна на “шпорите”, така и от досегашния му клуб Лион. Французите разкриха, че тя е за 60 млн. евро с допълнителни най-много 10 млн. под формата на бонуси. Това е рекорд и за двата тима - най-скъп входящ трансфер на лондончани и най-скъп изходящ на клуба от Лига 1. Личният контракт на Ндомбеле е за шест сезона. Очаква се той да бъде сред най-високоплатените играчи в селекцията на Маурисио Почетино. Манчестър Юнайтед, Ювентус и Пари Сен Жермен бяха другите клубове с интерес към дефанзивния халф.", "date": "2019.07.02", "title": "Спорт: Тотнъм взе Ндомбеле за 70 милиона евро"}
{"url": "http://www.focus-news.net/news/2019/07/02/2676323/pavlinka-tsvetkova-regionalna-biblioteka-hristo-smirnenski-pleven-predstavihme-filma-deset-godini-leten-detski-universitet-sto-snimki-v-hilyadi-usmivki.html", "text": "Представихме филма „Десет години Летен детски университет – сто снимки в хиляди усмивки” по време на откриването на детската инициатива „През юли в Игротеката – весел кът на знание, технологии, изкуство, игри и приятелство” в Плевен. Това каза за  Радио „Фокус“  Павлинка Цветкова, главен библиотекар в отдел „Чужди езици“ към Регионална библиотека „Христо Смирненски“-Плевен.  \r\n„През юли 2010 г. Регионалната библиотека стартира детската инициатива „През юли в Игротеката – весел кът на знание, технологии, изкуство, игри и приятелство”. В рамките на лятната работа с деца се провежда Летен детски университет с интерактивни модулни занимания, водени от специалисти“, посочи Павлинка Цветкова. „Вече 10 години с усмивки, всеотдайност и работа в екип, с безценната помощ на доброволците, библиотечните специалисти от Детския и Чуждоезиковия отдел предоставяме подходяща среда и мотивираме нашите читатели за тяхното интелектуално, социално и емоционално съзряване. Заниманията са полезни, интересни и забавни, а библиотеката се превърна в позитивно място за четящи деца, изявяващи себе си и своите способности, познания и таланти“, допълни Павлинка Цветкова.  \r\n„Филмът „Десет години Летен детски университет – сто снимки в хиляди усмивки” е събрал в себе си ентусиазма и опита на организаторите и доброволците, желанието и активността на нашите участници и ползотворното ваканционно време, прекарано заедно“, каза още Павлинка Цветкова. Тя допълни, че на 4 юли ще се проведе образователната инициатива „Финансова грамотност за деца – роля, стратегии, компетенции”, чийто ментор ще бъде експертът по гражданско право Албена Спасова. \r\nВиолета КРЪСТЕВА", "date": "2019.07.02", "title": "Павлинка Цветкова, Регионална библиотека „Христо Смирненски“-Плевен: Представихме филма „Десет години Летен детски университет – сто снимки в хиляди усмивки”"}
{"url": "http://www.focus-news.net/news/2019/07/02/2676319/sport-dimitar-kuzmanov-se-klasira-za-vtoriya-krag-na-turnira-v-kuneo-italiya.html", "text": "Тенис: Димитър Кузманов се класира за втория  кръг на турнира в Кунео (Италия) с награден фонд от 25 хиляди долара. Кузманов поведе с 6: 3, 5: 2 преди Филипо Морони от Италия да се откаже, съобщава официалният сайт на българската федерация по тенис. Във втория кръг  Кузманов ще играе срещу Рими Бертола от Швейцария или Андрея Гуерирери от Италия.", "date": "2019.07.02", "title": "Спорт: Димитър Кузманов се класира за втория  кръг на турнира в Кунео (Италия)"}
{"url": "http://www.focus-news.net/news/2019/07/02/2676320/svetlana-krasteva-darzhaven-arhiv-vidin-litografiite-ot-kolektsiyata-peyzazhi-ot-dolni-dunav-otsam-i-otvad-sa-v-zhanra-veduta-poyavil-se-v-italianskoto-renesansovo-izkustvo.html", "text": "Литографиите от XIX век от колекцията под наслов „Пейзажи от Долни Дунав – отсам и отвъд“, показани в Художествена галерия „Никола Петров“ във Видин, са в жанра „ведута“, появил се в италианското ренесансово изкуство. Това каза при откриването на изложбата Светлана Кръстева, директор на Държавен архив – Видин, предаде репортер на  Радио „Фокус“ – Видин . Колекцията на Държавна агенция „Архиви“, подредена във видинската художествена галерия, представя 30 литографии от ХІХ в. с панорамни изображения на градове с военни крепости. „Този вид пейзажи стават особено популярни с изображенията на древни паметници и забележителности на градовете и с поклонническите маршрути по светите места. Графиките от колекцията „Пейзажи по Дунава – отсам и отвъд“ са особено интересни с архитектурата, ландшафта, облеклата на хората – военни и цивилни, корабите и жанровите сценки, свидетелстващи за времето. Освен че са достоверни, те притежават и висока художествена стойност с майсторската си рисунка и многообразие.“, обясни Светлана Кръстева. Тя посочи, че автори на графиките са Адолф Кунике, А. фон Саар, Ф. Волф и Лудвиг Ермини. Сред творбите има две литографии от района на село Флорентин, изображения на крепостта Смедерево в Сърбия, на видинската крепост, на Лом, Оряхово, Никопол, Свищов, Русе, на тържището в румънския град Калафат, на Гюргево и много други. Ведутите са направени като самостоятелни листи от албум и са част от фонда на Монархическия институт, съхраняван в Централния държавен архив. \r\nГост на откриването на изложбата беше Емилия Николова, началник на отдел „Хуманитарни дейности“ в Община Видин. Тя приветства организаторите и присъстващите на събитието от името на кмета Огнян Ценков. „Сигурна съм, че тази изложба ще предизвика интереса на видинчани. Чрез представените литографии от XIX век ще се докоснем до някогашната атмосфера на градове с военни крепости по поречието на Долни Дунав от различни държави“, каза Николова и отправи благодарности към Държавна агенция „Архиви”, Държавен архив – Видин и Художествена галерия „Никола Петров”, с пожелание за успех на културната проява. \r\nИзложбата може да бъде разгледана в галерияра до края на този месец.", "date": "2019.07.02", "title": "Светлана Кръстева, Държавен архив – Видин:  Литографиите от колекцията „Пейзажи от Долни Дунав – отсам и отвъд“ са в жанра „ведута“, появил се в италианското ренесансово изкуство"}
{"url": "http://www.focus-news.net/news/2019/07/02/2676324/the-guardian-kitayskata-granichna-politsiya-instalira-tayno-prosledyavashti-prilozheniya-na-chuzhdentsi.html", "text": "Китайската гранична полиция тайно инсталира приложения за наблюдение на телефоните на посетителите и изтегля лична информация като част от интензивния контрол на правителството на отдалечения регион Синцзян, разкрива  Guardian . \r\nКитайското правителство е ограничило свободите в провинцията за местното мюсюлманско население, инсталирайки камери за разпознаване на лица по улиците и в джамиите и според сведенията принуждава жителите да изтеглят софтуер, който претърсва техните телефони. \r\nРазследването на Guardian и международните партньори установи, че чужденците биват наблюдавани чрез подобни приложения, когато се опитват да влязат в региона от съседен Киргизстан. \r\nГраничните служители вземат техните телефони и тайно инсталират приложение, което извлича имейли, текстове и контакти, както и информация за самия телефон. \r\nТуристите твърдят, че не са били предупредени от властите предварително или не са им казали за това, което софтуерът търси, или че е събирана тяхна информацията. \r\nРазследването с партньори, включително Süddeutsche Zeitung и The New York Times, установи, че на хората, които използват отдалечения граничен преход в Иркещам в страната, телефоните биват редовно проверявани от граничната охрана. \r\nАнализаторите на Guardian, академиците и експертите по киберсигурност предполагат, че приложението, проектирано от китайска компания  претърсва  телефони с Андроид срещу огромен списък от съдържание, което властите смятат за проблематични. \r\nТова включва различни термини, свързани с ислямския екстремизъм, включително Inspire, списанието на английски език,  издавано от Ал Кайда на Арабския полуостров, и различни наръчници за експлоатация на оръжия.  Юлиян Марков", "date": "2019.07.02", "title": "The Guardian: Китайската гранична полиция инсталира тайно проследяващи приложения на чужденци"}
{"url": "http://www.focus-news.net/news/2019/07/02/2676318/sofiya-stolichnata-obshtina-osiguryava-razdavane-na-mineralna-voda-na-chetiri-punkta-vav-vrazka-s-prognozite-za-goreshto-vreme-za-utre-3-yuli.html", "text": "Столичната община осигурява раздаване на минерална вода на четири пункта във връзка с прогнозите за горещо време за утре, 3 юли. Това съобщиха от пресцентъра на  Общината . \r\nОт 13.00 часа минерална вода ще се раздава на четири пункта – на площадното пространство при храма „Св. Неделя”, на \"Орлов мост\" – при езерото „Ариана”, на пилоните на Националния дворец на културата и на пл. „Славейков“.  \r\nИнициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на общината до изчерпване на количествата. Тя е осигурена от Столична община, направление „Социални дейности и интеграция на хора с увреждания”.", "date": "2019.07.02", "title": "София: Столичната община осигурява раздаване на минерална вода на четири пункта във връзка с прогнозите за горещо време за утре, 3 юли"}
{"url": "http://www.focus-news.net/news/2019/07/02/2676328/ivan-gazepov-oblastna-direktsiya-zemedelie-pazardzhik-zapochna-zhatvata-na-echemika-v-regiona.html", "text": "Започна жътвата на ечемика в Пазарджишкия регион, каза за  Радио „Фокус“ – Пазарджик  Иван Газепов от „Контролно-техническа инспекция“ към Областна дирекция „Земеделие“ – Пазарджик. Той уточни, че все още не е започнала жътвата на пшеницата, но се очаква това да стане до края на месеца.  \r\n„Важно изискване за безопасността по време на жътвата е начина на пристигане на машините на полето и прибирането им след това. В Закона за регистрация на земеделска и горска техника изрично е записано, че придвижването на земеделската техника става само във видимата част на денонощието. Техниката приключва жътвата понякога в тъмната част на денонощието, но може да остане на обектите да сутринта, когато може да продължи. Не е разрешено движението на комбайни по първокласната пътна мрежа по тъмно. Движението им се извършва задължително през деня с пилотна кола, която да ги съпровожда, с мигаща оранжева светлина отгоре на самата зърноприбираща техника и на пилотната кола“, посочи Газепов. \r\nВаня НИКОЛОВА", "date": "2019.07.02", "title": "Иван Газепов, Областна дирекция „Земеделие“ – Пазарджик: Започна жътвата на ечемика в региона"}
{"url": "http://www.focus-news.net/news/2019/07/02/2676325/vidin-intenziven-e-trafikat-na-gkpp-dunav-most-2-preminavat-predimno-tezhkotovarni-avtomobili.html", "text": "Интензивен е трафикът на ГКПП „Дунав мост 2“, преминават предимно тежкотоварни автомобили, съобщиха за  Радио „Фокус“ – Видин  от Областното пътно управление.  От граничния пункт „Дунав мост 2“ съобщиха, че работят всички гишета за обработка на документи на пункта. На другите два гранични пункта в областта – „Връшка чука“ и „Брегово“ няма образувани опашки от чакащи автомобили.  \r\nВъв Видин трафикът е засилен по входно изходните артерии на града, в централната част и по бул. „Панония“. \r\nАнна ЛОЗАНОВА", "date": "2019.07.02", "title": "Видин: Интензивен е трафикът на ГКПП „Дунав мост 2“, преминават предимно тежкотоварни автомобили"}
{"url": "http://www.focus-news.net/news/2019/07/02/2676329/sport-levski-zavarshi-naravno-s-shveytsarskiya-yang-boys-11.html", "text": "Футбол: Левски завърши лагера си в Австрия с престижно реми 1:1 срещу швейцарския шампион Йънг Бойс. \"Сините\" откриха резултата с попадение в 16-ата минута на Станислав Иванов. Йънг Бойс изравни резултата след грешка на Каргас, който опита да върне топката към вратаря Миятович, но Нгамелеу го изпревари и отбеляза гол в 77-ата минута, прехвърляйки вратаря на \"сините\". Това е първият гол и първата „точка“ на Левски в предсезонната подготовка", "date": "2019.07.02", "title": "Спорт: Левски завърши наравно с швейцарския Йънг Бойс 1:1"}
{"url": "http://www.focus-news.net/news/2019/07/02/2676330/plovdiv-kontsert-zvezdite-na-balgariya-shte-se-provede-v-grada-na-8-yuli.html", "text": "Концерт „Звездите на България“ ще се проведе в Пловдив на 8 юли. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Концертът ще започне от 20.30 часа на Античния театър и ще е с вход свободен. Едни от най-обичаните български шлагерни изпълнители и групи – Орлин Горанов, Кристина Димитрова, група „Сигнал”, Роси Кирилова, Мими Иванова, Петя Буюклиева, Христо Кидиков, Маргарита Хранова и Владислав Славов се обединяват, за да създадат празник на българската музика. Зрителите ще имат удоволствието да чуят над 30 вечни хита, сред които „Светът е за двама” „Може би”, „Боса по асфалта”, „Детски спомен”, „Пролет”, „Да те жадувам”, „Жена на всички времена”, „Учителко, целувам ти ръка”, „Пея за всички приятели”, „Липсваш ми”, „Устрем”, „Тамбуро моя”, „15 лалета”, „Хей, живот, здравей”, „Зелената стара чешма”  и много други. \r\nТова е естественото продължение на концертите „Вечните песни на България”, които стартираха преди 5 години. През тези пет години концертите станаха над 100 и бяха сред най-чаканите събития в България.", "date": "2019.07.02", "title": "Пловдив: Концерт „Звездите на България“ ще се проведе в града на 8 юли"}
{"url": "http://www.focus-news.net/news/2019/07/02/2676322/premierat-boyko-borisov-deputatite-ni-shte-podkrepyat-sergey-stanishev-za-predsedatel-na-evropeyskiya-parlament.html", "text": "Депутатите ни ще подкрепят Сергей Станишев за председател на Европейския парламент. Това каза пред журналисти в Брюксел след извънредното заседание на Европейския съвет премиерът Бойко Борисов, предаде репортер на  Агенция „Фокус“ . Попитан дали депутатите на ГЕРБ ще подкрепят кандидатурата на Сергей Станишев за председател на ЕП той отговори: „Категорично ще го подкрепим. Аз още в предизборната кампания недоумявах как лидерът на европейските социалисти, даже беше 5-ти и не искаха да го включват в листата. Сигурно в момента му е трудно да обяснява как той не е председател на групата, защото неговата партия не му е дала това право, а ще оглави Европейския парламент“, изтъкна  премиерът.  \r\n„Пред всички колеги българи казах, че бихме го подкрепили. Българин на такава позиция е само чест и гордост, независимо, че неговите хора в България не го харесват“, добави министър-председателят. Той отказа да посочи от кого е бил номиниран Сергей Станишев.  \r\n„Аз съм доволен, защото ние си взехме поста, който подобава на партия победител. Поста на Европейския съвет. Шарл Мишел е изключително умен и подготвен човек. Приятел на България“, отбеляза Борисов.", "date": "2019.07.02", "title": "Премиерът Бойко Борисов: Депутатите ни ще подкрепят Сергей Станишев за председател на Европейския парламент"}
{"url": "http://www.focus-news.net/news/2019/07/02/2676332/plovdiv-21-vo-izdanie-na-lyatnata-kinopanorama-filmovi-noshti-vav-filipopolis-shte-se-provede-v-grada.html", "text": "21-во издание на лятната кинопанорама „Филмови нощи във Филипополис“ ще се проведе в Пловдив. Това съобщиха за  Радио „Фокус“ – Пловдив  организаторите на събитието. Кинопанорамата ще се проведе в периода от 5 до 28 юли в лятно кино „Орфей“. Зрителите ще имат възможност да видят както едни от най-любопитните нови заглавия, така и три непреходни класики – „Черна котка, бял котарак“ на Емир Кустурица, „Гладиатор“ на Ридли Скот и „Амадеус“ на Милош Форман. \r\nТазгодишното издание на кинопанорамата отново ще бъде разделено на няколко основни рубрики. Те ще бъдат „Култовите филми на голям екран“, която включва изброените три класики, „Специални прожекции“, „Фестивални хитове“, „Българско кино“, както и редовното издание на документалните филми от BANFF – най-престижният планинарски кинофестивал в света. В рамките на 24 дни ще бъдат реализирани общо 48 прожекции – всяка вечер, от 21.10 и от 23.30 часа. \r\nЛятната кинопанорама „Филмови нощи във Филипополис“ е част от Културния календар на града и се провежда с подкрепата на Община Пловдив.", "date": "2019.07.02", "title": "Пловдив: 21-во издание на лятната кинопанорама „Филмови нощи във Филипополис“ ще се проведе в града"}
{"url": "http://www.focus-news.net/news/2019/07/02/2676331/sliven-regionalna-biblioteka-sava-dobroplodni-organizira-tvorcheskata-rabotilnitsa-lyato-v-bibliotekata.html", "text": "За поредна година Регионална библиотека „Сава Доброплодни” – Сливен организира творческата работилница „Лято в библиотеката”, това съобщиха от  библиотеката . По традиция Лятната работилница се провежда през месец юли. Тази година инициативата ще продължи до 31 юли 2019 г. включително. В нея могат да се включат деца на възраст от 7 до 10 г. – читатели на библиотеката. \r\nВ рамките на програмата всеки ден, от 09.00 до 10.30 ч., ще се провежда забавен „час по четене”, в който ще се четат откъси от книги на популярни и обичани български и чужди детски автори, а от 10.30 ч. до 12.00 ч., децата могат да се включат в тематично занимание по избор. \r\nВ организираните тематични занимания, чрез интересни презентации, разкази, беседи, филми и образователни игри, децата ще научат любопитни факти за историята на библиотеките и книгите, за чудесата на света, за човешкото тяло, космоса, за растителния и животинския свят , за динозаврите, за природните феномени на България, за модата,  приятелството и др. И тази година не са пропуснати любопитни за децата теми теми като: „Чудеса и вълшебства, феи и магьосници“, „Рицарите – герои на честта и благородството”, „Всички пирати на борда”, „Историята на оригами”, забавната образователна игра „Болница за мечета”, часовете по програмиране с робота Финч с героите от филма „Замръзналото кралство” и др. \r\nВключени са и занимания за запознаване с театралното изкуство, с историята и изработването на театрални кукли, с професията на актьора и режисьора. Децата сами ще изработят театрални кукли и ще участват с тях в малки театрални представления. \r\nВ предвидените в програмата практически занимания децата ще рисуват, апликират, моделират; ще създават литературни текстове, ще усвоят и редица практически умения за изработване на оригами, маски, амулети, книгоразделители и картичким и др, \r\nПо традиция лятната творческа работилница ще приключи със специално тържество – „Парад на талантите”.", "date": "2019.07.02", "title": "Сливен: Регионална библиотека „Сава Доброплодни” организира творческата работилница „Лято в библиотеката”"}
{"url": "http://www.focus-news.net/news/2019/07/02/2675982/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "След като президентът на САЩ Доналд Тръмп и севернокорейският лидер Ким Чен-ун се съгласиха да се върнат на масата за преговори, се очаква тихата дипломация на Южна Корея да продължи да гарантира, че ядрените преговори ще се върнат на правилен път. \r\nКраят на четиримесечната безизходица дойде с почти импровизирана среща в село Панмунджом, в Демилитаризираната зона, която разделя двете Кореи в неделя, след като Тръмп изпрати покана на Ким в събота от Япония, където присъстваше на срещата на върха на Г-20. \r\nСлед почти едночасова среща с Ким Тръмп заяви, че и двете страни ще създадат екипи, които да съживят преговорите за денуклеаризация на Северна Корея. \r\nТръмп, който по-рано този месец размени „красиви“ лични послания с Ким, говори за „специалната лична химия и приятелство“ между двамата лидери за стартиране на ядрената дипломация по оста Вашингтон-Пхенян. \r\nСега лидерите на САЩ и Северна Корея могат да обменят писма и да се срещат по всяко време. В тази нова ера няма нужда от посредници за техните разговори ”, каза Ко Ю-хван, професор в Университета Донггук в Сеул. \r\nПрезидентът Мун Джей-ин, който придружи Тръмп при посещението на границата в неделя, изигра ролята на посредник, след като преговорите между Пхенян и Вашингтон бяха на ръба на срива преди първата среща на върха в Сингапур през юни 2018 г. Тръмп отмени срещата, но после я насрочи отново след като Мун проведе спешни разговори с Ким в Панмунджом. \r\nДипломацията на Мун обаче беше изправена пред трудна битка заради  разногласията между САЩ и Северна Корея след втората среща на върха в Ханой, Виетнам, през февруари, която не успя да преодолее различията по отношение на ядрената програма и облекчаването на санкциите. \r\n„Време е Тръмп и Ким да решат. Това, което Сеул може да направи сега, е тясно да се координира с Вашингтон, за да споделя идеи и да изготви пътна карта за денуклеаризацията - каза Ко. \r\nСеул може да предложи дипломатическа помощ чрез задкулисни разговори със САЩ по въпроси като установяването обхвата на оръжия за масово унищожение на Северна Корея, които Тръмп е поискал да бъдат премахнати на срещата на върха в Ханой. \r\nРазрушаването на основния ядрен комплекс в Йонбьон би означавало „начало на необратим етап към пълна денуклеаризация”, заяви президентът Мун по време на съвместна пресконференция с Тръмп в неделя след срещата им на върха. С подобен ход международната общност ще може да обсъди облекчаване на санкциите, каза той. \r\nЯдрените преговори ще продължат гладко с присъствието на изходната точка на необратимата денуклеаризация, каза Хонг Мин, научен сътрудник в Корейския институт за национално обединение. \r\n\"Става изключително важно да се осигури пълна координация с Вашингтон по невидими начини, така че двете страни (САЩ и Северна Корея) да могат да предприемат гъвкав подход\", каза той. \r\nСлед като двете страни постигнат значителен напредък в преговорите си по ядрената програма на Пхенян , Югът и Китай биха могли да се присъединят към решаването на въпросите, свързани със сигурността на режима за Севера, като подписването на декларация за прекратяване на Корейската война от 1950-53 г. и мирен договор. \r\n„Севернокорейската денуклеаризация и постоянният мир на Корейския полуостров ще бъдат постигнати, когато Южна Корея, Северна Корея, САЩ и Китай завършат подобни преговори. Русия, Япония и европейските страни също биха могли да участват, когато започнат да се разглеждат въпроси, свързани с икономическото възстановяване на Севера,” каза Ко. \r\n*** Български пътнически самолет на чартърната авиокомпания Електра Еъруейз кацна на летище Бен Гурион в Тел Авив без инциденти след обявена извънредна ситуация заради спукана гума.  Lетището е било поставено в най-високо ниво на аварийна ситуация, като са извикани над 100 линейки, пише израелското англоезично електронно издание  The Times of Israel \r\nНад 100 линейки, противопожарни автомобили и аварийни работници са били вдигнати под тревога на летището, а израелските изтребители последваха „Боинг 737“, след четири часов полет от германския град Кьолн. \r\nСлед кацането, българският чартърен самолет използва двигателите си, за да намали скоростта си и да избегне натиск върху гумите. Летището спря всички кацания и излитания, преди самолетът да се приземи. \r\nАварийната ситуация бе обявена след като наземни екипи в Кьолн са намерили части от гума, след излитането на самолета, се казва в изявление на летище Бен Гурион. \r\nСамолетът е превозвал 152 пътници. На няколко души е оказана медицинска помощ заради безпокойство, докато самолетът е обикалял над морето, за да изхвърли гориво пред сложното кацане. \r\nЛетище Рамон, разположено на юг е било готово да приеме полети, които биха могли да бъдат отклонени от Бен Гурион, ако е било необходимо. \r\nДлъжностните лица първоначално не са знаели коя гума е спикана или степента на повредата. Когато самолетът наближи летище Бен Гурион, извън Тел Авив, той прелетя над  летището, за да позволи на служителите по безопасността да огледат колесника. \r\nНири Яркони, експерт по гражданско въздухоплаване, съобщи за телевизионният канал Channel 12, че редовно подобни аварии се случват със самолетите и че летището е действало по този начин най-вече заради предпазливост. \r\n*** Протестиращите използваха импровизиран таран, за да проникнат в сградата на парламента в Хон Конг на фона на започналите големи демонстрации във връзка с предаването на Хонг Конг под китайски контрол преди 22 години, пише американският вестник  The Wall Street Journal \r\nКонфронтацията и възходът на протестното движение сред младите са признаци на задълбочаваща се криза за бъдещето на града, която започна един месец по-рано с намерението на губернатора на Хонконг Кари Лам, да приеме законодателство, което да позволява екстрадиция  в Китай, която има много по-непрозрачна правна система. След протестите законопроектът беше отложен, но не и оттеглен. \r\n\"Ако не направим нищо сега, с Хонг Конг е свършено\", каза облечен в черно 17-годишен ученик, който се идентифицира само по фамилията си Чан. „Законодателите не искат да ни пуснат. Не могат да ни спрат. Искаме служителите да разговарят с нас.\" \r\nСпорадичното насилие между полицията и протестиращите прекъсна ежегодна церемония в понеделник, за издигане на китайското знаме. Полицията използва сълзотворен газ и палки, за да прогони стотици протестиращи, развяващи черни знамена, които се събраха преди зазоряване. Длъжностни лица преместиха церемонията на закрито. Часове по-късно организаторите заявиха, че разговорите с полицията за маршрута на протестите са се провалили. \r\nНа този ден преди 22 години британският флаг беше спуснат и китайското знаме бе издигнато, слагайки край на повече от век и половина британско управление в Хонконг. Празнуването  на 1 юли се превърна в ежегодна традиция след предаването на управлението, която обикновено води до антиправителствени протести. През последните години посещаемостта е намаляла, но тази година активността е подхранвана от недоволството срещу закона за екстрадицията, губернатора Лам, и поведението на полицейските сили в града. \r\nПротестиращите искат законопроектът за екстрадиране да бъде официално оттеглен и Лам да подаде оставка. Те също така искат полицията да отговаря за насилствено разпръскване на демонстрация на 12 юни. По-общо казано, те протестират срещу затягането на контрола на Пекин върху града. \r\n***", "date": "2019.07.02", "title": "Преглед на някои от основните теми в световния печат - Агенция „Фокус“)"}
{"url": "http://www.focus-news.net/news/2019/07/02/2676007/denyat-2-yuli-v-balgarskata-istoriya.html", "text": "През 1850 г. участниците в съвещанието на Връшка чука изготвят изложение, в което описват тежкото положение на населението в Ломско, Видинско и Белоградчишко, като изрично акцентират върху лоялността на българите към султана. В 1867 г. сформираната в района на Зайчар чета начело с Иван Кулин и Еремия Петров Българов преминава сръбско-турската граница през Връшка чука и се насочва към Раковския манастир. През 1880 г. са публикувани са Привременни правила за църковното устройство и управление на Княжество България, които са отхвърлени от повечето архиереи и от екзарх Йосиф I с мотива, че не са приети от Светия синод и затова нарушават конституцията.  1946 г. - приет е Закон за ръководство и контрол на войската. \r\n2014 г. \r\nУмира Димитър Амбарев - православен свещеник, виден български антикомунист, политически затворник и активист за човешки права. \r\nДимитър Амбарев е правнук на съратника на Левски свещеник Стефан Бозов от Казанлък. \r\n2000 г. \r\nУмира лекарят проф. Чавдар Цолин Драгойчев (1925 - 2000). Д-р Чавдар Драгойчев е кардиолог, професор по сърдечносъдова хирургия (от 1969 г.), член–кореспондент на БАН (1981 г.). През 1962 г. става член на Световната кардиологична асоциация. Той е роден на 24 декември 1925 г. в Пловдив. През 1930 - 1945 г. живее в СССР. През 1952 г. завършва медицина в СССР. Работи в Катедрата по болнична хирургия в ИСУЛ (дн. Медицинска академия,). От 1974 г. ръководи Клиниката по сърдечна хирургия, а от 1977 г. е директор на Научния институт по сърдечносъдови заболявания. Той е един от първите специалисти в България, които използват умерената хипотермия при различни видове клапанна сърдечна хирургия. Развива хирургичното лечение на вродени сърдечни пороци в ранна детска възраст. Съавтор на трудове по хирургия: \"Оперативна хирургия в шест тома\", т. III. (1962 г.), \"Грешки и усложнения при хирургическите операции\" (1966 г.), \"Функционална диагностика на заболяванията на сърцето и периферното кръвообращение\" (1972 г.) и др. \r\n1975 г.  \r\nНа посещение в България пристига гръцкият министър-председател Константинос Караманлис. \r\nКонстантинос Караманлис е президент на Гърция в периода 1980-1985 г. и 1990-1995 г. Той е основател (1956 г.) и лидер (до 1963 г.) на партията Национален радикален съюз. През 1974 г. основава партията \"Нова демокрация\" и е неин лидер до 1980 г. Министър-председател на Гърция (1955-1963 и 1974-1980 г.). \r\n1955 г.  \r\nПолитбюро на ЦК на БКП взема решение за развитие на българо-югославските отношения. В него се посочва, че БКП се ръководи от интересите на международното комунистическо движение и на социалистическите страни, които изискват подобряване на отношенията с Югославия. Пътят към това е прекратяване на взаимните нападки и възприемане на тактиката на \"временно мълчание, търпимост и сдържаност\" към споровете от миналото по македонския въпрос. В изпълнение на това решение още до края на 1955 г. са подписани редица спогодби с Югославия. \r\n1946 г.  \r\nПриет е Закон за ръководство и контрол на войската. Според закона в нея не могат да служат лица с \"фашистки, реставраторски и антидемократични проявления\" и офицери, осъдени от така наречения Народен съд. На тази основа за кратко време са отстранени около 1/3 от офицерите. \r\n1880 г.  \r\nПубликувани са Привременни правила за църковното устройство и управление на Княжество България, които са отхвърлени от повечето архиереи и от екзарх Йосиф I с мотива, че не са приети от Светия синод и затова нарушават конституцията. \r\nЕкзарх Йосиф I е български екзарх, обществен и просветен деец, почетен член на Българското книжовно дружество (днес БАН). Светското му име е Лазар Йовчев. Роден е в Калофер на 5 май 1840 г. Завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. е ръкоположен за епископ и избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Стефан Стамболов и Константин Стоилов успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война 1912–1913 г. Йосиф I премества седалището на Българската екзархия в българската столица. Умира на 20 юли 1915 г. \r\n1878 г.  \r\nСъздават се комитетите “Единство“ за обединение на българските земи и запазване на Македония в границите на българската държава. В Търново комитетът е начело със Стефан Стамболов, в Русе - начело с Иван Вазов, в Пловдив - начело с екзарх Йосиф и др. Създаването на комитетите е стимулирано от разделянето на българските земи с Берлинския договор, подписан ден по-рано от Великите сили. Според него се създават Източна Румелия и Княжество България, а Македония остава в пределите на Османската империя. \r\n1867 г.  \r\nСформираната в района на Зайчар чета начело с Иван Кулин и Еремия Петров Българов преминава сръбско-турската граница през Връшка чука и се насочва към Раковския манастир. \r\nИван Ангелов Кулин е деец на националноосвободителното движение. Роден е през 1803 г. в с. Медковец, днешна област Монтана. Като юноша е хайдутин, а по-късно става войвода на чета. В периода 1834–1837 г. той участва в Берковско-Пиротските въстания, след които е избран за кнез на родното си село. През 1848-1850 г. е баш кнез на Ломската каза. След избухване на въстанието в Северозападна България 1850 г. той е един от неговите водачи. Заловен и хвърлен в затвор, успява да избяга и емигрира във Влашко, а след това в Сърбия. През 1856 г. участва в подготовката на Димитракиевата буна. По-късно се включва в основания от Любен Каравелов Български комитет в Белград (1867 г.), след което застава начело на Зайчарската чета, която не успява да прехвърли в България през 1867 г. поради пречките на сръбското правителство. Иван Кулин умира на 12 юли 1870 г. 1850 г.  \r\nУчастниците в съвещанието на Връшка чука изготвят изложение, в което описват тежкото положение на населението в Ломско, Видинско и Белоградчишко, като изрично акцентират върху лоялността на българите към султана. \"Сега - заявяват селските старейшини, сме станали и трите нахии да си видиме правицата, що ни писуваше фермано царски, а они обърнаха на назе пушки, ножеве, топове, та ни избиха, изсекоха, къщи запалиха, попове изсекоха, църкви обраха, пивници изтрошиха, брашно разпиляха, казани съсипаха...\" \r\nНа 30 юни 1850 г., Али Риза паша (на снимката) изпраща във въстаническия лагер в района на Връшка чука и с. Раковец делегация с писмено възвание, в което се дава тридневен срок за разпускане на въстаническите отряди. На населението се предлага да излъчи свои представители, които да изложат пред властите своите искания. Съвещанието на Връшка чука започва на 1 юли. То се провежда между селските старейшини от Видинско и Кулско и има за цел да уточни по-нататъшната тактика на въстаниците. На 4 юли 1850 г. селските старейшини, събрани на Връшка чука, отправят чрез сръбския княз Александър Карагеоргевич ново изложение до султана. Изготвен е и писменият отговор на поставените от турските власти искания за връщане на населението по селата. Няколко дена по-късно, пратениците на Али Риза паша и на сръбския княз преговарят на Връшка чука с водачите на българските въстаници за завръщането на населението по домовете. \r\nНа тази дата са родени: \r\n1963 г.  \r\nРодена е Росица Кирилова - българска поп- и кънтри-изпълнителка. Появява се на сцената през 1981 г. с група “Следи”. Работи самостоятелно от 1983 г. Следва английска филология, завършва журналистика в СУ “Св. Климент Охридски”. Участва в тв предавания, концерти на живо, пее в дует с Георги Христов. Нейни албуми са “Любов завинаги” (1984 г.), “Усмихни се за мен” (1985 г.), “Росица Кирилова” (1986 г.), “Приятелите винаги остават” (1987 г.), “Всяко нещо има свое време” (1988 г.), “Кажи ми добър ден” (1989 г.), “Нещо невероятно (заедно с Г. Христов)” (1990 г.), “Живей за мига” (1991 г.), “Мики Маус” (1992 г.), “Без маска и грим (Роси и Панайотов)” (1993 г.), “Моята кукла Барби” (1994 г.), “Вълшебница” (1995 г.), “Учителко, целувам ти ръка” (1996 г.), “Бог да е с теб I & II” (1997 г.), “40 златни хита - Бог да е с теб” (1998 г.). \r\n1940 г.  \r\nРоден е Георги Иванов - първият български космонавт, генерал-майор. В армията е от 1958 г. През 1964 г. завършва ВНВВУ \"Г. Бенковски\" в Долна Митрополия. Има квалификация пилот I клас. От 1978 г. се обучава в Центъра за подготовка на космонавти \"Ю. Гагарин\" в СССР. Лети в Космоса заедно с Н. Рукавишников на борда на кораба \"Союз - 33\" (изстрелян на 10 април 1979 г.). Поради възникнали затруднения в сближаващо-коригиращата система на кораба и отклонения от предвидения режим на работа спускаемият апарат се приземява принудително на 12 април 1979 г. \r\n1906 г.  \r\nРоден е Петър Димитров-Рудар (псевдоним на Петър Димитров Келов) - български писател, литературен теоретик на детската литература. Завършва право в СУ “Св. Климент Охридски” през 1929 г. Той е един от основателите на Дружеството на детските писатели през 1925 г. Участник е в Деветосептемврийския преврат през 1944 г. Преподавател е по детска литература в Държавния библиотечен институт в периода 1952-1962 г. Автор е на съчиненията \"Нашата детска литература. Ч. I. Поезия\" (1927 г.), \"Детска литература. Учебник за учителските институти. Т. I-II\" (1953-1954 г.), \"Разкази за Георги Димитров\" (1968 г.) и др. Петър Димитров-Рудар умира на 18 октомври 1994 г. в София. \r\n1886 г.  \r\nРоден е Михаил Йовов Йовов - военен и държавен деец, дипломат. Роден е в Пловдив. Завършва Военното училище в София и Генералщабна академия в Санкт Петербург. Участва в Балканската война 1912–1913 г. и Първата световна война 1914–1918 г. След края на Първата световна война продължава военната си кариера. На 30 април 1933 г. е произведен в чин генерал-майор. След държавния преврат на 19 май 1934 г. е уволнен от армията. Министър на народното просвещение (23 ноември 1935 г. – 4 юли 1936 г.). Министър на железниците, пощите и телеграфите (23 октомври 1936 г. – 14 ноември 1938 г.). Същевременно е и представител на Съюза на бойците от фронта (1936 – 1940 г.). Депутат е в ХХV ОНС (1940 – 1944 г. ). След 9 септември 1944 г. не се завръща в България и живее в Швеция, а от 1948 г. – в Аржентина. Осъден е задочно от Народния съд на смърт. \r\n1858 г.  \r\nРоден е Илия Куртев - И. К. Добрев (1858 - 1923). Той е български обществен деец, политик. Взема участие в Руско-турската война (1877 - 1878), в подготовката на Съединението (1885), в Сръбско-българската война (1885). Илия Куртев е русофил, уволнен от армията през 1895 г. Председател на дружество “Сливница”. Умира на 7 август 1923 г. в София. \r\nНа тази дата умират: \r\n2014 г.  \r\nУмира Димитър Амбарев - православен свещенник, виден български антикомунист, политически затворник и активист за човешки права. \r\nДимитър Амбарев е правнук на съратника на Левски свещеник Стефан Бозов от Казанлък. \r\n2000 г.  \r\nУмира лекарят проф. Чавдар Цолин Драгойчев (1925 - 2000). Д-р Чавдар Драгойчев е кардиолог, професор по сърдечносъдова хирургия (от 1969 г.), член–кореспондент на БАН (1981 г.). През 1962 г. става член на Световната кардиологична асоциация. Той е роден на 24 декември 1925 г. в Пловдив. През 1930 - 1945 г. живее в СССР. През 1952 г. завършва медицина в СССР. Работи в Катедрата по болнична хирургия в ИСУЛ (дн. Медицинска академия,). От 1974 г. ръководи Клиниката по сърдечна хирургия, а от 1977 г. е директор на Научния институт по сърдечносъдови заболявания. Той е един от първите специалисти в България, които използват умерената хипотермия при различни видове клапанна сърдечна хирургия. Развива хирургичното лечение на вродени сърдечни пороци в ранна детска възраст. Съавтор на трудове по хирургия: \"Оперативна хирургия в шест тома\", т. III. (1962 г.), \"Грешки и усложнения при хирургическите операции\" (1966 г.), \"Функционална диагностика на заболяванията на сърцето и периферното кръвообращение\" (1972 г.) и др. \r\n1958 г.  \r\nУмира Божан Ангелов – български интелектуалец, литературен критик, общественик. Той е роден на 1 октомври 1873 г. в Русе. През 1894 г. завършва Славянска филология в СУ “Климент Охридски”. Учителства в Свищов, Русе, Видин, София (от 1902 г., във Втора мъжка гимназия). Два пъти е директор на Народния театър в София (1909-1911 г., 1918-1920 г.). В периода 1923-1928 г. е директор на Софийската народна библиотека. Божан Ангелов заема поста главен инспектор по български в Министерството на народното просвещение. Сътрудник е на сп. \"Мисъл\", \"Училищен преглед\", \"Съвременен преглед\" и др. Автор е на учебници и учебни помагала за начално и средното училище. Издава \"История на българската литература в примери и библиографии\". \r\n1949 г.  \r\nУмира Георги Димитров (1882 - 1949) - политически и държавен деец. Роден е на 18 юни 1882 г. в с. Ковачевци, Радомирско. През 1902 г. влиза в Българската работническа социалдемократическа партия, а след разцеплението и през лятото на 1903 г. застава на страната на течението, възглавено от Димитър Благоев. През 1904-1905 г. е секретар на Софийската партийна организация. От 1909 г. е в състава на ЦК на БРСДП (т.с.) и е издигнат за секретар на Синдикалния комитет на Общия работнически синдикален съюз. Избиран е многократно за общински съветник и за народен представител. Обявява се за националното обединение на българския народ, но не по пътя на войните, а чрез Балканската социалдемократическа федерация. Той е против въвличането на България в Първата световна война 1914-1918 г. на страната на която и да е от двете воюващи групировки. През войната провежда активна антивоенна агитация, заради която е арестуван и хвърлен в затвора. Посреща с радост избухването както на Февруарската, така и на Октомврийската революция 1917 г. в Русия. След катастрофалното поражение на България в Първата световна война е амнистиран. Взема дейно участие във възстановяването на БРСДП (т.с.) и нейното масовизиране. Участва и във възстановяването и организационното укрепване на синдикалното движение в страната. Включва се и в международното работническо и комунистическо движение. Като представител на БКП (т.с.) присъства на някои от конгресите на Коминтерна в Москва. До лятото на 1923 г. на практика стои на тесняшки позиции, поради което не възразява срещу възприетата тактика на неутралитет на партията по време на държавния преврат на 9 юни 1923 г. Под въздействието на Коминтерна взема дейно участие в подготовката и избухването на Септемврийското въстание 1923 г., след неуспеха на което заедно с В. Коларов емигрира от България. Първоначално живее в Югославия и Австрия, но по-късно се установява в СССР. Привлечен е в апарата на Коминтерна и Профинтерна. Изявява се и като един от ръководните дейци на Балканската комунистическа федерация. От 1929 г. до 1933 г. е ръководител на Западноевропейското бюро на Коминтерна. През март 1933 г. заедно с Бл. Попов и В. Танев е арестуван в Берлин и подведен под съдебна отговорност като един от подпалвачите на Райхстага. По време на процеса в Лайпциг (1933 - 1934 г.) отхвърля отправеното му обвинение и поради липса на доказателства получава оправдателна присъда. След отказа на българското правителство да го приеме в страната заминава за СССР, където получава и съветско поданство. Отново е привлечен в апарата на Коминтерна. На VII конгрес на тази световна комунистическа организация е избран за генерален секретар и я възглавява до разтурянето и през 1943 г. По време на въоръжената съпротива в България 1941-1944 г. е главен инициатор за създаването на Отечествения фронт (ОФ) и за сплотяване на левите сили в страната под неговото знаме. Като отговорен ръководител на Коминтерна и той носи отговорност за сталинските репресии срещу дейци на БКП, емигрирали в СССР. Завръща се в България през ноември 1945 г. и се включва в обществено-политическия и живот. След изборната победа на БРП (к) в VI Велико народно събрание (ноември 1946 г.) е назначен за министър-председател на България, на който пост остава до смъртта си. Заедно с това възглавява и ръководството на БРП (к), преименувала се през декември 1948 г. в БКП. \r\nСлед смъртта му през 1949 г. тленните му останки са пренесени в България и поставени в специално изграден за него мавзолей в центъра на София. В началото на `90-те години по личното желание на близките му те са извадени от мавзолея и погребани в Софийските централни гробища. Мавзолеят е взривен. \r\n1876 г.  \r\nУмира Велчо Петров Ночев (Велчо войвода) - български революционер, участник в националното-освободително движение. Роден е през 1840 г. в махала Камено бърдо, днес към град Априлци. По време на Априлското въстание е войвода на дружина. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.07.02", "title": "Денят 2 юли в българската история"}
{"url": "http://www.focus-news.net/news/2019/07/02/2676321/donald-tusk-predi-pet-godini-ni-byaha-neobhodimi-tri-mesetsa-i-pak-nyakoi-lideri-byaha-protiv.html", "text": "\"Преди пет години имахме нужда от три месеца, за да вземем решение и въпреки това някои лидери бяха против. Тази година ни трябваха  три дни и никой не беше против, дори ако Германия се въздържа за председател на Комисията \", заяви председателят на Европейския съвет Доналд Туск, цитиран от  POLITICO . \r\n\"Мисля, че си струваше да се чака такъв резултат\", казва Туск. \r\n„Сега Европейският парламент ще разгледа Урсула фон дер Лейен за председателя на Комисията. Ако бъде избрана, тя ще бъде първата жена, която ще ръководи Европейската комисия“, заяви Туск. \r\n„Ние знаем, че Парламентът трябва да вземе решение относно номинациите за председател. Нашето намерение е да имаме председател на парламента от социалистите и демократите за първия мандат и кандидат от ЕНП за втория мандат, но това е нашето политическо мнение и нашето политическо намерение“, завърши Туск.  Юлиян Марков", "date": "2019.07.02", "title": "Доналд Туск: Преди пет години ни бяха необходими три месеца и пак някои лидери бяха против"}
{"url": "http://www.focus-news.net/news/2019/07/02/2676327/ursula-fon-der-layen-biografichna-spravka-agentsiya-fokus.html", "text": "Урсула фон дер Лайен , кандидат за председател на Европейската комисия, е родена на 8 октомври 1958 г. в Брюксел е немски политик,  министър на отбраната от 2013 г. Член на Християндемократическия съюз (ХДС), тя е първата жена в германската история, която заема длъжността. Фон дер Лейен преди това е бил министър на труда и социалните въпроси от 2009 до 2013 г. и министър по въпросите на семейството и младежта от 2005 до 2009 г. \r\nРодена и израснала в Брюксел, тя е лекар по професия. Тя е единственият министър, който е служил непрекъснато в кабинета на Ангела Меркел, откакто тя встъпи в длъжност през 2005 г.  \r\nПрез 1971 г. семейството се премества в Хановер, Баща й е премиер на Долна Саксония от 1976 до 1990 година.Завършила е медицина в Хановер. \r\nОт 1988 г. до 1992 г. работи като асистент-лекар в женската клиника на Медицинското училище в Хановер. \r\nОт 1998 г. до 2002 г. става преподавател в Катедрата по епидемиология, социална медицина и изследване на здравната система в Медицинското училище в Хановер, където през 2001 г. получава магистърска степен по обществено здраве. \r\nУрсула фон дер Лайен е потомък на барон Лудвиг Кноп, търговец на памук от Бремен и един от най-успешните предприемачи от Руската империя от 19-ти век.  \r\nТя е омъжена за Хейко фон дер Лайен, професор по медицина, главен изпълнителен директор на компания за медицинско инженерство от  семейството на Фон дер Лейен аристократично семейство, индустриалци.. Те имат седем деца. Семейството на Фон дер Лайен са лютерани,  членове на Евангелската църква на Германия. \r\nУрсула фон дер Лайен е избрана за член на парламента на Долна Саксония на държавните избори през 2003 г., а от 2003 г. до 2005 г. тя е била министър в правителството на провинция Долна Саксония, отговарящ за социалните въпроси, жените , семейството и здравето. \r\nОт 2005 до 2009 година тя е федерален министър по въпросите на семейството и младежта , от 2009 до 2013 година тя е федерален министър на труда и социалните дела. От 2013 година тя е федерален министър на отбраната и е първата жена заемала този пост в Германия.  \r\nТя се застъпва за майчинството и грижите за децата, за задължителна квота за жени в бордовете на компаниите в Германия. \r\nТя е привърженик на по-твърд подход в отбранителната политика и се застъпва за подкрепата на НАТО за балтийските страни след  анексирането на Крим от Русия през 2014 година. \r\nФон дер Лайен е привърженик на идеята за „Съединени европейски щати“  \r\nВладее немски, френски и английски език.", "date": "2019.07.02", "title": "Урсула фон дер Лайен – биографична справка (Агенция „Фокус“)"}
{"url": "http://www.focus-news.net/news/2019/07/02/2675983/predstoyashti-sabitiya-v-stranata-za-2-yuli-agentsiya-fokus.html", "text": "*** \r\nОт 17.10 часа в зала „Кристал“ на хотел „Силвър хаус“ вицепрезидентът Илияна Йотова ще открие Регионална академия „Европейската перспектива за Западните Балкани“.  \r\n*** \r\nОт 11.00 часа министърът на регионалното развитие и благоустройството Петя Аврамова ще присъства на откриването на водопровод за минерална вода от с. Бързия до гр. Берковица.  Церемонията ще се състои в парк „Св. Георги Победоносец“. \r\n*** \r\nОт 15.00 часа в зала „Запад“ на Народното събрание ще се проведе заседание на  \r\nКомисията по регионална политика, благоустройство и местно самоуправление. \r\n*** \r\nОт 09.30 часа в зала „Европа“ в Конгресен център „Глобус” на КНСБ ще се проведе форум на тема: „Работно време, извънреден труд и сумирано изчисляване на работното време. Работно време и време, посветено на личния живот и семейството“. \r\n*** \r\nОт 10.00 часа на полигона на дирекция „Аварийна помощ и превенция“ в село Панчарево в присъствието на кмета на София Йорданка Фандъкова ще се проведе учение в ситуация на буря.  \r\n*** \r\nОт 10.00 часа в сградата на КТ „Подкрепа“ /зала „Мецанин“/ ще се проведе пресконференция за предстоящ протест за актуализация на минималния размер на допълнителното възнаграждение за нощен труд, организиран от Синдикална федерация на служителите в МВР (СФСМВР) и Синдикат на служителите в затворите в България и подкрепен от Конфедерация на труда „Подкрепа“.  \r\n*** \r\nОт 10.00 часа в сградата на фирма Риск Инженеринг ( ж.к. „Павлово“, ул. Вихрен № 10) ще се проведе среща с медиите на тема: „Защо АЕЦ „Козлодуй“ и АЕЦ „Белене“ не могат да бъдат втори Чернобил“. \r\n*** \r\nОт 10.00 часа в зала №1 на Военния клуб ще се проведе демонстрация на симулатори за куполи на бронирани машини на John Cockerill Defense. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в София Хотел Балкан ще се проведе дискусия по повод началото на Финландското председателство на Съвета на ЕС.  \r\n*** \r\nОт 11.00 часа в Кръгла зала на Националния исторически музей ще бъде открита уникална изложба „Родени в пламъци“.  \r\n*** \r\nОт 11.00 часа в Библиотечно-информационен център на ХТМУ ще се проведе пресконференция и официална церемония по повод приключване на строително - ремонтните дейности по проект за реконструкция, модернизация и въвеждане на мерки за енергийна ефективност в учебен корпус във висшето училище.  \r\n*** \r\nОт 13.00 часа часа Столична община организира раздаване на минерална вода на четири пункта – на площадното пространство при храма „Св. Неделя”, на пл. „Орлов мост\" при езерото „Ариана”, на пилоните на Националния дворец на културата и на пл. „Славейков“. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Росен И., на когото е повдигнато обвинение за образуване и ръководене на организирана престъпна група. \r\n*** \r\nОт 14.00 часа в централата на ПП АБВ ще се проведе пресконференция след заседание на ИБ на партията и политически съвет на „Коалиция за България“. \r\n*** \r\nОт 14.00 часа 10-и състав на Специализирания наказателен съд ще заседава по делото срещу Владимир К., на когото е повдигнато обвинение за участие в ръководството на престъпна организация или група. \r\n*** \r\nОт 14.30 часа 11-и състав на Специализирания наказателен съд ще заседава по делото срещу Недялко Ц., на когото е повдигнато обвинение за образуване и ръководене на организирана престъпна група. \r\n*** \r\nОт 18.00 часа в храм „Света Петка“ в кв. „Орландовци“ тържествено ще бъде посрещнато копие на чудотворната иконата на Света Богородица „Скоропослушница“, изографисана в манастира Дохиар в Света Гора. \r\n*** \r\nОт 13.00 часа 15 състав на Софийски градски съд ще гледа делото срещу Ясен Хедеяр, подсъдим за убийството в кв. „Хиподрума“. \r\n*** \r\nОт 10.30 часа в зала 1 Районният съд ще гледа делото срещу Петър П, обвинен отправяне на обиди и псувни по адрес на П. Дж. на обществено място.  \r\n*** \r\nОт 8.00 часа в храм „Света Троица” ще започне утринната Литургия, а в 09.00 часа - светата Литургия. Чудотворната икона „Св. Богородица Скоропослушница (Дохиярска)” ще бъде поставена насред храма за молитвено поклонение. \r\n*** \r\nОт 10.00 часа в Музея по история на медицината ще се проведе открит урок с деца, в който ще бъдат презентирани опасностите, които дебнат в морската вода и начинът те да се преодоляват. Събитието е част от програмата на Седмицата на водното спасяване във Варна. \r\n*** \r\nОт 11.00 часа в същия ден на градския плаж под Басейн „Приморски“ ще има демонстрация по водно спасяване от професионалните спасители там. Събитието е част от програмата на Седмицата на водното спасяване във Варна. \r\n*** \r\nОт 10.00 часа в Спортно-оздравителния комплекс в Камчия ще започне първата в България Световна купа  „Варна“ по карате киокушин на KWU. \r\n*** \r\nОт 19.00 часа в Аулата на Икономическия университет ще започне концерт на проф. Минчо Минчев. \r\n*** \r\nОт 10.00 часа в Регионалния  пресклуб на БТА ще се проведе заключителна пресконференция за проект „Подобряване на бизнес средата в Западна индустриална зона”. От 11.30 часа на кръговото кръстовище на ул. „Никола Габровски“, ул. “Сан Стефано“ и ул. „Козлуджа“ ще бъде официалното откриване на обекта. \r\n*** \r\nОт 12.30 часа в пресклуба на БТА ще се състои пресконференция за началото на археологическия сезон на хълма „Трапезица“ с участието на археолозите Константин Тотев, Деян Рабовянов, Мирко Робов и архитект Пламен Цанев.  \r\n*** \r\nОт 16.00 часа в Областна администрация ще се проведе Информационна среща за новите правила на Десета конкурсна сесия на Националния иновационен фонд. \r\n*** \r\nОт 12.30 часа пред главния вход на МБАЛ „Света Петка“ ще се проведе граждански протест срещу преструктурирането на отделения от видинската болница. \r\n*** \r\nОт 17.00 часа в Художествената галерия „Н. Петров“ заместник-кметът на Община Видин Десислава Тодорова ще присъства на откриването на изложбата „Пейзажи от Долни Дунав – отсам и отвъд“, на Държавна агенция „Архиви“.  \r\n*** \r\nОт 10.30 часа на стадиона в града ще бъде открито деветото издание на „Лятна детска полицейска академия“. \r\n*** \r\nОт 10.00 до 12.00 часа в Интерактивна зала на Регионална библиотека „Дора Габе“ ще се проведе Летен детски клуб „Играй и учи”. \r\n*** \r\nОт 14.00 часа в залата в клуба на БСП ще се състои пресконференция на лидера на БСП Корнелия Нинова. \r\n*** \r\nОт 13.00 часа в Стрелбищен комплекс – Нови пазар ще се проведе турнир по стрелба във връзка с Професионалния празник на полицията - 5 юли. \r\n*** \r\nОт 10.00 часа в Заседателната зала на Община Перник ще се проведе регулярната месечна среща с кметовете на населени места. \r\n*** \r\nОт 08.45 часа  в зала „Хипократ” на Ректората на Медицински университет  ректорът проф. д-р Славчо Томов и Ръководството на МУ-Плевен ще дадат брифинг с анализ на кандидатстудентска кампания 2019.  \r\n*** \r\nОт 09.00 часа в 29 учебни зали на Ректората, Факултета по Фармация и Учебния корпус на МУ- Плевен ще се проведе първият кандидатстудентски изпит по биология от редовната сесия за специалностите „Медицина“ и „Фармация“. \r\n*** \r\nОт 13.30 часа в Регионална библиотека „Христо Смирненски“ се открива детски летен университет „През юли в Игротеката - весел кът на знание, технологии, изкуство,игри, приятелство“ с прожекция на юбилеен филм „Десет години Летен детски университет - сто снимки в хиляди усмивки“ и участието на детска вокална група и театрално студио „От деца за деца“.  \r\n*** \r\nОт 20.00 часа в Летен театър в парк „Кайлъка“ ще се състои концерт на група „Сигнал“. \r\n*** \r\nОт 9.30 часа в зала 1 Апелативният съд ще гледа протеста на Окръжната прокуратура срещу присъдата, с която са оправдани по всички повдигнати обвинения подсъдимите Г. Б. и А. Н. за събарянето на тютюневия склад в града. \r\n*** \r\nОт 10.30 часа в зала 11 Районният съд ще заседава по делото срещу Антон К., Бисер П. и Росен М., обвинени в кражба на 6 автомобила. \r\n*** \r\nОт 10.30 часа в детска ясла „Веселушка“ ще се извърши инспекция на строителството на новото крило.  \r\n*** \r\nОт 11.00 часа в зала 4 Районният съд ще гледа делото срещу Мария К., обвинена в причиняване на смърт по непредпазливост на едномесечния й син.  \r\n*** \r\nОт 20.00 часа на пл. „Стефан Стамболов” ще се проведе симфоничен концерт по повод 120 години от рождението на Панчо Владигеров.  \r\n*** \r\nОТ 14.00 часа ще се проведе турнир по стрелба с боен пистолет за служители на закритото стрелбище в ТИЛ. \r\n*** \r\nОт 10.30 часа в Кукления театър ще се играе постановката „Фолклорна магия“. \r\n***", "date": "2019.07.02", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2019/07/02/2675985/the-times-boltan-otreche-sasht-da-sa-priemali-zamrazyavane-na-pregovorite-za-yadreniya-arsenal-na-phenyan.html", "text": "Съветникът по националната сигурност на президента на САЩ Доналд Тръмп Джон Болтън категорично отрече Вашингтон да се е съгласявал на замразяване на преговорите за ядрения арсенал на Северна Корея, пише британският национален ежедневник  The Times .  \r\nПозицията на САЩ винаги е била, че режимът на Ким Чен-ун трябва да се откаже от всичките си ядрени оръжия, за да бъдат премахнати американските санкции. По-рано обаче медии съобщиха, че по време на последната си среща със севернокорейския лидер, проведена в Демилитаризираната зона (ДМЗ) на Корейския полуостров, Тръмп се е съгласил на компромис по проблема.   \r\nБолтън, който не беше част от президентското обкръжение по време на посещението на Корейския полуостров, призна, че би бил възмутен от подобен сценарий. \"Нито съм обсъждал, нито съм чувал за намерение да разрешим замразяването на ядрените преговори\", категоричен бе американският съветник по сигурността.", "date": "2019.07.02", "title": "The Times: Болтън отрече САЩ да са приемали замразяване на преговорите за ядрения арсенал на Пхенян"}
{"url": "http://www.focus-news.net/news/2019/07/02/2675986/the-london-evening-standard-v-london-nameriha-tyaloto-na-chovek-padnal-ot-samolet-na-keniyskite-aviolinii.html", "text": "Полицията откри в южната част на Лондон тялото на човек, за когото се предполага, че е паднал от самолет на Кенийските авиолинии, съобщава столичният вестник  The London Evening Standard . \r\nПредполага се, че мъжът е пътувал скрит в колесника на самолет, изпълняващ полет до летище \"Хийтроу\" в британската столица. След кацането му там е намерена торба с вода и храна. По-късно полицията се е отзовала на сигнал за намерено тяло в градина.  \r\nКъм настоящия момент правоохранителните органи се опитват да установят самоличността на загиналия. Смъртта обаче не се третира като подозрителна, поясниха от полицията. \r\nОт редакцията припомнят, че през 2012 г. мъж загина, след като падна от полет на \"Бритиш Еъруейвс\" от Ангола.", "date": "2019.07.02", "title": "The London Evening Standard: В Лондон намериха тялото на човек, \"паднал от самолет\" на Кенийските авиолинии"}
{"url": "http://www.focus-news.net/news/2019/07/02/2675984/mkd-makedoniya-hashim-tachi-vnese-proektorezolyutsiya-za-prisaedinyavane-na-preshevskata-dolina-kam-kosovo.html", "text": "Президентът на Косово Хашим Тачи внесе в парламента в Прищина проект за резолюция по искане на албанците от Прешево, Буяновац и Медведжа за присъединяване към Косово, пише македонското електронно издание  “МКД“ . \r\nВ три точки Тачи предлага да се приеме резолюция, която постановява, че законните искания на албанците от тези три сръбски общини са част от диалога между Белград и Прищина, а представителите на техните политически партии да са част от екипа за диалог. \r\nТачи смята, че техният въпрос трябва да бъде поставен на всеки международен форум, на който присъстват представители на Косово, и че институциите в Прищина, в сътрудничество и координация с албанските институции, трябва съвместно да приемат платформа за албанците в долината на Прешево. \r\nПрищинската медия Koha пише, че с предложението Тачи e  поискал депутатите да зачитат политическата воля на албанците, изразена на референдума през 1992 г. за присъединяване към Косово, потвърдена от борбата на т. нар. Освободителна армия за Прешево, Медведжа и Буяновац. \r\nТачи заяви, че искането помага за дългосрочната стабилност на региона и допринася за установяването на дългосрочен мир в региона и откриването на нова глава в отношенията между Белград и Прищина. \r\nКосовският парламент приключи извънредната сесия за правата на албанците, живеещи в трите общини в южната част на Сърбия, в Прешево, Буяновац и Медведжа, докато резолюцията не бе гласувана поради липса на кворум.", "date": "2019.07.02", "title": "„МКД“ (Македония): Хашим Тачи внесе проекторезолюция за присъединяване на Прешевската долина към Косово"}
{"url": "http://www.focus-news.net/news/2019/07/02/2675988/tass-turtsiya-obmislya-zakupuvaneto-na-ruski-iztrebiteli-v-sluchay-che-sasht-otkazhat-dostavkite-na-f-35.html", "text": "Турция обмисля закупуването на руски изтребители, в случай че САЩ откажат доставките на F-35, предава  TACC , като се позовава на информация от  Bloomberg . \r\nВ разпространената информация се подчертава, че Турция се надява на съвместно производство с Русия на ракети от ново поколение.", "date": "2019.07.02", "title": "ТАСС: Турция обмисля закупуването на руски изтребители, в случай че САЩ откажат доставките на F-35"}
{"url": "http://www.focus-news.net/news/2019/07/02/2675989/marko-dzhurich-tachi-razpalva-novi-ognishta-na-krizi.html", "text": "Разпалването на нови огнища на кризи не може да помогне на косовския президент Хашим Тачи или на гражданите на най-младата държава на Балканите. Това заяви директорът на сръбската Служба за Косово и Метохия Марко Джурич, след като Тачи внесе в парламента в Прищина проекторезолюция за обединението на Прешевската долина с Косово, съобщава електронното издание на македонския  \"Фокус\" . \r\nСпоред Джурич с действията си Хашим Тачи е потвърдил, че преследва безотговорна политика. \r\n\"Насърчаването на идеи за някаква интеграция на общините от Вранската котловина към самопровъзгласеното Косово е призив за ескалиране на омраза и недоверие сред жителите на Прешево, Буяновац и Медведжа\", заяви Джурич. \r\nСъгласно данни, представени от сръбския политик, по-голямата част от жителите в Прешево са албанци, но в Буяновац повече от половината жители не са албанци, докато в Медведжа броят им е символичен. Всички те обаче живеят в мир и в нормални отношения със съседите си сърби. \r\nДжурич каза, че идеите на Тачи за Велика Албания са част от един тъмен и вечно губещ шовинистичен проект. \r\n\"Като гражданин на Сърбия Тачи трябва да знае, че волята на народа на Сърбия, независимо от националността и изразена от векове, е провинцията, в която той е роден, да бъде неразделна част от Сърбия, и че сепаратизмът и идеята на Великата Албания са минало\", категоричен бе Джурич.", "date": "2019.07.02", "title": "Марко Джурич: Тачи разпалва нови огнища на кризи"}
{"url": "http://www.focus-news.net/news/2019/07/02/2675990/beliyat-dom-sasht-nikoga-nyama-da-pozvolyat-na-iran-da-razraboti-yadreni-orazhiya.html", "text": "САЩ \"никога няма да позволят\" Иран да разработи ядрени оръжия, предупреди Белият дом, след като Техеран заяви, че е превишил лимита за запасите от обогатен уран, заложени в рамките на ядрената сделка от 2015 г., предава  AFP . \r\n\"Максималният натиск върху иранския режим ще продължи, докато неговите лидери не променят действията си\", се казва в изявление на прессекретаря на Белия дом Стефани Гришам. \r\n\"САЩ и техните съюзници никога няма да позволят на Иран да разработи ядрени оръжия,\" допълни тя, като същевременно подчерта, че ситуацията е в резултат от \"грешка в ядреното споразумение\".  \r\nСАЩ се изтеглиха от ядрената сделка с Иран миналата година, налагайки наказателни санкции на близкоизточната република. Оттгоава отношенията им рязко се влошиха.", "date": "2019.07.02", "title": "Белият дом: САЩ никога няма да позволят на Иран да разработи ядрени оръжия"}
{"url": "http://www.focus-news.net/news/2019/07/02/2676326/vavezhdaneto-na-tol-sistemata-se-otlaga-za-sledvashtata-godina.html", "text": "Въвеждането на тол системата се отлага за не по-късно от март следващата година, реши парламентарната комисия по регионална политика, като прие предложените вчера от ГЕРБ промени в Закона за пътищата. Спешната поправка скара управляващи и опозиция, предаде  БНТ . \r\nПред депутатите директорът на Националното тол управление Олег Асенов съобщи, че от началото на годината досега са събрани близо 252 млн. лв. от пътни такси и прогнозира двойно увеличение на сумата до края на годината. \r\nЛевицата обвини ГЕРБ, че умишлено бави тол системата заради предстоящия местен вот, тъй като ще принуди тежкотоварните автомобили над 3.5 т да заплащат за време на километър. \r\nДора Янкова, депутат от ПГ на „БСП за България”: „Сега искате по време на изборите да е тихо, да е спокойно, ТИР-овете да си пътуват, пари да не събира държавата, с риска дори да се лишим от средства, защото се появи шум в системата. И като се появи шума в системата, дайте да е тихо по време на евроизборите и на местните”. \r\nОт ГЕРБ отхвърлиха обвиненията с аргумента, че отлагането е необходимо, за да се тества системата и да се постигне консенсус между държавата и бизнеса за обхвата на платената пътна мрежа и тарифите. \r\nАлександър Ненков, зам.-председател на парламентарната Комисия по регионална политика, благоустройство и местно самоуправление: „От другата страна имаше едни потребители, в лицето на превозвачите, които със сигурност не им е приятно от самия факт,че ще им се увеличат таксите, които трябва да плащат, за да ползват тази пътна мрежа. И няма как видите ли да се съглася, че това било заради местните избори. \r\nОт АПИ обясниха, че на 16 август ТОЛ системата ще заработи но няма да се събират такси. Отлагането до март ще даде възможност на бизнеса да си калкулира в бюджетите новите разходи”. \r\nГеорги Терзийски, председател на Управителния съвет на Агенция „Пътна инфраструктура” (АПИ): „Човекът с камиона, с хляба, като си вземе бордовото устройство и мине по маршрута си, да знае точно колко ще му струва, преди да го е заплатил”. \r\nДиректорът на националната тол система прогнозира, че до края на годината приходите от пътни такси ще надхвърлят 400 млн. лв още преди да е въведено заплащането на километър за тежкотоварните автомобили и даде пример. \r\nБез нито един против и само трима \"въздържали се\" депутатите се съгласиха тол системата да се отложи за следващата година.", "date": "2019.07.02", "title": "Въвеждането на тол системата се отлага за следващата година"}
{"url": "http://www.focus-news.net/news/2019/07/02/2675991/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "*** Съветникът по националната сигурност на президента на САЩ Доналд Тръмп Джон Болтън категорично отрече Вашингтон да се е съгласявал на замразяване на преговорите за ядрения арсенал на Северна Корея, пише британският национален ежедневник  The Times .  \r\nПозицията на САЩ винаги е била, че режимът на Ким Чен-ун трябва да се откаже от всичките си ядрени оръжия, за да бъдат премахнати американските санкции. По-рано обаче медии съобщиха, че по време на последната си среща със севернокорейския лидер, проведена в Демилитаризираната зона (ДМЗ) на Корейския полуостров, Тръмп се е съгласил на компромис по проблема.   \r\nБолтън, който не беше част от президентското обкръжение по време на посещението на Корейския полуостров, призна, че би бил възмутен от подобен сценарий. \"Нито съм обсъждал, нито съм чувал за намерение да разрешим замразяването на ядрените преговори\", категоричен бе американският съветник по сигурността.  \r\n***  Полицията откри в южната част на Лондон тялото на човек, за когото се предполага, че е паднал от самолет на Кенийските авиолинии, съобщава столичният вестник  The London Evening Standard . \r\nПредполага се, че мъжът е пътувал скрит в колесника на самолет, изпълняващ полет до летище \"Хийтроу\" в британската столица. След кацането му там е намерена торба с вода и храна. По-късно полицията се е отзовала на сигнал за намерено тяло в градина.  \r\nКъм настоящия момент правоохранителните органи се опитват да установят самоличността на загиналия. Смъртта обаче не се третира като подозрителна, поясниха от полицията. \r\nОт редакцията припомнят, че през 2012 г. мъж загина, след като падна от полет на \"Бритиш Еъруейвс\" от Ангола. \r\n*** Най-дългата някога среща на върха на ЕС приключи без съгласие, тъй като Ангела Меркел предупреди, че на фона на Брекзит „очертаващото се“ налагане на лявоцентристкия кандидат Франс Тимерманс като председател на Европейската комисия рискува да създаде опасно разделение с популистките правителства в Полша и Италия, пише британският вестник  The Guardian . \r\nСлед като лидерите са принудени да се срещнат отново в Брюксел във вторник, след като не успяха да постигнат съгласие за кандидати за високите постове, германският канцлер каза, че опасенията за раздробяването на блока я правят предпазлива, за да се опита да надвие критиците на компромисния й план. \r\nТака наречените Вишеградски страни - Полша, Чехия, Словакия и Унгария, използваха маратонската 20-часова среща на върха, за да блокират плана на Меркел да замени Жан-Клод Юнкер със сегашния му заместник в комисията, който е строг критик на италианският премиер Джузепе Конте, начело на коалиционното правителство на крайно дясната партия Лига и движението „Пет звезди“, обединиха усилията си за преодоляване на кандидатурата на Тимерманс, която Меркел и френският президент Еманюел Макрон бяха съгласували на срещата на върха на Г-20 в Осака преди срещата на 28-те лидери на ЕС. \r\nИзлизайки от рекордно дългите разговори, Меркел каза пред репортери: „Трябва да обърнем внимание на факта, че имаме по-малки и по-големи страни от Вишеградската група, но да преодолеем тази група и, на всичкото отгоре, страна като Италия, би било трудно…“ \r\n„Това не трябва да води до напрежение, което ще определи политиката с години и години напред. Брекзит се очертава на хоризонта. Други важни въпроси са на масата. Мисля, че трябва да се отнасяме внимателно един с друг, \" заяви Меркел. \r\n58-годишният Тимерманс, англофил и критик на \"граничните расистки\" коментари на Борис Джонсън, беше предложен от Меркел като компромисен кандидат, който може да управлява мнозинство в Европейския парламент. \r\nПарламентът има право на вето върху всеки, който е предложен от 28-те държавни или правителствени ръководители и настоява, че той ще подкрепи само един от така наречените водещи кандидати на партиите, които проведоха кампания по време на изборите за председател на комисията. \r\nГерманският евродепутат Манфред Вебер, водещият кандидат на дясноцентристката Европейска народна партия, която се очерта като най-голямата група, е неприемлива за Макрон, отчасти поради липсата на опит в управлението. \r\nТимерманс, бивш министър на външните работи на Холандия, който говори седем езика, беше водещият кандидат от групата на социалистите и демократите, които се наредиха на второ място в изборите. \r\nСъгласно правилата, най-малко 21 глави на правителствата, представляващи 65% от населението на ЕС, трябва да подкрепят кандидат, за да може да бъде подложен на парламентарен вот. \r\nНо Меркел заяви, че макар този брой да е достатъчен, той няма да бъде \"задоволителен\". \"За мен е важно, че не приключваме с 65,1% от по-голямата част от населението\", каза тя. „Струва ми се, че това е малко недостатъчно.“ \r\nТя продължи: „Имаме големи държави-членки, които считат, че предложението е неприемливо и когато имате 440 милиона жители, дали просто искате да надвиете 100 милиона,формално би било възможно, или инвестирате повече време и се опитвате да постигнете компромис и намиране на общ път заедно.\" \r\nПредложението на Меркел също беше оспорено от колегите й от дясноцентристката ЕНП, включително ирландския премиер Лео Варадкар, който настояваше да не се отказват от председателството на ЕК. \r\nМакрон на излизане от срещата я описа като срам. \r\nВидимо ядосаният френски президент каза: „Приключихме деня с провал. Това е много лош образ, който даваме на Съвета и Европа, никой не може да бъде доволен от това, което се случи в продължение на толкова много часове“. \"Нашето доверие е дълбоко опетнено от тези срещи, които са твърде дълги и не водят до нищо, ние даваме образ на Европа, който не е сериозен.\" \r\n\"Всичко се обърка и очевидно резултатът е много разочароващ\", каза португалският премиер Антонио Коста, като се позова на \"неспособността на съвета да взема решения и да изгражда решения, които имат мнозинство в Съвета и Европейския парламент.\" \r\nКоста каза, че някои лидери са били „дълбоко ангажирани“ да намерят решение, но други са „контролирани от онези, които искат да разделят Европа, от групата на Вишеград или от позиции като на Салвини.“ \r\nМеркел каза, че ще има ограничение във времето за разискванията на лидерите, тъй като Европейският парламент ще избере своя председател в сряда, а Европейският съвет иска неговата кандидатура да бъде одобрена преди това. \r\n***", "date": "2019.07.02", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/07/02/2675992/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Борейки се за правата на малцинствата, Европа се превръща в ГУЛАГ, пише австрийския политик Мартин Зелнер в руския вестник  “Комсомолская правда  в материал представен без редакторска намеса.  Агенция „Фокус“ не се ангажира с изразените позиции, които са на автора . \r\nКогато става въпрос за Русия, за западните медии всичко е ясно. \"Тази страна не е истинска демокрация.\" Да, изглежда има свободни избори, но \"медиите се контролират от държавата\", а опозицията е \"смазана от Кремъл\". \r\nКазва ни се за това, което означава, че на Запад е обратното. Тотална демокрация, медии без политическа цензура, свободни избори, право на алтернативна гледна точка ... Е, ще споделя моя личен опит: всичко е много далеч от реалността. \r\nНяма такова нещо като „различно мнение” в големите медийни холдинги в Западна Европа. Повечето журналисти са пропагандисти на ултралиберални идеи, те са ограничени в до минимум за писане за престъпленията на мигрантите и заплахата от ислямизация, а за джендърните теории  - до максимум. \r\nНе е изненадващо, че на този фон „алтернативните медии“ изпитват безпрецедентен разцвет в Европа - блогове, социални мрежи, „Телеграм“ и други цифрови платформи, където няма идеологическа цензура върху вас. Да кажем, заради моите възгледи на десен патриот, аз съм в \"черния списък\" на по-голямата част от австрийските медии, въпреки факта, че в моя канал в „Телеграм“има над 26 хиляди абонати. \r\nТакива алтернативни медии (където можете, например, да прочетете, че реалната заплаха за Европа не е Русия, а ислямистките бойци) възникват без външно финансиране, но са невероятно успешни. Не е изненадващо, че те предизвикват безпокойство у чиновниците. Повечето закони, регулиращи интернет, приети в Европа през последните години, по един или друг начин налагат цензура. \r\nПретекстът, разбира се, е добър - защита срещу \"речта на омразата\" в интернет. Например в родната ми Австрия през 2018 г. бяха проведени повече от 300 процеса за „екстремизъм в социалните мрежи“. В съседна Германия полицията на всеки два месеца провежда арести с претърсвания в апартаментите на същите \"екстремисти\". Един от тях, възрастен мъж, бе изпратен в затвора за няколко месеца за пост във Фейсбук: „Меркел покани изнасилвачите в нашата страна“, визирайки изнасилванията в Кьолн за новата 2016-та година \r\nУморени от двойното мислене, ние с шепа приятели създадохме обществена организация „Поколение на идентаристите” - в защита на националната идентичност и срещу „заместването на населението” в европейските страни, които Меркел и други западни лидери насърчават, като отварят граници за неконтролирана миграция. \r\nНие действахме в духа на активистите на Грийнпийс, само по свой собствен начин: закачихме знамена на сгради, проведохме демонстрации и през 2018 г. дори използвахме кораб, за да проследим пътищата на нелегалните мигранти (много от които са водени против тяхната воля, като роби) през Средиземно море.  \r\nДнес в Европа нашата организация се превърна в едно от най-мощните патриотични движения с клонове в много страни. Но как реагираха западните \"демократи\" на нашите мирни действия? Призоваха да бъдат блокирани страниците ни в мрежата, а ние да  бъдем затворени. \r\nМакар и до неотдавна, същите хора възхваляваха Femen и Pussy Riot (групи политически активисти от руски произход; най-известните им действия - т.нар. “Пънк молитва” в катедралата на Христос Спасител през 2012 г., за която редица участници са получили присъди - изд.). \r\nОще от самото начало нашето „поколението на идентаристите” беше тормозено в най-големите медии. Колата ми и колата на родителите ми бяха изгорени, къщите ни бяха нападнати и дори сега всяка кръчма или кафене, където отиваме, е изложена на риск да стане обект на нападение от маскирани леви радикали. Полицията е неактивна. \r\nНапротив, австрийската държава открива срещу нас едно наказателно дело. На 17 юни тази година в къщата ми беше извършено третото претърсване през последните 14 месеца. Както и преди, полицията взе смартфони, външни твърди дискове, камери и карти с памет. \r\nПрез същия период 14 банки, т.е. средно по една банка на месец, отказаха на нашата организация да открие разплащателна сметка; банковите сметки бяха замразени и конфискувани по държавна поръчка. Това се случи в Австрия, във Великобритания, в Канада, а също и в САЩ, където живее жена ми. \r\nТочно сега, когато четете това, полицията изучава цялата ми кореспонденция, моите лични снимки и бележки; Част от тази плячка ще бъде представена в медиите под “правилния” ъгъл, за да ме покаже отново като “враг на обществото”. \r\nТака че, моля ви, ако някой отново ви разкаже за \"западната демокрация\" и за липсата на такава в Русия - кажете му в отговор за \"поколението на идентаристите\". \r\n*** Как в Брюксел „демократично“ избират ръководителите на ЕС коментира руският вестник  “Российская газета“  в материал представен без редакторска намеса. \r\nЕдинственото нещо, което идва на ум, докато на извънредна среща на върха в Брюксел лидерите на Стария свят се опитват да постигнат съгласие по кандидатурите на бъдещите лидери на обединена Европа, това са думите на Крилов: \"а вие се местете час по час,тъй както ви отива, ...\". Продължаването на баснята е добре известно. Кръгът на най-достойните кандидати за ключови позиции във финансовата и политическа машина на Брюксел е тесен. Не е изненадващо: взема се под внимание всичко - от пол и политическа принадлежност до географско разнообразие, от геополитическа до сексуална ориентация на кандидатите - не е толкова лесно. И ако добавите към този коктейл подробен анализ на миналите възгледи на потенциалните лидери на ЕС под лупа, тогава изборът заплашва да продължи безкрайно или да стане напълно непредсказуем. \r\nВсички се противопоставят на всички. Споровете са фундаментални по своя характер - залогът не е само високият пост. Вече на този етап говорим за реформа в обединена Европа - спорът е как се избира ръководителя на Европейската комисия в бъдеще. Кой трябва да бъде - политически назначен от най-големите фракции на Европейския парламент или професионалист с практически опит в изпълнителната власт на Европейския съюз. Френският президент Еманюел Макрон гласува за професионалист и под този претекст популяризира своя кандидат, главния преговарящ по въпросите на Брекзит, Мишел Барние. Но най-голямата фракция на Европейския парламент - дясноцентристката Европейска народна партия, смята, че тази логика е погрешна. Нейните депутати са убедени, че включват достатъчно компетентни хора и трябва да защитават вече избрания партиен подход при издигането на кандидати за високи постове в Европейския съюз от реформатори като Макрон. А Европа не трябва да унищожава съществуващия механизъм за формиране на висшето ръководство в името на желанията на собственика на Елисейския дворец. И ако ЕНП не успеят да прокарат собствения си член на партията, германеца Манфред Вебер, на поста ръководител на Европейската комисия, те, според експерти, могат да гласуват за кандидат от друга фракция на Европейския парламент, социалдемократите. Те предлагат да се даде длъжността на Франс Тимерманс, който през последните години е заместник-председател на Европейската комисия. Но в отговор на тяхната любезност те очакват, че Европейският парламент ще избере Вебер за свой председател. \r\nНо такава “демокрация” не е подходяща за всички лидери на ЕС, които имат собствена визия за това как да разделят портфейлите. Срещу холандеца Тимерманс блок от източноевропейски държави е доста приятелски настроен. Офицерът на ордена за заслуги пред Република Полша, българският орден за заслуги и румънския орден за заслуги, които са само малка част от наградите, получени от Тимерманс, го обвиняват за подкрепа на масовия прием на мигранти, който той по невнимание спомена в едни дебати по време. И второ, във Варшава те не забравят, че Тимерманс е ръководил разследването на Европейската комисия за нарушения на европейските норми от Полша по време на съдебната реформа. Така че за Източна Европа кандидатът за глава на Европейската комисия, който се придържа към социалистическите идеи, е „сериозна историческа грешка“, както унгарският премиер Виктор Орбан нарича холандската идея за номинация. \r\nПървоначалните планове за поста на ръководителя на Европейския съвет на българката Кристалина Георгиева не смекчиха сърцата на източноевропейските държави, които виждат сегашната несигурна ситуация като шанс да се пазарят за своите интереси. В резултат на това за вторник Георгиева бе извадена от броя на кандидатите за свободната длъжност. \r\nНо с това разнобоя в \"благородното европейско семейство\" не е приключил. Онзи ден, Доналд Туск, който се обяви за носител на по-висше, всъщност трансцендентно ниво на либерализъм, се опита да спаси Европейския парламент от избора на няколко кандидати за ключови постове в Европейския съюз през целия понеделник. За тази цел по време на извънредна среща на върха на ЕС той убеди участниците си да приемат пакетно споразумение. Освен позициите на председателя на Европейската комисия, председателя на Европейския съвет, председателя на Европейския парламент, ще бъдат раздадени и позициите на бъдещия външен министър на ЕС и председателя на Европейската централна банка. А последният пост, според медиите, работещи в Брюксел, Туск държи в \"резерв\" да даде този пост на политическата сила, от която ще зависи окончателното одобрение на пакетното споразумение. \r\nВъпреки това, редица влиятелни държави от ЕС не се противопоставят на даването на свобода на избора на Европейския парламент - да обмислят няколко кандидати за ключови позиции, които по принцип биха били подходящи за Европейския съвет. \r\nЦялото това псевдодемократично, до голяма степен бюрократизирано представяне е съпроводено от силни изказвания на симпатични политици. Така, в интервю за германското издание Handelsblantt, бившият помощник-държавен секретар на САЩ по европейски и евроазиатски въпроси Виктория Нюланд изнесе лекция на Брюксел: \"Европа и Америка трябва да създадат трансатлантически съюз, за да надделеят над Китай и Русия\". Почти по същото време, на форума в Брюксел, полският външен министър Яцек Чапутович пое инициативата, адресирана към бъдещите лидери на ЕС. Според него \"Европейският съюз на международната сцена е политически много слаб, за да се противопостави на тези предизвикателства като Русия, Китай, Близкия изток и Иран\". Оттук и призивът на бъдещите брюкселски \"босове\" винаги да вземат под внимание аргументите на САЩ и да се откажат от \"стратегическата автономия\" на Стария свят, което затруднява трансатлантическите отношения. \r\nНо да се върнем към разпределението на европейските портфейли. Ако лидерите на обединена Европа не одобрят \"пакетното споразумение\" и разногласията надделеят над вече утвърдената бюрократична машина, тогава жителите на Стария свят ще имат завладяващ спектакъл - изборна процедура, която не харесва сегашния председател на Европейския съвет Доналд Туск. В този случай, за да спечелят, кандидатите ще трябва да се възползват от подкрепата на най-малко 72% от държавите-членки на ЕС, представляващи най-малко 65% от нейното население. Но подобен по-отворен начин за номиниране на бъдещите лидери на Стария свят, вместо сегашната задкулисна сцена, изглежда малко вероятен. Все пак всяка от страните от Стария свят, участващи в дискусията, има своя ахилесова пета, а противниците на персоналните планове на Туск открито намекват за условията на потенциална сделка. Например, Чешката република, Унгария, Естония и Полша не са съгласни с екологичните разпоредби, които Парижкото споразумение за климата им налага, а Италия е възмутена от възможните санкции по неин адрес за неспазване на бюджетните стандарти. Така че Туск, който провежда много двустранни преговори, все още има много възможности да постигне желаното от него с помощта на щедри обещания в резултат на европейския консенсус. \r\nВ понеделник, след почти 20-часови разговори, Туск прекрати извънредната среща на високо равнище и планира да я продължи във вторник. \"Казах вчера, че това (определянето на кандидатите за ключови постове в ЕС - изд.) ще отнеме много време, но не знаех, че ще продължи още по-дълго и че ще трябва да седнем отново на масата за преговори\",  коментира германският канцлер Ангела Меркел, продължаващият маратон в Брюксел. \r\n*** Италианските политици обсъждат извънредна стъпка - идеята за въвеждане на паралелна валута в страната, мини-съкровищни бонове, така наречените мини-БОТ. Какво предизвика това предложение, какви биха били последствията му и защо в Брюксел се разглежда като сериозен удар за самото съществуване на еврозоната, коментира руският вестник  “Взгляд“  в материал, представен без редакторска намеса. \r\nИмето на новото платежно средство идва от съкращението на първите букви на Buoni Ordinari del Tesoro, което на италиански означава „обикновени съкровищни облигации“. Мини префиксът показва малката им номинална стойност - само 100 евро, което е значително по-малко от стандартните държавни облигации. Твърди се, че мини-БОТ „няма да се конкурира с еврото, но може да бъде прието в Италия за всякакви плащания за стоки и услуги, ако платецът и получателят се съгласят да използват тези ценни книжа като платежно средство.\" \r\n\"Модерната държава може да направи всичко, което избира като пари ... Ако държавата е готова да приеме предложените платежни средства като пари за плащане на данъци и други задължения към себе си, работата е свършена\", пише американският икономист Абба Лернер в неговото есе за пари и данъчно облагане през 1947 г. на американския икономически преглед. \r\nКлючовото условие е, че само държавата може да определи какво точно е подходящо за плащане на данъци. Две частни лица могат да се съгласят да използват всякаква форма на плащане, която им харесва (например криптовалута), но не могат да решат да използват избраните от тях средства за плащане, за да извършват плащания към хазната. Паричната единица, в която се плащат данъци, се определя само от държавата. \r\nАко италианската държава най-накрая се съгласи да приеме тези документи като плащане на данъци, тя ще изплати натрупания вътрешен дълг в размер на 52 милиарда евро към националните компании и домакинствата.  \r\nСпоред експертите икономическият ефект от емитирането на такива ценни книжа ще бъде същият като при чуждестранните инвестиции или заеми. След като получат правото да плащат данъци с мини-БОТ, компаниите ще могат да харчат повече пари за собственото си развитие. Въвеждането на данъчни \"книжа\" всъщност е едно и също нещо като намаляване на данъците. Няма съмнение, че доброто търсене на мини-BOT ще бъде гарантирано. И Рикардо Пулиси, икономист от университета в Павия, вижда мини-БОТ като „начин да се улесни напускането на Италия от Еврозоната“. \r\n„Подозренията на Пулиси не са неразумни, предвид факта, че значителен брой членове на италианския кабинет са категорично против еврото. Особено като се има предвид, че групата „антиевровисти” се ръководи от вътрешния министър Матео Салвини, “каза Маршал Ауербах, анализатор на портала AlterNet, собственост на нестопанска организация Независим медиен институт (IMI). \"Съществуват опасения, че Салвини обмисля мини-БОТ като средство за гарантиране на тотално отхвърляне на еврото и оттеглянето на Италия от еврозоната в подкрепа на по-широкия националистически (популистки) дневен ред на неговата партия.\" По този начин ще започне битка за или против еврото между валутните депозитари - по-специално  Европейската централна банка, от една страна, и италианските популисти и други поддръжници на националната държава, от друга. Последните силно очакват, че Брюксел под заплахата на \"италексит\" (терминът е сформиран по аналогия с Брекзит - бележка на автора) ще се откаже най-накрая от желанието за налагане на политика на строги икономии на Италия\". \r\nИма смисъл да се припомни, че преди около година италианските популисти, оглавявани от Матео Салвини, получиха правото да сформират правителство след резултатите от изборите за националния парламент от стария проевропейски елит. Един от лозунгите на предизборната кампания на Лигата беше обещанието на Матео Салвини „да намали данъците и да изведе страната от финансова дупка, без да влоши състоянието на хората“. \r\nНеотдавнашните избори за Европейски парламент, в които Лигата вече получи не 17%, а 34% от гласовете на италианския електорат, първо говорят за нарастващия авторитет на народа към сегашния вицепремиер, и второ, те подтикват Салвини да започне да спазва обещанията си. С въвеждането на мини-БОТ Салвини  получава допълнителни политически точки и всъщност поставя лидерите на ЕС пред факта: момчета, ако искате да направите с Италия, същият трик, който направихте с Гърция, предупреждавам ви, че няма да работи. Така че или се отказвате да ни спуснете до дъното, или да получавате голям финансов (и не само) проблем. \r\nВ началото на юни италианският парламент единодушно гласува за „проучване на въвеждането на мини-БОТ. Предложението беше направено от депутати от Лига, които се опитаха да го облекат в неутрална форма, за да не плашат Брюксел. Въпреки това, в столицата на ЕС са нащрек, освен това Централната банка на Европейския съюз се ръководи от италианеца Марио Драги - кой, ако не той знае триковете и каламбурите, с които неговите сънародници могат да объркат останалата част от Европа? \r\nЕЦБ и Европейската комисия се противопоставиха на въвеждането на мини-БОТ, разглеждайки го като заплаха за единната валута и като средство за избягване на фискалните правила, установени по време на създаването му. „Мини-БОТ са или пари, или дългови ценни книжа“, каза главният банкер на ЕС за всички посветени и непосветени. В първия случай това противоречи на споразуменията за използване на единна валута. Във втория, то нарушава нормите, установени от Европейския съюз за обемите на публичния дълг.“ \r\nНа 13 юни ръководителят на италианското министерство на финансите Джузепе Триа, който има репутацията на опонент на новите облигации, се опита да успокои еврочиновниците, като заяви, че \"не се предприемат мерки за издаване на мини-БОТ, не се предприемат действия\". В Брюксел всички бяха облекчени, но буквално няколко дни по-късно, шефът на бюджетната комисия на италианския парламент, депутат от Лигата, Клаудио Борджа, публикува в „Туитър“своите снимки на бъдещи облигации с портрет на Енрико Матеи. Последното обстоятелство постави Брюксел в ступор: Матей, който основава ЕНИ, счупи монопола на британските и американските компании на световния петролен пазар, в Италия бе издигнат в ранг на мъченик - борец срещу глобалния империализъм и символ на икономическия суверенитет на страната. Между другото загадъчните обстоятелства около смъртта на Енрико Матей (той загина при самолетна катастрофа) подсказват, че и тук не е минало без намесата  на британски и американски разузнавателни служби. Като цяло, по-прозрачен намек на факта, че Брюксел има от какво да се страхува  е невъзможно да се измисли. \r\nРазвълнуваните евро-министри решиха да започнат процедура срещу Италия, която да поеме контрола на всички държавни разходи въз основа на надвишаване на нормите за бюджетен дефицит. Никой в Брюксел не беше спрян от факта, че според Пакта за стабилност на Еврозоната, която е част от ЕС, дефицитът се счита за нормален, ако не надвишава 3% от БВП. В Италия тази цифра е планирана до 2,4%. \r\nСалвини отговори на решението на Брюксел с обичайния си сарказъм, като каза, че \"не възнамерява да се обеси от неспазване на някои идиотски изисквания\" и добави, че докато безработицата не достигне 5%, той ще инвестира в развитието на националната икономика, независимо от размера на бюджетния дефицит. Преведено от италиански на Европейски съюз, изглежда така: ако се опитате да наложите контрола си върху правителствените разходи в Италия, ще въведем мини-БОТ. Фактът, че италианският парламент ще гласува в подкрепа на това, не е под въпрос дори в столицата на ЕС. \r\nИ тогава се оказва така: свободно конвертируемите \"книжа\" с профила на Енрико Матеи все повече ще се използват в икономиката на Италия. В един хубав момент, когато Европейският съюз се опитва да окаже някакъв натиск върху Италия, нейните власти ще приемат закон, според който облигациите стават национална валута. И това вече би било най-силният удар за еврото с последствията под формата на излизане на Рим от Еврозоната. \r\n\"Когато мини-БОТ влезе в употреба, ще е достатъчно правителството да издаде заповед да ги използва като платежно средство, а собствената й италианска валута веднага ще се превърне в реалност\", заяви Пулиси в интервю за New York Times.  „Италексит“ ще представлява по-голяма заплаха за единната валута и всъщност ще бъде катастрофална крачка назад от „все по-тесния съюз“. \r\nАко Италия напусне еврозоната и обяви дефолт, кризата незабавно ще се разпространи в Испания и Португалия. И това ще удари силно във Франция, чиято централна банка има в баланса си италиански облигации на стойност 385 милиарда евро. Общо дупка в ЕЦБ, в резултат на прехода на Италия към националната валута, ще бъде около един трилион евро. За да го затвори, офисът на Марио Драги ще трябва да използва всичките си собствени резерви и дори да изтегли пари от Централната банка на държавите в еврозоната. Съмнително е, че еврото ще може да се възстанови от такъв удар. \r\n***", "date": "2019.07.02", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/07/02/2675995/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-gkpp-kapitan-andreevo-i-gkpp-dunav-most-ruse.html", "text": "Интензивен е трафикът за товарни автомобили на изход на ГКПП „Кулата“, ГКПП „Капитан Андреево“ и ГКПП „Дунав мост – Русе“. Това съобщиха от пресцентъра на  ГД „Гранична полиция“ . Данните са към 6.00 ч. На границата със Сърбия и Северна Македония движението се извършва нормално на всички гранични контролно-пропускателни пунктове.", "date": "2019.07.02", "title": "ГД  „Гранична полиция“: Интензивен е трафикът за товарни автомобили на изход на ГКПП „Кулата“, ГКПП „Капитан Андреево“ и ГКПП „Дунав мост – Русе“"}
{"url": "http://www.focus-news.net/news/2019/07/02/2675993/pregled-na-mezhdunarodnite-novini-do-600-agentsiya-fokus.html", "text": "Съветникът по националната сигурност на президента на САЩ Доналд Тръмп Джон Болтън категорично отрече Вашингтон да се е съгласявал на замразяване на преговорите за ядрения арсенал на Северна Корея, пише британският национален ежедневник  The Times .  \r\nПозицията на САЩ винаги е била, че режимът на Ким Чен-ун трябва да се откаже от всичките си ядрени оръжия, за да бъдат премахнати американските санкции. По-рано обаче медии съобщиха, че по време на последната си среща със севернокорейския лидер, проведена в Демилитаризираната зона (ДМЗ) на Корейския полуостров, Тръмп се е съгласил на компромис по проблема.   \r\nБолтън, който не беше част от президентското обкръжение по време на посещението на Корейския полуостров, призна, че би бил възмутен от подобен сценарий. \"Нито съм обсъждал, нито съм чувал за намерение да разрешим замразяването на ядрените преговори\", категоричен бе американският съветник по сигурността.  \r\n***  Полицията откри в южната част на Лондон тялото на човек, за когото се предполага, че е паднал от самолет на Кенийските авиолинии, съобщава столичният вестник  The London Evening Standard . \r\nПредполага се, че мъжът е пътувал скрит в колесника на самолет, изпълняващ полет до летище \"Хийтроу\" в британската столица. След кацането му там е намерена торба с вода и храна. По-късно полицията се е отзовала на сигнал за намерено тяло в градина.  \r\nКъм настоящия момент правоохранителните органи се опитват да установят самоличността на загиналия. Смъртта обаче не се третира като подозрителна, поясниха от полицията. \r\nОт редакцията припомнят, че през 2012 г. мъж загина, след като падна от полет на \"Бритиш Еъруейвс\" от Ангола. \r\n*** Най-дългата някога среща на върха на ЕС приключи без съгласие, тъй като Ангела Меркел предупреди, че на фона на Брекзит „очертаващото се“ налагане на лявоцентристкия кандидат Франс Тимерманс като председател на Европейската комисия рискува да създаде опасно разделение с популистките правителства в Полша и Италия, пише британският вестник  The Guardian . \r\nСлед като лидерите са принудени да се срещнат отново в Брюксел във вторник, след като не успяха да постигнат съгласие за кандидати за високите постове, германският канцлер каза, че опасенията за раздробяването на блока я правят предпазлива, за да се опита да надвие критиците на компромисния й план. \r\nТака наречените Вишеградски страни - Полша, Чехия, Словакия и Унгария, използваха маратонската 20-часова среща на върха, за да блокират плана на Меркел да замени Жан-Клод Юнкер със сегашния му заместник в комисията, който е строг критик на италианският премиер Джузепе Конте, начело на коалиционното правителство на крайно дясната партия Лига и движението „Пет звезди“, обединиха усилията си за преодоляване на кандидатурата на Тимерманс, която Меркел и френският президент Еманюел Макрон бяха съгласували на срещата на върха на Г-20 в Осака преди срещата на 28-те лидери на ЕС. \r\nИзлизайки от рекордно дългите разговори, Меркел каза пред репортери: „Трябва да обърнем внимание на факта, че имаме по-малки и по-големи страни от Вишеградската група, но да преодолеем тази група и, на всичкото отгоре, страна като Италия, би било трудно…“ \r\n„Това не трябва да води до напрежение, което ще определи политиката с години и години напред. Брекзит се очертава на хоризонта. Други важни въпроси са на масата. Мисля, че трябва да се отнасяме внимателно един с друг, \" заяви Меркел. \r\n58-годишният Тимерманс, англофил и критик на \"граничните расистки\" коментари на Борис Джонсън, беше предложен от Меркел като компромисен кандидат, който може да управлява мнозинство в Европейския парламент. \r\nПарламентът има право на вето върху всеки, който е предложен от 28-те държавни или правителствени ръководители и настоява, че той ще подкрепи само един от така наречените водещи кандидати на партиите, които проведоха кампания по време на изборите за председател на комисията. \r\nГерманският евродепутат Манфред Вебер, водещият кандидат на дясноцентристката Европейска народна партия, която се очерта като най-голямата група, е неприемлива за Макрон, отчасти поради липсата на опит в управлението. \r\nТимерманс, бивш министър на външните работи на Холандия, който говори седем езика, беше водещият кандидат от групата на социалистите и демократите, които се наредиха на второ място в изборите. \r\nСъгласно правилата, най-малко 21 глави на правителствата, представляващи 65% от населението на ЕС, трябва да подкрепят кандидат, за да може да бъде подложен на парламентарен вот. \r\nНо Меркел заяви, че макар този брой да е достатъчен, той няма да бъде \"задоволителен\". \"За мен е важно, че не приключваме с 65,1% от по-голямата част от населението\", каза тя. „Струва ми се, че това е малко недостатъчно.“ \r\nТя продължи: „Имаме големи държави-членки, които считат, че предложението е неприемливо и когато имате 440 милиона жители, дали просто искате да надвиете 100 милиона,формално би било възможно, или инвестирате повече време и се опитвате да постигнете компромис и намиране на общ път заедно.\" \r\nПредложението на Меркел също беше оспорено от колегите й от дясноцентристката ЕНП, включително ирландския премиер Лео Варадкар, който настояваше да не се отказват от председателството на ЕК. \r\nМакрон на излизане от срещата я описа като срам. \r\nВидимо ядосаният френски президент каза: „Приключихме деня с провал. Това е много лош образ, който даваме на Съвета и Европа, никой не може да бъде доволен от това, което се случи в продължение на толкова много часове“. \"Нашето доверие е дълбоко опетнено от тези срещи, които са твърде дълги и не водят до нищо, ние даваме образ на Европа, който не е сериозен.\" \r\n\"Всичко се обърка и очевидно резултатът е много разочароващ\", каза португалският премиер Антонио Коста, като се позова на \"неспособността на съвета да взема решения и да изгражда решения, които имат мнозинство в Съвета и Европейския парламент.\" \r\nКоста каза, че някои лидери са били „дълбоко ангажирани“ да намерят решение, но други са „контролирани от онези, които искат да разделят Европа, от групата на Вишеград или от позиции като на Салвини.“ \r\nМеркел каза, че ще има ограничение във времето за разискванията на лидерите, тъй като Европейският парламент ще избере своя председател в сряда, а Европейският съвет иска неговата кандидатура да бъде одобрена преди това. \r\n***  Турция обмисля закупуването на руски изтребители, в случай че САЩ откажат доставките на F-35, предава  TACC , като се позовава на информация от  Bloomberg . \r\nВ разпространената информация се подчертава, че Турция се надява на съвместно производство с Русия на ракети от ново поколение.  \r\n***  Разпалването на нови огнища на кризи не може да помогне на косовския президент Хашим Тачи или на гражданите на най-младата държава на Балканите. Това заяви директорът на сръбската Служба за Косово и Метохия Марко Джурич, след като Тачи внесе в парламента в Прищина проекторезолюция за обединението на Прешевската долина с Косово, съобщава електронното издание на македонския  \"Фокус\" . \r\nСпоред Джурич с действията си Хашим Тачи е потвърдил, че преследва безотговорна политика. \r\n\"Насърчаването на идеи за някаква интеграция на общините от Вранската котловина към самопровъзгласеното Косово е призив за ескалиране на омраза и недоверие сред жителите на Прешево, Буяновац и Медведжа\", заяви Джурич. \r\nСъгласно данни, представени от сръбския политик, по-голямата част от жителите в Прешево са албанци, но в Буяновац повече от половината жители не са албанци, докато в Медведжа броят им е символичен. Всички те обаче живеят в мир и в нормални отношения със съседите си сърби. \r\nДжурич каза, че идеите на Тачи за Велика Албания са част от един тъмен и вечно губещ шовинистичен проект. \r\n\"Като гражданин на Сърбия Тачи трябва да знае, че волята на народа на Сърбия, независимо от националността и изразена от векове, е провинцията, в която той е роден, да бъде неразделна част от Сърбия, и че сепаратизмът и идеята на Великата Албания са минало\", категоричен бе Джурич. \r\n***  САЩ \"никога няма да позволят\" Иран да разработи ядрени оръжия, предупреди Белият дом, след като Техеран заяви, че е превишил лимита за запасите от обогатен уран, заложени в рамките на ядрената сделка от 2015 г., предава  AFP . \r\n\"Максималният натиск върху иранския режим ще продължи, докато неговите лидери не променят действията си\", се казва в изявление на прессекретаря на Белия дом Стефани Гришам. \r\n\"САЩ и техните съюзници никога няма да позволят на Иран да разработи ядрени оръжия,\" допълни тя, като същевременно подчерта, че ситуацията е в резултат от \"грешка в ядреното споразумение\".  \r\nСАЩ се изтеглиха от ядрената сделка с Иран миналата година, налагайки наказателни санкции на близкоизточната република. Оттгоава отношенията им рязко се влошиха. \r\n***  Двама заподозрени са изправени пред правосъдието заради смъртта на капитана от Военноморските сили на Венецуела, обвинен в заговор за убийството на президента Никола Мадуро, предава  AFP , като се позовава на информация от властите в Каракас. \r\nДвамата мъже са идентифицирани като членове на Генералната дирекция на военното разузнаване на Венецуела и поиска те да бъдат задържани в предварителния арест.  \r\nВърховният комисар на ООН по правата на човека Мишел Бачелет заяви по-рано, че е \"шокирана\" от смъртта на пенсионирания капитан Рафаел Акоста Аревало, добавяйки тежест на твърденията на опозицията, че той може да е бил измъчван по време на ареста заради предполагаемата му роля в опита за преврат. \r\nПоредният предполагаем заговор срещу Николас Мадуро доведе до арестуването на четирима войници, а двама полицейски служители и осем други граждани на Венецуела бяха обвинени в план за убийството на президента на страната. Сред тях бе и Рафаел Акоста Аревало, който е загинал, докато е бил под стража на длъжностни лица от Генералната дирекция за военно контраразузнаване. Инцидентът се е случил в събота.  \r\nДен по-рано военният бе обявен за изчезнал. По същото време на посещение в страната бе Мишел Бачелет, бивш президент на Чили и настоящ Върховен комисар по правата на човека.  \r\nПоследните, които са видели Аревало, съобщават, че на заседанието на военния съд в петък офицерът е бил докаран в инвалидна количка и с очевидни признаци за упражнявано върху него физическо насилие.  \r\n\"Той не говори, само помоли за помощ от адвоката си. Не можа да се изправи. Отговори с кимване на въпроса дали е бил измъчван от военното контраразузнаване. Състоянието му очевидно вече беше критично. Съдията нареди да бъде преместен в болница. По-късно той издъхна там\", разказва присъстващ на процеса. \r\n***", "date": "2019.07.02", "title": "Преглед на международните новини до 6:00 (Агенция „Фокус“)"}
{"url": "http://www.focus-news.net/news/2019/07/02/2675994/afp-dvama-dushi-shte-badat-izpraveni-pred-sada-zaradi-smartta-na-kapitana-ot-venetsuelskiya-flot.html", "text": "Двама заподозрени са изправени пред правосъдието заради смъртта на капитана от Военноморските сили на Венецуела, обвинен в заговор за убийството на президента Никола Мадуро, предава  AFP , като се позовава на информация от властите в Каракас. \r\nДвамата мъже са идентифицирани като членове на Генералната дирекция на военното разузнаване на Венецуела и поиска те да бъдат задържани в предварителния арест.  \r\nВърховният комисар на ООН по правата на човека Мишел Бачелет заяви по-рано, че е \"шокирана\" от смъртта на пенсионирания капитан Рафаел Акоста Аревало, добавяйки тежест на твърденията на опозицията, че той може да е бил измъчван по време на ареста заради предполагаемата му роля в опита за преврат. \r\nПоредният предполагаем заговор срещу Николас Мадуро доведе до арестуването на четирима войници, а двама полицейски служители и осем други граждани на Венецуела бяха обвинени в план за убийството на президента на страната. Сред тях бе и Рафаел Акоста Аревало, който е загинал, докато е бил под стража на длъжностни лица от Генералната дирекция за военно контраразузнаване. Инцидентът се е случил в събота.  \r\nДен по-рано военният бе обявен за изчезнал. По същото време на посещение в страната бе Мишел Бачелет, бивш президент на Чили и настоящ Върховен комисар по правата на човека.  \r\nПоследните, които са видели Аревало, съобщават, че на заседанието на военния съд в петък офицерът е бил докаран в инвалидна количка и с очевидни признаци за упражнявано върху него физическо насилие.  \r\n\"Той не говори, само помоли за помощ от адвоката си. Не можа да се изправи. Отговори с кимване на въпроса дали е бил измъчван от военното контраразузнаване. Състоянието му очевидно вече беше критично. Съдията нареди да бъде преместен в болница. По-късно той издъхна там\", разказва присъстващ на процеса.", "date": "2019.07.02", "title": "AFP: Двама души ще бъдат изправени пред съда заради смъртта на капитана от венецуелския флот"}
{"url": "http://www.focus-news.net/news/2019/07/02/2675987/the-guardian-evropeyskiya-savet-dostigna-do-zadanena-ulitsa.html", "text": "Най-дългата някога среща на върха на ЕС приключи без съгласие, тъй като Ангела Меркел предупреди, че на фона на Брекзит „очертаващото се“ налагане на лявоцентристкия кандидат Франс Тимерманс като председател на Европейската комисия рискува да създаде опасно разделение с популистките правителства в Полша и Италия, пише британският вестник  The Guardian . \r\nСлед като лидерите са принудени да се срещнат отново в Брюксел във вторник, след като не успяха да постигнат съгласие за кандидати за високите постове, германският канцлер каза, че опасенията за раздробяването на блока я правят предпазлива, за да се опита да надвие критиците на компромисния й план. \r\nТака наречените Вишеградски страни - Полша, Чехия, Словакия и Унгария, използваха маратонската 20-часова среща на върха, за да блокират плана на Меркел да замени Жан-Клод Юнкер със сегашния му заместник в комисията, който е строг критик на италианският премиер Джузепе Конте, начело на коалиционното правителство на крайно дясната партия Лига и движението „Пет звезди“, обединиха усилията си за преодоляване на кандидатурата на Тимерманс, която Меркел и френският президент Еманюел Макрон бяха съгласували на срещата на върха на Г-20 в Осака преди срещата на 28-те лидери на ЕС. \r\nИзлизайки от рекордно дългите разговори, Меркел каза пред репортери: „Трябва да обърнем внимание на факта, че имаме по-малки и по-големи страни от Вишеградската група, но да преодолеем тази група и, на всичкото отгоре, страна като Италия, би било трудно…“ \r\n„Това не трябва да води до напрежение, което ще определи политиката с години и години напред. Брекзит се очертава на хоризонта. Други важни въпроси са на масата. Мисля, че трябва да се отнасяме внимателно един с друг, \" заяви Меркел. \r\n58-годишният Тимерманс, англофил и критик на \"граничните расистки\" коментари на Борис Джонсън, беше предложен от Меркел като компромисен кандидат, който може да управлява мнозинство в Европейския парламент. \r\nПарламентът има право на вето върху всеки, който е предложен от 28-те държавни или правителствени ръководители и настоява, че той ще подкрепи само един от така наречените водещи кандидати на партиите, които проведоха кампания по време на изборите за председател на комисията. \r\nГерманският евродепутат Манфред Вебер, водещият кандидат на дясноцентристката Европейска народна партия, която се очерта като най-голямата група, е неприемлива за Макрон, отчасти поради липсата на опит в управлението. \r\nТимерманс, бивш министър на външните работи на Холандия, който говори седем езика, беше водещият кандидат от групата на социалистите и демократите, които се наредиха на второ място в изборите. \r\nСъгласно правилата, най-малко 21 глави на правителствата, представляващи 65% от населението на ЕС, трябва да подкрепят кандидат, за да може да бъде подложен на парламентарен вот. \r\nНо Меркел заяви, че макар този брой да е достатъчен, той няма да бъде \"задоволителен\". \"За мен е важно, че не приключваме с 65,1% от по-голямата част от населението\", каза тя. „Струва ми се, че това е малко недостатъчно.“ \r\nТя продължи: „Имаме големи държави-членки, които считат, че предложението е неприемливо и когато имате 440 милиона жители, дали просто искате да надвиете 100 милиона,формално би било възможно, или инвестирате повече време и се опитвате да постигнете компромис и намиране на общ път заедно.\" \r\nПредложението на Меркел също беше оспорено от колегите й от дясноцентристката ЕНП, включително ирландския премиер Лео Варадкар, който настояваше да не се отказват от председателството на ЕК. \r\nМакрон на излизане от срещата я описа като срам. \r\nВидимо ядосаният френски президент каза: „Приключихме деня с провал. Това е много лош образ, който даваме на Съвета и Европа, никой не може да бъде доволен от това, което се случи в продължение на толкова много часове“. \"Нашето доверие е дълбоко опетнено от тези срещи, които са твърде дълги и не водят до нищо, ние даваме образ на Европа, който не е сериозен.\" \r\n\"Всичко се обърка и очевидно резултатът е много разочароващ\", каза португалският премиер Антонио Коста, като се позова на \"неспособността на съвета да взема решения и да изгражда решения, които имат мнозинство в Съвета и Европейския парламент.\" \r\nКоста каза, че някои лидери са били „дълбоко ангажирани“ да намерят решение, но други са „контролирани от онези, които искат да разделят Европа, от групата на Вишеград или от позиции като на Салвини.“ \r\nМеркел каза, че ще има ограничение във времето за разискванията на лидерите, тъй като Европейският парламент ще избере своя председател в сряда, а Европейският съвет иска неговата кандидатура да бъде одобрена преди това.", "date": "2019.07.02", "title": "The Guardian: Европейския съвет достигна до задънена улица"}
{"url": "http://www.focus-news.net/news/2019/07/02/2675996/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nПрез нощта ще бъде ясно и почти тихо. На 02.07.2019 г. ще е слънчево, след обяд – горещо. Ще духа слаб до умерен южен вятър. Температурите ще продължат да се повишават и максималните ще са предимно между 34° и 39°. В София - около 34°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Бургас и една в посока София.  \r\n- За последния почивен или празничен ден - обособяват се две ленти в посока София и една в посока Бургас. Срок 31.07.2019 г \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Пазарджик: \r\nДвижението в участъка от км 60+000 до км64+400 в посока София се осъществява в една лента поради ремонтни дейности на асфалтовата настилка, като поетапно се ограничава движението в активна и изпреварваща лента. Участъкът се регулира с пътни знаци. Срок до 02.07.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г.; \r\nОбласт Сливен:  \r\nДвижението в участъка с. Чокоба – с. Хаджи Димитър от км 271+000 до км 273+000 посока София се осъществява с повишено внимание поради ръчно косене. Участъкът е сигнализиран с пътни знаци. Срок до 02.07.2019 г. \r\nОбласт Бургас: \r\nДвижението в участъка Деветак – Карнобат от км 308+107 до км 345+000 се осъществява с повишено внимание поради извършване почистване на банкети и косене на тревни площи. Участъкът е сигнализиран с пътни знаци. Срок до 05.07.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; \r\nДвижението в тунел „Ечемишка“ посока Варна се осъществява в една лента поради ремонтни дейности по видеонаблюдението, светофарните уредби и вентилатори. Ограничението е движението в активната лента, като движението се осъществява в изпреварващата. Срок от 09:30 до 12:00 часа на 02.07.2019 г.; \r\nДвижението в тунел „Ечемишка“ посока Варна се осъществява в една лента поради ремонтни дейности по видеонаблюдението, светофарните уредби и вентилатори. Ограничено е движението в изпреварващата лента, като движението се осъществява в активната. Срок от 12:00 до 15:00 часа на 02.07.2019 г. \r\nОбласт Шумен: \r\nДвижението в участъка от км 362+000 до км 375+800 посока Варна се осъществява с повишено внимание поради ръчно и машинно косене на тревни площи, както и ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи, тротоари и подмяна на ограничителни системи. Участъкът е сигнализиран с пътни знаци. Срок до 05.07.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: \r\nОбласт Перник: \r\nДвижението в участъка от км 17+500 до км 16+500 посока ГКПП „Кулата“ се осъществява в една лента поради ремонтни дейности на дилатационни фуги. Поетапно се ограничава движението в изпреварващата и активната лента. Участъкът е сигнализирана с пътни знаци. Срок до 02.07.2019 г.  \r\nОбласт Благоевград: \r\nДвижението в участъка Сандански – Ново Делчево от км 146+000 до км 152+000 посока ГКПП „Кулата“ и посока София се осъществява с повишено внимание поради полагане на маркировка. Участъкът е сигнализиран с пътни знаци. Срок до 03.07.2019 г. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 05.07.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 05.07.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\nОбласт Шумен: \r\nДвижението в участъка Каспичан – Зайчино ореше от км 134+013 до км 146+770 се осъществява с повишено внимание поради маркировка и ремонт на ограничителни системи. Движението се регулира с пътни знаци. Срок до 05.07.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка с. Брестница – с. Български извор от км 10+000 до км 12+300 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 03.07.2019 г.; \r\nДвижението в района на с. Микре от км 33+500 до км 37+000 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 03.07.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижение с повишено внимание по път Търговище – о.п. Белокопитово от км 232+000 до км 248+000 поради полагане на хоризонтална маркировка. Срок до 05.07.2019 г.; \r\nДвижението в участъка с. Моравица – гр. Антоново при км 175+760 се осъществява с повишено внимание поради монтаж на стационарна контролна единица. Движението се регулира с пътни знаци. Срок до 02.07.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\nОбласт Бургас:  \r\nДвижението в участъка от км 428+200 до км 456+200 в участъка „Венец – Черноград” се извършва с повишено внимание поради косене на тревни площи. Участъка е сигнализиран с пътни знаци. Водачите да се движат с повишено внимание и съобразена скорост. Срок до 07.07.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Шумен:  \r\nДвижението в участъка Шумен – Велики Преслав от км 124+000 до км 137+000 се осъществява с повишено внимание поради полагане на маркировка на пътното платно. Движението се регулира с пътни знаци. Срок до 05.07.2019 г. \r\nОбласт Сливен: \r\nДвижението в участъка Бероново – Петолъчката от км 217+800 до км 233+688 се осъществява с повишено внимание поради косене на тревни площи. Участъкът е сигнализиран с пътни знаци. Срок до 10.07.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Калотина – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Калотина – София. Срок до 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка от км 90+800 Златни пясъци до км 100+100 начало Варна се осъществява с повишено внимание,поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 05.07.2019г.; \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 12.07.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 12.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 12.07.2019 г.; Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Крайморие – Созопол от км 00+000 до км 20+774 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 05.07.2019 г.; \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 05.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 61+731 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 12.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 07.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Ограничено е движението по път III-514 Горна Оряховица – Велико Търново от км 49+252 до км 49+930 поради ремонт на пропадане.  \r\nОбходен маршрут:  \r\n- посока Велико Търново: път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел  \r\n- посока Горна Оряховица: ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-134: Движение по път ІІІ-134 Бяла Слатина – Попица в чертите на гр. Бяла Слатина от км 0+000 до км 0+550 се осъществява при стесняване на една от лентите за движение поради частични ремонти на асфалтовата настилка. Ограничението е сигнализирано с пътни знаци. Срок до 04.07.2018 г.\t; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nПът III-6001: Движението по път III-6001 с. Гърляно – с. Бобешино от км 0+000 до км 13+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 02.07.2019 г.; \r\nПът III-6222: Движението по път III-6222 с. Сгурово – с. Граница от км 21+000 до км 26+000 се осъществява с повишено внимание поради рязане на храсти и кастрене на дървета. Срок до 05.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nПът II-59: Движението по път II-59 Момчилград – Ново Соколино от км 7+090 до км 7+430 се осъществява с повишено внимание поради извършване на отводнителни мероприятия на пътно кръстовище с път III-5901 Момчилград – Равен – Нановица. Срок до 02.07.2019 г.; \r\nПът III-5901: Движението по път III-5901 Момчилград – Равен от км 0+000 до км 0+370 се осъществява в една лента поради извършване на отводнителни мероприятия на пътно кръстовище с път II-59 Момчилград – Ново Соколино. Срок до 02.07.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 05.07.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 05.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 05.07.2019 г.; \r\nПът III-301: Движението по път III-301 Летница – Ловеч от км 14+743 до км 47+500 се осъществява с повишено внимание поради косене и подравняване на банкети. Срок до 05.07.2019 г.; \r\nПът III-358: Движението по път III-358 Тетевен - Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка. Срок до 15.08.2019 г. \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности:  \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради дълготрайни ремонтни на СМР. Срок до 31.07.2019 г. \r\nДвижението се осъществява както следва: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-801: Движението по път III-801 Оборище – Панагюрище от км 46+000 до км 50+000 се осъществява с повишено внимание поради почистване на земни окопи. Движението се регулира с пътни знаци. Срок до 02.07.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 05.07.2019 г.; \r\nПът ІІ-13: Движението по път II-13 Кнежа – Искър от км 76+000 до км 106 +000 се осъществява с повишено внимание поради машинно косене на трева. Срок до 05.07.2019 г.; \r\nПът ІІ-13: Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти. Срок до 05.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: Движението по път по път ІІ-86 Асеновград – Чепеларе се ограничава периодично поради почистване на паднали камъни под предпазната мрежа на скалните откоси за времето от 8 до 17 часа. Автомобилите се пропускат след разчистване на камъните през интервали около 30-40 минути. Срок до 05.07.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: \r\nПът II-64: Движението по път II-64 Карлово – Баня при р. Неволя в района на с. Баня се осъществява в една лента поради ремонтни дейности на мостово съоръжение. Движението се регулира от светофарна уредба. Срок до 12.07.2019 г.; \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-21: Движението по път II-21 Русе – Мартен от км 2+000 до км 6+100 се осъществява с повишено внимание поради косене на трева в разделителната ивица на пътните платна Участъкът е сигнализиран временно с пътни знаци и ограничение на скоростта 40 км/ч. Срок до 05.07.2019 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-202: Движението по път III-202 Нисово – Кацелово от км 16+300 до км 36+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и ограничение на скоростта 40 км/ч. Срок до 05.07.2019 г; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nПът III-5001: Движението по път III-5001 Острица – Кацелово от км 19+800 до км 26+500 се осъществява с повишено внимание поради ремонтни дейности на асфалтовата настилка и почистване на канавки. Участъкът е сигнализиран с пътни знаци и ограничение на скоростта 40 км/ч. Срок до 05.07.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г.; \r\nПът III-7001: Движението по път ІІІ-7001 Алфатар – Краново от км 18+153 до км 24+000 се осъществява в една лента с повишено внимание поради полагане на хоризонтална маркировка. Движението се регулира с пътни знаци и конуси. Срок до 04.07.2019 г.  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.09.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.09.2019 г. \r\nРемонтни дейности:  \r\nПът II-48: Движението по път II-48 от границата с ОПУ Търговище – с. Кипилово от км 18+000 до км 30+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 10.06.2019 г.; \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II- 53: Движението по път II-53 с. Стара река – гр. Сливен от км 78+000 до км 112+000 се осъществява в една лента поради ремонтни дейности на асфалтовата настилка. Срок до 10.07.2019 г. \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІ-86: Движението по път ІІ-86 Средногорци – Рудозем от край с. Средногорци (км 125+727,46) до кв. „Койнарци“, гр. Рудозем (км 129+660) до 16:30 часа на 04.07.2019 г. е ограничено поради извършване на взривни работи.  \r\nВ периодите от 06:00 часа до 08:00 часа и от 18:00 часа до 20:00 часа до 04.07.2019 г. преминаването на всички видове МПС през участъка на взривните работи се регулира със светофарна уредба. За движение на пътни превозни средства по направлението Средногорци – Рудозем по време на забраната да се използва обходен маршрут Средногорци – Смолян (кв. Устово – кв. Райково) – Рудозем и обратно. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът ІІ-37: Движението по път ІІ-37 Батак – Доспат – Барутин от км 200+600 до км 219+000 се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Срок до 05.07.2019 г; \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІIІ-863: Движението по път ІIІ-863 Оряховец – Баните – Стояново от км 36+500 до км 37+000 се осъществява в свободната лента, съобразно въведената временна организация на движение поради машинно полагане на асфалтова смес. Срок до 05.07.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІIІ-866: Движението по път ІIІ-866 Смолян – Стойките от км 0+000 до км 20+000 се осъществява с повишено внимание поради полагане на хоризонтална маркировка. Срок до 05.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nПът ІIІ-867: Движението по път ІIІ-867 Средногорци – Мадан от км 4+000 до км 5+000 в чертите на гр. Мадан се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 03.07.2019 г.; \r\nПът ІIІ-867: Движението по път ІIІ-867 Мадан – Златоград от км 7+000 до км 14+000 се извършва с повишено внимание поради косене и рязане на храсти. Срок до 07.07.2019 г.; \r\nПът ІIІ-8641: Движението по път ІIІ-8641 Пампорово – Смолян от км 0+000 до км 10+000 се осъществява с повишено внимание поради частични ремонтни дейности на асфалтовата настилка. Срок до 02.07.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-18: Движението по път II-18 /Софийски околовръстен път/ при Кривина /км 28+980/ се осъществява поетапно в една лента поради ремонтни дейности по надлез \"Кривина\". Движението се извършва двупосочно в съседната лента. Срок 05.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 05.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: \r\nПът ІІІ-2073: Движението по път III-2073 Векилски – Никола Козлево от км 0+000 до км 9+841 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г.; \r\nПът ІІІ-2075: Движението по път III-2075 Цани Гинчево – Никола Козлево от км 8+932 до км 13+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 05.07.2019 г. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента, поради ремонт на пътната настилка. Движението се регулира чрез пътни знаци. Срок до 15.07.2019 г.  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.02", "title": "Актуална пътна обстановка"}
{"url": "http://www.focus-news.net/news/2019/07/02/2675997/predstoyashti-sabitiya-v-stranata-za-2-yuli-agentsiya-fokus.html", "text": "От 17.10 часа в зала „Кристал“ на хотел „Силвър хаус“ вицепрезидентът Илияна Йотова ще открие Регионална академия „Европейската перспектива за Западните Балкани“.  \r\n*** \r\nОт 11.00 часа министърът на регионалното развитие и благоустройството Петя Аврамова ще присъства на откриването на водопровод за минерална вода от с. Бързия до гр. Берковица.  Церемонията ще се състои в парк „Св. Георги Победоносец“. \r\n*** \r\nОт 15.00 часа в зала „Запад“ на Народното събрание ще се проведе заседание на Комисията по регионална политика, благоустройство и местно самоуправление. \r\n*** \r\nОт 09.30 часа в зала „Европа“ в Конгресен център „Глобус” на КНСБ ще се проведе форум на тема: „Работно време, извънреден труд и сумирано изчисляване на работното време. Работно време и време, посветено на личния живот и семейството“. \r\n*** \r\nОт 10.00 часа на полигона на дирекция „Аварийна помощ и превенция“ в село Панчарево в присъствието на кмета на София Йорданка Фандъкова ще се проведе учение в ситуация на буря.  \r\n*** \r\nОт 10.00 часа в сградата на КТ „Подкрепа“ /зала „Мецанин“/ ще се проведе пресконференция за предстоящ протест за актуализация на минималния размер на допълнителното възнаграждение за нощен труд, организиран от Синдикална федерация на служителите в МВР (СФСМВР) и Синдикат на служителите в затворите в България и подкрепен от Конфедерация на труда „Подкрепа“.  \r\n*** \r\nОт 10.00 часа в сградата на фирма Риск Инженеринг ( ж.к. „Павлово“, ул. Вихрен № 10) ще се проведе среща с медиите на тема: „Защо АЕЦ „Козлодуй“ и АЕЦ „Белене“ не могат да бъдат втори Чернобил“. \r\n*** \r\nОт 10.00 часа в зала №1 на Военния клуб ще се проведе демонстрация на симулатори за куполи на бронирани машини на John Cockerill Defense. \r\n*** \r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа 10-и състав на Специализирания наказателен съд ще заседава по делото срещу Владимир Н., Томи Х. и Стоян С., на които са повдигнати обвинения за организиране и ръководене на организирана престъпна група. \r\n*** \r\nОт 11.00 часа в София Хотел Балкан ще се проведе дискусия по повод началото на Финландското председателство на Съвета на ЕС.  \r\n*** \r\nОт 11.00 часа в Кръгла зала на Националния исторически музей ще бъде открита уникална изложба „Родени в пламъци“.  \r\n*** \r\nОт 11.00 часа в Библиотечно-информационен център на ХТМУ ще се проведе пресконференция и официална церемония по повод приключване на строително - ремонтните дейности по проект за реконструкция, модернизация и въвеждане на мерки за енергийна ефективност в учебен корпус във висшето училище.  \r\n*** \r\nОт 13.00 часа часа Столична община организира раздаване на минерална вода на четири пункта – на площадното пространство при храма „Св. Неделя”, на пл. „Орлов мост\" при езерото „Ариана”, на пилоните на Националния дворец на културата и на пл. „Славейков“. \r\n*** \r\nОт 13.30 часа 17-и състав на Специализирания наказателен съд ще заседава по делото срещу Росен И., на когото е повдигнато обвинение за образуване и ръководене на организирана престъпна група. \r\n*** \r\nОт 14.00 часа в централата на ПП АБВ ще се проведе пресконференция след заседание на ИБ на партията и политически съвет на „Коалиция за България“. \r\n*** \r\nОт 14.00 часа 10-и състав на Специализирания наказателен съд ще заседава по делото срещу Владимир К., на когото е повдигнато обвинение за участие в ръководството на престъпна организация или група. \r\n*** \r\nОт 14.30 часа 11-и състав на Специализирания наказателен съд ще заседава по делото срещу Недялко Ц., на когото е повдигнато обвинение за образуване и ръководене на организирана престъпна група. \r\n*** \r\nОт 18.00 часа в храм „Света Петка“ в кв. „Орландовци“ тържествено ще бъде посрещнато копие на чудотворната иконата на Света Богородица „Скоропослушница“, изографисана в манастира Дохиар в Света Гора. \r\n*** \r\nОт 13.00 часа 15 състав на Софийски градски съд ще гледа делото срещу Ясен Хедеяр, подсъдим за убийството в кв. „Хиподрума“. \r\n*** \r\nОт 10.30 часа в зала 1 Районният съд ще гледа делото срещу Петър П, обвинен отправяне на обиди и псувни по адрес на П. Дж. на обществено място.  \r\n*** \r\nОт 8.00 часа в храм „Света Троица” ще започне утринната Литургия, а в 09.00 часа - светата Литургия. Чудотворната икона „Св. Богородица Скоропослушница (Дохиярска)” ще бъде поставена насред храма за молитвено поклонение. \r\n*** \r\nОт 10.00 часа в Музея по история на медицината ще се проведе открит урок с деца, в който ще бъдат презентирани опасностите, които дебнат в морската вода и начинът те да се преодоляват. Събитието е част от програмата на Седмицата на водното спасяване във Варна. \r\n*** \r\nОт 11.00 часа в същия ден на градския плаж под Басейн „Приморски“ ще има демонстрация по водно спасяване от професионалните спасители там. Събитието е част от програмата на Седмицата на водното спасяване във Варна. \r\n*** \r\nОт 10.00 часа в Спортно-оздравителния комплекс в Камчия ще започне първата в България Световна купа  „Варна“ по карате киокушин на KWU. \r\n*** \r\nОт 19.00 часа в Аулата на Икономическия университет ще започне концерт на проф. Минчо Минчев. \r\n*** \r\nОт 10.00 часа в Регионалния  пресклуб на БТА ще се проведе заключителна пресконференция за проект „Подобряване на бизнес средата в Западна индустриална зона”. От 11.30 часа на кръговото кръстовище на ул. „Никола Габровски“, ул. “Сан Стефано“ и ул. „Козлуджа“ ще бъде официалното откриване на обекта. \r\n*** \r\nОт 12.30 часа в пресклуба на БТА ще се състои пресконференция за началото на археологическия сезон на хълма „Трапезица“ с участието на археолозите Константин Тотев, Деян Рабовянов, Мирко Робов и архитект Пламен Цанев.  \r\n*** \r\nОт 16.00 часа в Областна администрация ще се проведе Информационна среща за новите правила на Десета конкурсна сесия на Националния иновационен фонд. \r\n*** \r\nОт 12.30 часа пред главния вход на МБАЛ „Света Петка“ ще се проведе граждански протест срещу преструктурирането на отделения от видинската болница. \r\n*** \r\nОт 17.00 часа в Художествената галерия „Н. Петров“ заместник-кметът на Община Видин Десислава Тодорова ще присъства на откриването на изложбата „Пейзажи от Долни Дунав – отсам и отвъд“, на Държавна агенция „Архиви“.  \r\n*** \r\nОт 10.30 часа на стадиона в града ще бъде открито деветото издание на „Лятна детска полицейска академия“. \r\n*** \r\nОт 10.00 до 12.00 часа в Интерактивна зала на Регионална библиотека „Дора Габе“ ще се проведе Летен детски клуб „Играй и учи”. \r\n*** \r\nОт 14.00 часа в залата в клуба на БСП ще се състои пресконференция на лидера на БСП Корнелия Нинова. \r\n*** \r\nОт 13.00 часа в Стрелбищен комплекс – Нови пазар ще се проведе турнир по стрелба във връзка с Професионалния празник на полицията - 5 юли. \r\n*** \r\nОт 10.00 часа в Заседателната зала на Община Перник ще се проведе регулярната месечна среща с кметовете на населени места. \r\n*** \r\nОт 08.45 часа  в зала „Хипократ” на Ректората на Медицински университет  ректорът проф. д-р Славчо Томов и Ръководството на МУ-Плевен ще дадат брифинг с анализ на кандидатстудентска кампания 2019.  \r\n*** \r\nОт 09.00 часа в 29 учебни зали на Ректората, Факултета по Фармация и Учебния корпус на МУ- Плевен ще се проведе първият кандидатстудентски изпит по биология от редовната сесия за специалностите „Медицина“ и „Фармация“. \r\n*** \r\nОт 13.30 часа в Регионална библиотека „Христо Смирненски“ се открива детски летен университет „През юли в Игротеката - весел кът на знание, технологии, изкуство,игри, приятелство“ с прожекция на юбилеен филм „Десет години Летен детски университет - сто снимки в хиляди усмивки“ и участието на детска вокална група и театрално студио „От деца за деца“.  \r\n*** \r\nОт 20.00 часа в Летен театър в парк „Кайлъка“ ще се състои концерт на група „Сигнал“. \r\n*** \r\nОт 9.30 часа в зала 1 Апелативният съд ще гледа протеста на Окръжната прокуратура срещу присъдата, с която са оправдани по всички повдигнати обвинения подсъдимите Г. Б. и А. Н. за събарянето на тютюневия склад в града. \r\n*** \r\nОт 10.30 часа в зала 11 Районният съд ще заседава по делото срещу Антон К., Бисер П. и Росен М., обвинени в кражба на 6 автомобила. \r\n*** \r\nОт 10.30 часа в детска ясла „Веселушка“ ще се извърши инспекция на строителството на новото крило.  \r\n*** \r\nОт 11.00 часа в зала 4 Районният съд ще гледа делото срещу Мария К., обвинена в причиняване на смърт по непредпазливост на едномесечния й син.  \r\n*** \r\nОт 20.00 часа на пл. „Стефан Стамболов” ще се проведе симфоничен концерт по повод 120 години от рождението на Панчо Владигеров.  \r\n*** \r\nОТ 14.00 часа ще се проведе турнир по стрелба с боен пистолет за служители на закритото стрелбище в ТИЛ. \r\n*** \r\nОт 10.30 часа в Кукления театър ще се играе постановката „Фолклорна магия“.", "date": "2019.07.02", "title": "Предстоящи събития в страната за 2 юли (Агенция „Фокус“)"}
{"url": "http://www.focus-news.net/news/2019/07/02/2675998/predstoyashti-mezhdunarodni-sabitiya-za-2-yuli-agentsiya-fokus.html", "text": "***  Визита на турския президент Реджеп Тайип Ердоган \r\n***  Глобална конференция на Интерпол \r\n***  Визита на японския принц Акишино \r\n***  Първа сесия на новия Европейски парламент \r\n***  Визита на президента на Мозамбик \r\n***  Визита на ирландския външен министър Саймън Ковъни \r\n***  Среща на канадския премиер с украинския президент \r\n***  Пълно слънчево затъмнение", "date": "2019.07.02", "title": "Предстоящи международни събития за 2 юли (Агенция „Фокус“)"}
{"url": "http://www.focus-news.net/news/2019/07/02/2675999/nimh-vremeto-shte-bade-goreshto-maksimalnite-temperaturi-shte-sa-mezhdu-34-i-39.html", "text": "Днес ще бъде слънчево и горещо. Ще духа слаб южен вятър. Дневните температури ще се повишават още и максималните ще бъдат между 34° и 39°, в София 34°-35°. Атмосферното налягане бавно ще се понижава и по-късно през деня ще доближи средното за месеца. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  \r\nНад Черноморието също ще бъде слънчево. Ще духа до умерен юг-югоизточен вятър. Максималните температури ще бъдат 29° - 30°. Температурата на морската вода е 26° -27°. Вълнението на морето ще бъде 1 - 2 бала. \r\nНад планините ще е слънчево. Ще духа умерен, по високите и открити части - временно силен вятър от изток-североизток. Температурите ще се повишат още и максималната на височина 1200 метра ще бъде около 28°, на 2000 метра – около 22°.", "date": "2019.07.02", "title": "НИМХ: Времето ще бъде горещо, максималните температури ще са между 34° и 39°"}
{"url": "http://www.focus-news.net/news/2019/07/02/2676002/ministar-petya-avramova-shte-poseti-berkovitsa.html", "text": "Министърът на регионалното развитие и благоустройството Петя Аврамова ще посети Берковица. Това съобщиха от пресцентъра на  Министерство на регионалното развитие и благоустройството (МРРБ) . В 11.00 часа тя ще присъства на откриването на водопровод за минерална вода от с. Бързия до гр. Берковица.  Церемонията ще се състои в парк „Св. Георги Победоносец“.", "date": "2019.07.02", "title": "Министър Петя Аврамова ще посети Берковица"}
{"url": "http://www.focus-news.net/news/2019/07/02/2676000/vitseprezidentat-iliyana-yotova-shte-otkrie-regionalna-akademiya-evropeyskata-perspektiva-za-zapadnite-balkani.html", "text": "Вицепрезидентът Илияна Йотова ще открие в София Регионална академия „Европейската перспектива за Западните Балкани“, съобщиха от  правителствената информационна служба . Събитието е с начален час 17.10 и ще се проведе в зала „Кристал“ на хотел „Силвър хаус“. Организатор е Българско училище за политика „Димитър Паница“. Участниците в академията са от училищата по политика в Албания, Босна и Херцеговина, България, Косово, Черна гора, Северна Македония и Сърбия.", "date": "2019.07.02", "title": "Вицепрезидентът Илияна Йотова ще открие Регионална академия „Европейската перспектива за Западните Балкани“"}
{"url": "http://www.focus-news.net/news/2019/07/02/2676003/tass-sasht-se-gotvyat-da-vavedat-mita-na-stoki-za-4-miliarda-dolara-ot-es.html", "text": "Апаратът на представителя на САЩ в търговските преговори предлага да се въведат мита на стоки от Европейския съюз на стойност около 4 милиарда долара. Това се казва в заявление на ведомството, публикувано в понеделник, предава  ТАСС . \r\nСпоред документа, това може да бъде направено като ответна мярка на субсидирането на европейската агропромишленост. В приложението към заявлението се привеждат близо 90 отделни продукта. Сред тях е и металургичният отрасъл, някои видове торове, суровини, продукти от свинско месо, макарони и силни спиртни напитки. \r\nВ заявлението се уточнява, че през април ведомството вече е предлагало да се увеличат митата върху стоки от ЕС на стойност 21 милиарда долара. Ново е допълнението към първоначалния списък. Както следва от документа, „митата могат да бъдат въведени с цел да се защитят правата на САЩ в спора в рамките на Световната търговска организация (СТО) с ЕС и някои негови членове относно субсидирането на големи самолети за гражданската авиация“. Ведомството е готово в близките няколко месеца да проведе консултации с представители на бизнеса и обществеността за внасяне на промени в списъка. \r\nМиналата година апелационният орган на СТО потвърди приетото през 2016 година решение на арбитрите, че ЕС и четири негови страни-членки – Франция, Германия, Испания и Великобритания – са сусидирали незаконно самолетостроителната корпорация Airbus.  \r\nПревод и редакция:", "date": "2019.07.02", "title": "ТАСС: САЩ се готвят да въведат мита на стоки за 4 милиарда долара от ЕС"}
{"url": "http://www.focus-news.net/news/2019/07/02/2676004/abv-shte-dade-preskonferentsiya-v-tsentralata-na-partiyata.html", "text": "АБВ ще даде пресконференция след заседание на ИБ на партията и политически съвет на „Коалиция за България“. Това съобщиха от пресцентъра на  ПП АБВ . Събитието ще се проведе от 14.00 часа в централата на партията на улица „Врабча“ 23. Участие ще вземат председателят на ПП АБВ Румен Петков, зам.-председателят на партията Любомира Ганчева и доц. Георги Кючуков – член на ИБ на ПП АБВ. \r\nТемите, които ще бъдат обсъдени, са:  \r\n- Оскъпяване на електричеството, което плащаме – и ние потребителите и българския бизнес; \r\n- Участието на партиите от „Коалиция за България“ в предстоящите местни избори; \r\n- Липсата на политика на страната ни в заседанията на ПАСЕ; \r\n- Безусловната подкрепа на България към Северна Македония и претенциите на последната към нашата история и култура.", "date": "2019.07.02", "title": "АБВ ще даде пресконференция в централата на партията"}
{"url": "http://www.focus-news.net/news/2019/07/02/2676001/vitsepremierat-mariyana-nikolova-shte-uchastva-v-mezhdunarodnata-konferentsiya-po-protsesa-na-reformite-v-ukrayna.html", "text": "Заместник министър-председателят по икономическата и демографска политика Марияна Николова ще участва в международната конференция по процеса на реформите в Украйна, която ще се проведе в Торонто, Канада. Това съобщиха от пресцентъра на  Министерски съвет . Тази година събитието е под мотото „Иновации, възможности и демокрация в Украйна“. Форумът има за цел да надгради резултатите от предишните две конференции, състояли се в Лондон и Копенхаген. В изпълнение на разработената от Украйна „Стратегия за реформи 2020“ през последните пет години бяха инициирани реформи в основните сектори с цел постигане на стабилен икономически растеж и подготовка на страната за членство в Европейския съюз и НАТО.  \r\nБългарският вицепремиер ще проведе двустранни срещи с украинския първи заместник министър-председател и министър на икономическото развитие и търговията Степан Кубив и с министъра на външните работи и търговията на Унгария Петер Сиярто.", "date": "2019.07.02", "title": "Вицепремиерът Марияна Николова ще участва в международната конференция по процеса на реформите в Украйна"}
{"url": "http://www.focus-news.net/news/2019/07/02/2676008/api-v-edna-lenta-shte-se-osashtestvyava-dvizhenieto-v-tunel-echemishka-na-avtomagistrala-hemus-v-posoka-varna.html", "text": "Движението в тунел „Ечемишка“ на автомагистрала „Хемус“, в посока Варна, ще се осъществява в една лента поради профилактика на видеонаблюдението, светофарните уредби и вентилаторите на съоръжението. Това съобщиха от пресцентъра на  Агенция \"Пътна инфраструктура\" (АПИ) . От 09.30 ч. до 12.00 ч. ще бъде ограничено преминаването в активната лента, а трафикът ще се извършва в изпрeварващата. От 12.00 ч. до 15.00 ч. ще е ограничено движението в изпреварващата лента, а автомобилите ще се пренасочват в активната. Необходимо е шофьорите да се движат с повишено внимание и съобразена скорост, като спазват стриктно пътната сигнализация. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.07.02", "title": "АПИ: В една лента ще се осъществява движението в тунел „Ечемишка“ на автомагистрала „Хемус“  в посока Варна"}
{"url": "http://www.focus-news.net/news/2019/07/02/2676005/sofiya-na-poligona-na-direktsiya-avariyna-pomosht-i-preventsiya-shte-se-provede-uchenie-v-situatsiya-na-burya.html", "text": "Съвместно учение в ситуация на природно бедствие – „буря“ ще бъде проведено в присъствието на кмета на София Йорданка Фандъкова от 10.00 часа на 2 юли на полигона на дирекция „Аварийна помощ и превенция“ в село Панчарево. Това съобщиха от пресцентъра на  Столична община . \r\nЦелта на учението подобряване на взаимодействието и координацията между Столична община, СДВР, пожарна (към ГДПБЗН), юридически лица и дружества, който подпомагат службите при възникнали аварии и бедствия.  \r\nНа събитието е поканен и министърът на вътрешните работи Младен Маринов.  \r\nАварийната обстановка ще бъде представена на терена на полигона, където ще има възстановка на пострадал жилищен квартал.", "date": "2019.07.02", "title": "София: На полигона на дирекция „Аварийна помощ и превенция“ ще се проведе учение в ситуация на буря"}
{"url": "http://www.focus-news.net/news/2019/07/02/2676006/gazeta-express-kosovo-sarbite-zatvoriha-vsichki-magazini-za-hranitelni-stoki-i-pekarni-v-severno-kosovo.html", "text": "Косовските сърби затвориха в понеделник всички хранителни магазини и пекарни в северната част на страната, протестирайки срещу решението на правителството за въвеждане на 100% данък върху сръбските стоки, пише електронното издание на прищинския ежедневник Gazeta Express. \r\nИзточници казаха пред изданието, че в понеделник в северната част на Косово не е отворен нито един магазин, което е част от кампанията на местните сърби за фалшива хуманитарна криза. Паралелните структури в Северна Митровица наредиха на всички магазини и ресторанти да затворят вратите си, като част от организирана кампания, подкрепена от Белград, за създаване на „хуманитарна криза“. \r\nПрез ноември 2018 г. властите в Косово въведоха 100% данък за всички сръбски продукти, в противодействие на агресивната кампания на Сърбия срещу държавността на Косово, отбелязва изданието. \r\nПревод и редакция:", "date": "2019.07.02", "title": "Gazeta Express (Косово): Сърбите затвориха всички магазини за хранителни стоки и пекарни в Северно Косово"}
{"url": "http://www.focus-news.net/news/2019/07/02/2676009/sarajevo-times-republika-srabska-nyama-da-priema-poveche-migranti.html", "text": "Председателят на Президиума на Босна и Херцеговина (БиХ) заяви, че Република Сръбска (РС) няма да приема мигранти на нейна територия и отхвърли твърденията на върховния представител на международната общност в Босна и Херцеговина Валентин Инцко, че РС има достатъчно място за тях, пише електронното издание Sarajevo Times. \r\nДодик добави, че подобни изявления идват от онези, чиито страни са създали огради, за да се предпазят от мигранти. \r\nПревод и редакция:", "date": "2019.07.02", "title": "Sarajevo Times: Република Сръбска няма да приема повече мигранти"}
{"url": "http://www.focus-news.net/news/2019/07/02/2676011/dobrich-ogranicheno-e-dvizhenieto-na-kamioni-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I- 9 в участъка от село Кранево в посока Варна. Обходният маршрут е през селата Кичево и Оброчище. Не се извършват ремонтни дейности по републиканската пътна мрежа в областта, предаде кореспондентът на  Радио „Фокус” – Варна . В Добрич се работи по ул. „Димитър Ковачев“, ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, тихо е, температурата на въздуха е около 19 градуса.  \r\nЖулиета НИКОЛОВА", "date": "2019.07.02", "title": "Добрич: Ограничено е движението на камиони над 10 тона по път I- 9 в участъка от село Кранево в посока  Варна"}
{"url": "http://www.focus-news.net/news/2019/07/02/2676010/ianmsp-informatsionna-sreshta-za-novite-pravila-na-deseta-konkursna-sesiya-na-natsionalniya-inovatsionen-fond-shte-se-provede-vav-veliko-tarnovo.html", "text": "Информационна среща за новите правила на Десета конкурсна сесия на Националния иновационен фонд (НИФ) ще се проведе във Велико Търново. Това съобщиха от  Изпълнителната агенция за насърчаване на малките и средните предприятия  (ИАНМСП). Велико Търново е третият български град, който домакинства форума. Експерти от Микрофинансиращата институция (МФИ) „Джобс“, част от Групата на Българската банка за развитие, ще представят своите продукти за кредитиране на бизнеса при улеснени условия. От Българската стартъп асоциация също ще запознаят бизнеса с дейността си. Десетата конкурсна сесия на Националния иновационен фонд ще се проведе по нови правила. „Целта на корекцията е да се улеснят фирмите при работата им с НИФ, както и оценката, мониторинга и последващото разплащане на класираните проекти.“, посочва д-р Бойко Таков, изпълнителен директор на Изпълнителна агенция за насърчаване на малките и средните предприятия. Новите правила на Десетата конкурсна сесия на Националния иновационен фонд ще бъдат разяснени на бизнеса в страната по време на специална информационна кампания. Тя стартира на 1 юли 2019г. в Монтана и ще се проведе съвместно с Българската стартъп асоциация и Микрофинансиращата институция „Джобс“ към Българската банка за развитие. Експертите на трите организации ще запознаят с работата си бизнеса от 10 града в страната – София, Пловдив, Стара Загора, Бургас, Търговище, Варна, Русе, Велико Търново, Габрово и Монтана. \r\nВелико Търново е третата спирка от инфотура, а срещата ще се проведе от 16.00 часа в сградата на Областната администрация \r\nНаличният финансов ресурс за Десетата конкурсна сесия е 4.5 млн. лв. Те се отпускат като безвъзмездна държавна финансова помощ за проекти в областта на научноизследователската и развойната дейност. От BESCO имат амбицията да са мост между държавата и стартъпите. Представителната организация вече обединява над 400 компании. „Държавата не е само в София. Именно затова се включихме в организираните от ИАНМСП информационни дни.“, коментира Нед Дервенков, член на УС на асоциацията. „Идваме да се запознаем!“. Експертите от МФИ „Джобс“ ще представят пред фирмите своите кредитни продукти  с гаранционно покритие, реализирани с помощта на съответните гаранционни механизми от страна на Европейския Инвестиционен Фонд. За тях могат да кандидатстват стартиращи микро- и малки предприятия,  включително и земеделски производители.", "date": "2019.07.02", "title": "ИАНМСП: Информационна среща за новите правила на Десета конкурсна сесия на Националния иновационен фонд ще се проведе във Велико Търново"}
{"url": "http://www.focus-news.net/news/2019/07/02/2676013/pernik-sreshta-s-kmetovete-na-naseleni-mesta-shte-se-provede-v-zasedatelnata-zala-na-obshtinata.html", "text": "От 10.00 часа в Заседателната зала на Община Перник ще се проведе регулярната месечна среща с кметовете на населени места. Това съобщиха от пресцентъра на  Общината .", "date": "2019.07.02", "title": "Перник: Среща с кметовете на населени места ще се проведе в заседателната зала на Общината"}
{"url": "http://www.focus-news.net/news/2019/07/02/2676015/sofiya-vav-vrazka-s-visokite-temperaturi-stolichnata-obshtina-organizira-razdavane-na-mineralna-voda-na-chetiri-punkta.html", "text": "От 13.00 часа Столична община организира раздаване на минерална вода. Това съобщиха от пресцентъра на  Столична община . Водата ще се раздава на четири пункта – на площадното пространство при храма „Св. Неделя”, на пл. „Орлов мост\" при езерото „Ариана”, на пилоните на Националния дворец на културата и на пл. „Славейков“.  \r\nИнициативата е част от ежегодната кампания на Столична община за предоставяне на вода на гражданите в горещите летни месеци. Водата ще бъде раздавана от служители на Общината до изчерпване на количествата.  \r\nВодата e осигурена от Столична община, направление „Социални дейности и интеграция на хора с увреждания”.", "date": "2019.07.02", "title": "София: Във връзка с високите температури Столичната община организира раздаване на минерална вода на четири пункта"}
{"url": "http://www.focus-news.net/news/2019/07/02/2676016/veliko-tarnovo-v-debelets-shte-se-provede-devetata-initsiativa-lyatna-detska-politseyska-akademiya.html", "text": "За девета поредна година „Лятна детска полицейска академия 2019” ще бъде официално открита с празнична програма от 10.30 часа на стадиона в гр. Дебелец, като на събитието ще присъстват над 300 деца и младежи от 20-те Центрове за работа с деца и младежи, функциониращи на територията на община Велико Търново. Това съобщиха от пресцентъра на  Общината . \r\nАкцент в провеждането на Академията ще бъде безопасността на пътя под мотото „Пазете децата на пътя“ и здравословния начин на живот под мотото „Спортът е по-добрият начин децата да пораснат“. И тази година партньори на Община Велико Търново при провеждане на Академията са Сдружение „Св. Иван Рилски“, ОДМВР - Велико Търново, РД „Пожарна безопасност и защита на населението“ - Велико Търново, Сдружение на кметовете и кметските наместници Янтра 2001 и Съюза на пивоварите в България. \r\nПо време на Лятна детска полицейска академия децата от Центровете за работа с деца и младежи в малките населени места се запознават с основни теми за безопасност на движението, трафик на хора, спазване на обществения ред, как да противодействат на агресията, реализират се редица спортни прояви и беседи, съвместно с представители от полиция, пожарна се провеждат срещи и се организират занимания по оказване на първа помощ, за реакция при пожари и други бедствия. По предварителен график през летните месеци децата ще преминат практически и теоретично занятия в Център за превенция и спорт в с. Балван.", "date": "2019.07.02", "title": "Велико Търново: В Дебелец ще се проведе деветата инициатива „Лятна детска полицейска академия“"}
{"url": "http://www.focus-news.net/news/2019/07/02/2676012/denyat-2-yuli-v-svetovnata-istoriya.html", "text": "На 2 юли 1556 г. Астраханското ханство е присъединено към Русия. Ногайската държава, възникнала след разпадането на Златната орда, просъществува през XVI в. в земите на Долното Поволжие. Столица на ханството е град Аждархан, разположен на десния бряг на Волга, на 12 км от съвременния град Астрахан.  \r\nАрмията на Оливър Кромуел постига първата си победа над роялистите в битката при Марстън Мур - едно от най-важните сражения по време на гражданската война в Англия (1644). През 1687 година английският крал Джеймс ІІ разпуска английския парламент. \r\nИзбухва Кримската война между Русия и Османската империя (1853). \r\nОснован е Владивосток (1860). Разположен на тихоокеанското крайбрежие, от двете страни на залива Златен рог, градът е административен център на Приморския край. Има население от 586,8 хил. жители (2005 г.), а градската му агломерация се състои от около 1,01 млн. души. \r\nПрез 1900 година е основан германският футболен клуб “Кайзерслаутерн”. През 2003 година милионерът Роман Абрамович купува футболен клуб “Челси”. \r\nХитлер нарежда нахлуване в Англия (1940). През 1947 г. СССР официално обявява отказа си да участва в Плана Маршал - американски проект за следвоенното възстановяване на Европа. Обявен от американския политик Джордж Маршал, според Плана икономическа (и военна помощ) получават общо 17 страни, сред които и Западна Германия. \r\nПрез 1954 година официално започва работа телевизионната мрежа Евровизия. След продължителна война Северен и Южен Виетнам се обединяват в една държава със столица Ханой (1976).  \r\nНа 2 юли са родени:  Александър Михайлович Зайцев - руски химик органик, член-кореспондент на Петербургската академия на науките.  \r\nНа 2 юли умират:  основателят на Саксконската династия крал Хенрих І Птицелов, френският философ Жан - Жак Русо, английският политик Джоузеф Чембърлейн, португалският крал Мануел ІІ.Самоубива се американският писател Ърнест Хемингуей, умират руският писател Владимир Набоков и американският Марио Пузо.  \r\n2017 г.  \r\nСамоубийствен атентат в Дамаск убива най-малко 21 души и ранява други 12.  \r\n2017 г.  \r\nДвама въоръжени мъже откриват огън близо до джамия в Авиньон, Франция, като раняват осем души. \r\n2016 г.  \r\nВ Австралия се провеждат парламентарни избори. \r\n2015 г.  \r\nАнглийската компания „Бритиш петролиум“ се съгласява да плати 18,7 млрд. долара глоба на САЩ. Тя е застрашена от чуждестранно поглъщане поради загуба на 45млрд. лири от стойността на акциите след разлива на петрол в Мексиканския залив през 2010 г. \r\n2013 г.  \r\nМинистърът на външните работи на Португалия Паоло Портас подава оставка ден след като министърът на финансите на страната също подаде оставка. \r\n2012 г.  \r\nУправляващата Демократическа партия на Япония напускат 50 парламентаристи включително бившия лидер на партията Итиро Одзава. \r\n2004 г.  \r\nАсоциацията на страните от Югоизточна Азия (АСЕАН) приема Пакистан, като 24-ти член. \r\n1994 г.  \r\nАлбанският съд осъжда бившия комунистически президент Рамиз Алия на 9 години затвор за злоупотреба с властта и нарушаване на гражданските права. Рамиз Алия е президент на Албания от 1991 г. до 1992 г. Първи секретар е от 1985 г. на ЦК на Албанската партия на труда, председател е от 1982 г. на Президиума на Народното събрание на Албания. \r\n1992 г.  \r\nИРА признава за убийството на трима мъже, открити от армията близо до различни пътища в Южен Армаф в нощта на 1 юли 1992 г. ИРА твърди, че мъжете са били информатори за МИ6 и специален клон на Улстърската кралска жандармерия и са били осъдени и убити от ИРА. Жертвите са от Портадаун, графство Армаф, и са разпознати като Грегъри Бърнс, 33 г., Джон Дигнам, 32 г., и Ейдън Старс, 29 г. В типичен за ИРА стил на ритуални убийства, телата са намерени в канавки, голи и закачулени със следи от бой и единични куршуми от задната страна на главата. И тримата мъже изчезват от домовете си няколко дена по-рано и телата им са изхвърлени близо до границата на 10 мили едно от друго, в Нютаунхамилтън, Бесбрук и Кросмаглен. \r\n1976 г.  \r\nСлед продължителна война Северен и Южен Виетнам се обединяват в една държава със столица Ханой. \r\nСоциалистическа република Виетнам е разположена в източната част на полуостров Индокитай, на брега на Южнокитайско море и неговите заливи Бакбо (Тонкински) и Сиамски. Има площ 329.6 хил. кв. м. Населението на Виетнам е 82 650 хил. жители. Етническият състав: виети - 87.5%, мъонг - 1.3 %, кхмери - 1.4%, мео-яо - 1.5%, тайски народи - 4.5%, китайци - 1.7%, зярай, еде, чам - 0.9%, други - 1.2% Повечето от вярващите са будисти и таоисти, а също така – анимисти. Официален език е виетнамски, като съществуват три диалекта - северен, централен и южен. Законодателната власт е Национално събрание от 450 депутата, избирани за 5 години. Глава на държавата е президент, избиран за 5 години от Националното събрание. Изпълнителната власт е правителство, начело с премиер-министър. \r\n1964 г.  \r\nПрезидентът на САЩ Линдън Джонсън подписва Хартата за Гражданските права – един от най-важните документи в американката история, който се превръща в закон. Американският президент Линдън Джонсън подписва Хартата, създаваща равни права в гласуването, образованието, публичните услуги, участието в сдружения и програми, подпомагани от федералното правителство, независимо от раса, религия или национален произход. \r\nХартата е подписана в Белия дом пет часа след като Камарата на представителите я одобрява с 289 гласа “за” и 126 “против”. След подписването президентът Джонсън се здрависва с лидера на движението за граждански права д-р Мартин Лутър Кинг. В телевизионно обръщение към нацията той призовава американските граждани да елиминират последните следи от несправедливост в Америка. Части от Хартата имат незабавен ефект, включително секцията за публичните услуги, според която черните не могат вече да бъдат гонени от ресторанти, хотели, барове, кина, спортни стадиони и други обществени сгради. \r\nСекцията за правата за гласуване и десегрегацията на училищата също влизат в сила моментално, като се дават повече правомощия на Министъра на правосъдието, за да се намесва, където е необходимо. Секцията за равни възможности в заетостта не започва да работи цяла година след подписването, а напълно ефективна става след пет години. \r\n1962 г.  \r\nВ гр. Роджърс, Арканзас, е отворен първият магазин Уолмарт. Уолмарт е най-големята верига от магазини в света, и според печалбите от 2004 г., е най-голямата корпорация в света. Универсалните магазини на Уолмарт продават всякакви стоки. Веригата е критикувана поради факта, че практически изхвърля малките конкуретни фирми от пазара. С малко над 1.3 милиона Уолмарт е най-големият работодател за САЩ, Мексико и Канада. Веригата държи 14% от пазара на хранителни стоки в САЩ, и близо 20% от пазара на играчки. За фискалната 2005 г. от всеки изхарчени 100 долара в САЩ, 8.5 са в магазин на Уолмарт. 6577-те магазина на фирмата имат годишен доход от 312.4 милиарда долара. Според листата на 400-те най богати хора на света на сп. Форбс, от 6 до 10 място се нареждат петимата собствениците на Уолмарт, с капитал около 15 милиарда долара. \r\n1954 г.  \r\nОфициално започва работа телевизионната мрежа Евровизия Тв. Тя е международна организация за телевизия, създадена през 1954 г. в рамките на Европейския съюз за радиоразпръскване за редовна обмяна на програми между телевизионните организации - членове на съюза. Чрез нея се извършва обмен на развлекателни и учебно-образователни програми, както и спортни предавания. Координацията на програмите, предавани в мрежата на Евровизия, се осъществява от административно бюро със седалище Женева, а техническата координация - от централно техническо управление със седалище Брюксел. От 1961 г. се разменят и програми с Интервизията. \r\n1947 г.  \r\nСъветският външен министър Молотов заявява, че СССР не се нуждае от помощ за възстановяването си след Втората световна война и не желае да участва в плана “Маршал”. \r\nПланът “Маршал” e помощ, която САЩ дава на 16 западноевропейски страни. Тя възлиза на 16,4 млрд. долара под формата на икономическа и военна помощ и на заеми, предоставени за периода 1948 - 1952 г. Планът е предложен от ген. Джf,og Маршал, американски държавен секретар. \r\n1940 г.  \r\nПо време на Втората световна война (1939 - 1945 г.) Хитлер нарежда нахлуване в Англия. \r\nВеднага след победата на Германия над Франция, Адолф Хитлер нарежда на генералите си да организират инвазия във Великобритания. Планът е под кодовото название “Тюлен”, а целта е десант на 160 000 германски войници по продължението на югоизточния бряг на Острова. За няколко месеца германците събират цяла армада от плавателни съдове, включително 2000 адмиралтейски катера в германски, белгийски и френски пристанища. Генералите на Хитлер обаче са много притеснени от щетите, които Кралските военновъздушни сили могат да причинят на немската армия по време на инвазията. Затова Хитлер се съгласява на искането нахлуването да бъде отложено докато британските военновъздушни сили са унищожени. На 12 август германски самолети започват масови бомбардировки по британски радарни станции, заводи за самолети и летища за бойни самолети. По време на щурмовете целите понасят тежки щети, а 20 RAF самолета са унищожени. Тази атака е последвана от ежедневни щурмове. Това е началото на Битката за Великобритания, както става известна по-късно. Въпреки че плановете за нахлуването във Великобритания са изпипани в детайли, Адолф Хитлер не е много ентусиазиран от тях и в крайна сметка на 12 октомври 1940 г. са изоставени. За сметка на това обаче Хитлер се опитва да подчини Великобритания чрез организацията на нощни бомбардировки. \r\n1937 г.  \r\nАмериканката Амелия Ерхарт изчезва със самолет над Тихия океан при опит да стане първата жена, обиколила света по въздуха. \r\n1900 г.  \r\nВ Хелзинки се състои премиерата на симфоничната поема “Финландия” на Сибелиус. \r\nЯн Сибелиус е роден на 12 август 1865 г. в Хамеенлина (Финландия). Когато завършва средното си образование през 1885 г., отива да учи в Музикалния институт в Хелзинки. Негови учители са Мартин Вегелиус по музикална теория и Цилагин по цигулка. След завършването на следването му през 1889 г. той продължава да изучава музика в Берлин и Виена, където се занимава с композиране. След завръщането си в Хелзинки през 1891 г. Сибелиус претърпява един от първите си успехи, хоралната симфония Кулерво. Завръщайки се отново в Хелзинския музикален институт, Сибелиус вече преподава. В периода от 1891 г. до 1901 г. пише първите си две симфонии. През 1903 г. пише концерт за цигулка, последван от третата му симфония. Към 1914 г. 4-тата и 5-тата симфония са готови, а към 1919 – 6-тата и 7-мата. Оттогава до смъртта му през 1957 г. не създава повече значими творби. Счита се, че е писана 8-ма симфония, която е била унищожена. Заедно със седемте симфонии, Сибелиус пише над 100 солови песни и други малки творби, много от които са предназначени за струнни квартети. \r\n1900 г.  \r\nНад Германия е извършен първият полет на дирижабъла на граф Фердинанд фон Цепелин. Пред погледите на хиляди зрители цепелинът се издига над езерото Констанс при град Фридрихсхафен. Неговият полет продължава 18 минути, поради лошите метеорологични условия. \r\nГраф Фердинанд фон Цепелин е германски генерал и въздухоплавател. Построява управляемите въздушни кораби, наречени на негово име. \r\n1860 г.  \r\nОснован е руският град Владивосток. \r\nВладивосток е разположен на тихоокеанското крайбрежие, от двете страни на залива Златен рог. Градът е административен център на Приморския край. Има население от 586,8 хил. жители (2005 г.), а градската му агломерация се състои от около 1 млн. и 10 хил. души. \r\nСпоред древни китайски източници бреговете около мястото на днешния град са били гъсто населени. На картите от времето на династията Юан (1271-1368 г.) на мястото на Владивосток се намира град Юнминчън, чието име означава \"град на вечната светлина\". Според древнокитайските летописи тази територия е обезлюдена след войните между Китай и Корея. С Нерчинския договор от 1689 г. територията на днешния Приморски край влиза в границите на Китай. През 1858 г. територията е присъединена към Русия с подписването на Айгунския договор. \r\n1853 г.  \r\nРуската армия прекосява река Прут, с което започва Кримската война между Русия и Турция. \r\nКримска война 1853-1856 г. се води между Русия и Османската империя, зад която застават някои от западноевропейските държави - Англия, Франция и Сардинското кралство. Тя е породена от стремежа на двете воюващи групировки за надмощие в Близкия изток и Балканите. Повод за големия военен сблъсък служи отказът на Османската империя да признае правото на Русия да покровителства многобройното християнско население, живеещо в европейските предели на империята. Насърчавана от западноевропейските си съюзници, Османската империя не само не приема искането на Русия, но на 4 октомври 1853 г. й обявява война. Военните действия между двете държави се водят на два фронта: Кавказки и Балкански. Първоначалните неуспехи на османската армия ускоряват намесата на западноевропейските държави във войната. Първи се намесват Англия и Франция, като изпращат свои флоти в Черно море. Обединеният англо-френски флот навлиза в Черно море и Русия обявява война на Великобритания и Франция (февруари 1854 г.). Русия участва в Кримската война с армия от 700 000 души, а нейните противници - с 1 милион души. В отговор следва нахлуването на руски войски в дунавските княжества и окупирането на Силистра. Поради враждебното отношение на Австрия, обсадата на града бързо е вдигната и Русия изтегля войските си отвъд река Дунав. Следва стоварване на англо-френски войски във Варна, за да бъдат отправени срещу главната руска крепост на Кримския полуостров - Севастопол. През септември 1854 г. градът е обсаден откъм морето. В продължение на 11 месеца неговите жители героично отблъскват многобройните атаки на интервентите и не им позволяват неговото завладяване. Спасяването на града довежда и до спасяването на руския черноморски флот. Военните действия между воюващите не стихват. През януари 1855 г. във войната се намесва и Сардинското кралство. Изправена пред многократно превишаващия я противник, Русия е принудена да поиска примирие, а след това и мир. Мирният договор е подписан в началото на следващата 1856 г. Равносметката от войната е изтласкването на Русия от черноморския басейн и загубата на част от Бесарабия. \r\nИзбухването на Кримската война се посреща с големи надежди от българския народ, който очаква своето освобождение от османското иго в победата на руското оръжие. В помощ на руската армия се отправят редица доброволчески отряди. Сформиран е доброволчески корпус от 4000 души. Много българи участват в героичната отбрана на Севастопол. Войната подтиква и националноосвободителното движение в самите български земи. \r\n1849 г.  \r\nДжузепе Гарибалди започва гладна стачка в Рим. \r\nДжузепе Гарибалди е известна военна фигура и участва активно в изграждането на модерна Италия като национална държава. Гарибалди e моряк в Средиземноморието и през 1832 г. получава сертификат за търговски капитан. През 1833 г. в Марсилия се среща с Мацини, който има голямо влияние върху него, впоследствие Гарибалди става член на Млада Италия. През февруари 1834 г. Гарибалди участва във въстание на Мацини в Пиемонд, където първият е осъден на смърт от генуезки съд, след което бяга в Марсилия. Гарибалди плава до Тунис, а по-късно пристига в Бразилия, където среща Анита, бъдещата си съпруга. С други италианци и републиканци се бие на страната на Уругвай срещу Аржентина. През 1843 г. Гарибалди основава Италианския легион, чието черно знаме символизира скърбяща Италия, а вулканът в средата – спящата сила в страната. Новини за революция в Палермо от януари 1848 г. подтикват Гарибалди да поведе около 60 от своите партизани в родината. Той предлага услугите си на Шарл Албер и Пиемонд, които започват първата война за освобождението на Италия. \r\n1819 г.  \r\nВ Англия е приет закон за фабриките, който забранява наемането на работа на деца под 9-годишна възраст в текстилните фабрики. Според закона деца под 16-годишна възраст могат да работят само 12 часа на ден. \r\n1687 г.  \r\nКрал Джеймс ІІ разпуска английския парламент. \r\nДжеймс ІІ е роден през 1633 г. и е третият син на Чарлз І и Анриета Мария. Джеймс ІІ като брат си е намесен в Гражданската война и избягва в изгнание във Франция след създаването на Общността от Кромуел. Джеймс ІІ е детрониран през 1688 г. и умира през 1701 г. Джеймс ІІ остава твърд поддръжник на католицизма. Той се противопоставя на закона от 1673 г., според който католиците нямат право да заемат административни позиции. Месеци след възкачването си Джеймс ІІ се справя решително с протестантски бунт, където не показва никаква толерантност. Кралят назначава само католици на високите държавни длъжности, което насторйва и виги, и тори срещу него. Опитите на Джеймс ІІ да наложи католицизма в Англия обрича властването му. 1644 г.  \r\nАрмията на Оливър Кромуел постига първата си победа над роялистите в битката при Марстън Мур – едно от най-важните сражения по време на гражданската война в Англия. \r\nОливър Кромуел е роден на 25 април 1599 г. в Хантингдън. Той е деец на Английската буржоазна революция от ХVII в. и ръководител на индепендентите. През 1640 г. е избран в Дългия парламент. Той е един от главните организатори на парламентарната армия, която удържа победа над кралската армия в Първата (1642-1646 г.) и Втората (1648 г.) граждански войни. Като се опира на армията, през 1648 г. изгонва от парламента презвитерианите, съдейства за провъзгласяването на републиката (1649 г.). От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим. Умира на 3 септември 1658 г. в Лондон. \r\n1556 г.  \r\nАстраханското ханство е присъединено към Русия. \r\nАстраханскотo ханство e ногайска държава, възникнала след разпадането на Златната орда и просъществува през XVI в. в земите на Долното Поволжие. Столица на ханството е град Аждархан, разположен на десния бряг на Волга, на 12 км от съвременния град Астрахан. Основателят на самостоятелното Астраханско ханство е Махмуд, бивш хан на Голямата орда. След като губи борбата за власт от своя брат Ахмат, около 1460 г., идва в Астрахан, където създава независима държава. Пълна самостоятелност Астраханското ханство получава едва в началото на XVI в., след окончателния разгром на Голямата орда от Кримското ханство през 1502 г. До тогава владетелите на Астраханското ханство, въпреки че се ползват с известно самоуправление, са васални поданици на Голямата орда. През 1556 г. Астраханското ханство е завоювано и присъединено към Руската държава. Последният хан, Дервиш Али бяга в Азов при османците. \r\nНа тази дата са родени: \r\n1923 г.  \r\nРодена е Вислава Шимборска - полска поетеса. Завършва полска филология и социология в Ягелонския университет в Краков. През 1945 г. дебютира със своите първи стихове. От 1953 г. работи като редактор в литературен седмичник “Жиче литерацке”. Нейните предимно сюжетни или “тематични” поетични коментари носят неповторимостта на откривателството. Автор е на стихосбирките “За това живеем” (1952 г.), “Въпроси, задавани на себе си” (1954 г.), “Призив към Йети” (1957 г.), “Сол” (1962 г.), “Сто забави” (1967 г.), “Всеки случай” (1972 г.), “Големият брой” (1976 г.), “Хора на моста” (1986 г.). \r\n1841 г.  \r\nРоден е Александър Михайлович Зайцев - руски химик органик, член-кореспондент на Петербургската АН (1885 г.). Александър Зайцев е ученик на А. М. Бутлеров. След завършване на Казанския университет работи в лабораториите на Колбе и Вюрц. Защитава докторска дисертация на тема \"Нов способ за превръщане на течни киселини в съответстващи им алкохоли\" (1870 г.). От 1871 г. Александър Зайцев е редовен професор в Казанския университет. Изследванията му помагат за развитието на теорията за химическия строеж на Бутлеров. От 1870 г. работи върху синтеза на спиртове. През 1873 г. синтезира диетилкарбинол, което слага началото на изследванията на Ф. Барбие, В. Гриняр и др. Синтезира различни въглеводороди (бутилен, диалил и др.). Ученици на Александър Зайцев са Е. Е. Вагнер, И. И. Канонников, А. Е. Арбузов, С. Н. Реформатски, А. Н. Реформатски и др. Той умира на 1 септември 1910 г. \r\n1831 г.  \r\nРоден е Александър Фьодорович Гилфердинг - руски историк славист, член-кореспондент на Петербургската академия на науките. Руски консул в Босна (1856–1859 г.). Научните му интереси са насочени към историята на славянските народи от най-дълбока древност до XIX в. Изявява се като страстен колекционер на славянски ръкописи. На основата на издирени от него извори пише \"История на сърбите и българите\", в която проследява миналото на двата народа през средните векове. Публикува и поредица от статии за живота и делото на братята Кирил и Методий. Установява тесни контакти и с някои от видните български възрожденски дейци. \r\n1714 г.  \r\nРоден е германският композитор Кристоф Вилибалд фон Глук (1714 - 1787). Най-известното му произведение е \"Орфей и Евридика\". \r\nНа тази дата умират: \r\n2013 г.  \r\nУмира Д-р Дъглас К. Енгълбърт -  американски изобретател известен като създател на компютърната мишка. \r\n1961 г.  \r\nСамоубива се американският писател Ърнест Хемингуей (1899 - 1961), нобелов лауреат за литература. Роден е на 21 юли 1899 г. в Оук Парк, Чикаго, Илинойс, САЩ. Започва литературната си кариера още като юноша във вестници. Участва в Първата световна война като санитар в автоколона линейки на Червения кръст, където е ранен и лежи в болница в Милано. След войната става пътуващ кореспондент на издаваните в Торонто (Канада) вестници “Дейли Стар” и “Стар Уикли”. От 1921 г. до 1926 г. живее в Париж. Първата му значителна книга е сборник с разкази “В наше време” (1924 г.), отпечатана в Париж в 170 екземпляра; второто издание излиза през 1925 г. с тираж 1335 екземпляра. През 1926 г. издава първия си роман “И изгрява слънце (Фиеста)”, от който за 4 месеца са продадени 12 хиляди екземпляра в Ню Йорк. Втория си сборник разкази “Мъже без жени” издава през 1927 г. Следва сборника “Победителят нищо не печели” (1933 г.). \r\nОт 1937 г. до 1939 г. отразява събитията в Испания като кореспондент на Североамериканското сдружение на вестниците. През този период печата разкази за Испания и испанските събития в сп. “Ескуайър”, “Кен”, “Ню Масис”. През 1937 г. излиза романът му “Да имаш и да нямаш” . През 1936 г. излизат новелите “Краткото щастие на Франсис Макомбър” и “Снеговете на Килиманджаро”, последвани от “Зелените хълмове на Африка”, в които автобиографичният елемент, характерен за прозата му, е особено отчетлив. Връх на “испанската тема” е романът “За кого бие камбаната” (1940 г.). Хемингуей участва и във Втората световна война. От този период е антологията му “Хора по време на война” (1942 г.). През 1950 г. издава романа “Отвъд реката, сред дърветата”, но истински триумф постига с повестта “Старецът и морето” (1952 г.). Книгата е наградена с “Пулицър” в САЩ за 1952 г. С журналистика се занимава и през `50-те години, когато живее в имението си “Ла Финка Вихия” до Хавана, Куба. През 1954 г. получава Нобелова награда за литература. След смъртта му излизат книгите “Опасно лято”, “Острови по течението”, “Райската градина” и др. \r\n1932 г.  \r\nУмира Мануел ІІ - португалски крал (1908-1910 г.). Той е роден на 15 октомври 1889 г. в Лисабон. Възкачва се на престола, след като анархисти убиват неговия баща Карлуш и по-големия му брат Луи-Филип. Опитва се да укрепи позициите на монархията, обещава да проведе редица реформи, както и да даде амнистия за участниците във въстанието във флота от 1906 г., но засилва полицейския терор. На 4 октомври 1910 г. в обстановката на започваща революция заминава за Великобритания.", "date": "2019.07.02", "title": "Денят 2 юли в световната история"}
{"url": "http://www.focus-news.net/news/2019/07/02/2676014/ochakva-se-prokuraturata-da-povdigne-obvinenie-na-kmeta-na-kostinbrod-za-prichinyavane-na-smart-po-nepredpazlivost.html", "text": "Очаква се днес прокуратурата да повдигне обвинение за причиняване на смърт по непредпазливост на кмета на Костинброд Трайко Младенов, предаде  БНТ . В неделя той участва в катастрофа на нерегулирано кръстовище край града, при която загина 34-годишен моторист. Версиите за инцидента се различават. Свидетели твърдят, че кметът е опитал да направи обратен завой на забранен участък от пътя и е отнел предимството на моториста. Младенов на свой ред е категоричен, че няма вина за случилото се и не е нарушавал правилата за движение. По случая се води разследване. Появи се и неофициална информация, според която загиналият моторист е бил без книжка.", "date": "2019.07.02", "title": "​Очаква се прокуратурата да повдигне обвинение на кмета на Костинброд за причиняване на смърт по непредпазливост"}
{"url": "http://www.focus-news.net/news/2019/07/02/2676017/sofiya-kopie-na-chudotvornata-ikonata-na-sveta-bogoroditsa-skoroposlushnitsa-shte-bade-izlozheno-za-poklonenie-v-hram-sveta-petka-v-kv-orlandovtsi.html", "text": "С благословението на Негово Светейшество Патриарх Неофит от 18.00 часа в храм „Света Петка“ в кв. „Орландовци“ тържествено ще бъде посрещнато копие на чудотворната иконата на Света Богородица „Скоропослушница“, изографисана в манастира Дохиар в Света Гора. Това съобщиха от пресцентъра на  Църковното настоятелство . На 3 юли 2019 г. от 09.00 часа ще бъде отслужена Божествена света Литургия. Приканват се всички християни да вземат молитвено участие и да влязат в радостта на църковното настоятелство.", "date": "2019.07.02", "title": "София: Копие на чудотворната иконата на Света Богородица „Скоропослушница“ ще бъде изложено за поклонение в храм „Света Петка“ в кв. „Орландовци“"}
{"url": "http://www.focus-news.net/news/2019/07/02/2676024/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.07.02", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/07/02/2676019/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 2 юли. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Мелник“ в жк. „Света Троица“ се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Мелник“ от ул. „Пловдив“ до ул. „Крум Стоянов“; бл. 168, бл. 358, бл. 354, бл. 355. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пловдив“ до бл. 357. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателни кранове на ул. „Дъбрава“ в с. Казичене се налага спиране на водоподаването от 10.00 до 17.00 часа на клиентите на „Софийска вода”, живеещи в района на: ул. „Цар Борис III“ от ул. „Христо Ботев“ до ул. „Никола Петков“; ул. „Димитър Ашов“, ул. „Александър Стамболийски“, ул. „Дъбрава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Дъбрава“ ъгъла с ул. „Цар Борис III“. \r\nВъв връзка с монтаж на пожарен хидрант на ул. „Люляк“ в с. Кривина се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Люляк“, ул. „Балабана“, ул. „Минзухар“, ул. „Витоша“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люляк“ 25. \r\nВъв връзка с подмяна на сградно водопроводно отклонение на ул. „Румяна войвода“ в кв. „Хаджи Димитър“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. „Румяна войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Румяна войвода“ 57В.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.02", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/02/2676022/nimh-ekstremalen-indeks-za-pozharoopasnost-ima-na-mesta-v-oblast-dobrich.html", "text": "Екстремален индекс за пожароопасност има на места в област Добрич. Това сочи справка на сайта на  Националния институт по метеорология и хидрология (НИМХ) . Екстремалният индекс означава, че са възможни бързо разпространяващи се много силни пожари с въвличане на дървесните корони и че пожарите са трудни за овладяване. За останалите територии на областта важи оранжев индекс, който означава, че опасността от пожари е много голяма. Такава опасност има и на места в областите Благоевград, Силистра, Бургас, Хасково, София-област, София-град, Перник, Кюстендил, Плевен, Враца и Силистра", "date": "2019.07.02", "title": "НИМХ: Екстремален индекс за пожароопасност има на места в област Добрич"}
{"url": "http://www.focus-news.net/news/2019/07/02/2676025/kathimerini-tsipras-i-mitsotakis-zasiliha-kampaniyata-si-za-parlamentarnite-izbori.html", "text": "Броени дни преди предсрочните парламентарни избори в неделя, министър-председателят на Гърция Алексис Ципрас (СИРИЗА) и лидерът на основната опозиционна партия в страната - Кириакос Мицотакис (\"Нова демокрация\"), засилиха кампанията си, отбелязват в редакцията на електронното издание на атинския ежедневник  Kathimerini . \r\nГоворейки от Ираклио на остров Крит, Ципрас защити политиката на правителството си, заявявайки, че решението му да подкрепя бедните гърци не е класово ориентирана политика, а с цел да предложи социална справедливост. Той също така изрази убеждението си, че СИРИЗА ще победи в неделното гласуване, въпреки резултатите от европейските избори миналия месец и проучванията на общественото мнение. По-рано той заяви пред местни медии, че избирането на \"Нова демокрация\" ще бъде връщане към управление на партиите, които доведоха Гърция до фалит.. \r\nОт своя страна Мицотакис обеща, че социалните субсидии няма да бъдат съкратени, като същевременно заяви, че според него \"Нова демокрация\" ще привлече много нови избиратели. В интервю за телевизия \"Скай\", Мицотакис също така заяви, че планира да „възстанови статута“ на съдебната система и да премахне закона за убежището на университетите. \r\nПо време на посещението си в източния Егейски остров Самос в понеделник, Мицотакис обеща, че неговото правителство ще предприеме действия за намаляване на пренаселеността в приемните центрове за мигранти на Самос и други острови. Тереза Герова", "date": "2019.07.02", "title": "Kathimerini: Ципрас и Мицотакис засилиха кампанията си за парламентарните избори"}
{"url": "http://www.focus-news.net/news/2019/07/02/2676023/sofiyskiyat-gradski-sad-shte-prochete-prisadata-po-deloto-sreshtu-nikolay-nenchev.html", "text": "Софийският градски съд ще прочете присъдата по делото срещу бившия военен министър Николай Ненчев днес от 16.00 ч., предаде  БНТ . Ненчев беше обвинен, че през 2015 година е скрил действащ договор за ремонт на изтребителите МИГ-29 с руската корпорация РСК-МИГ и е започнал преговори с Полша. Така поставил в риск българската авиация и нанесъл на държавата огромни щети. Ненчев отрича действията му да са били незаконни. Той твърди, че договорът за ремонт на самолетните двигатели с Полша е бил по-изгоден за България, а причина за повдигнатото му обвинение са нарушените руски финансови интереси.", "date": "2019.07.02", "title": "Софийският градски съд ще прочете присъдата по делото срещу Николай Ненчев"}
{"url": "http://www.focus-news.net/news/2019/07/02/2676018/nimh-zhalt-kod-za-visoki-temperaturi-e-obyaven-za-tsyalata-strana.html", "text": "Жълт код за високи температури е обявен за цялата страна. Това показва справка на сайта на  Националния институт по метеорология и хидрология (НИМХ) . Очаква се горещо време, като преобладаващите максимални температури ще бъдат между 34°-39°. При тази степен на предупреждение са възможни здравни проблеми за чувствителни и болни хора, възрастни и деца.", "date": "2019.07.02", "title": "НИМХ: Жълт код за високи температури е обявен за цялата страна"}
{"url": "http://www.focus-news.net/news/2019/07/02/2676028/burgas-normalen-e-trafikat-v-oblastta.html", "text": "Нормален е трафикът в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са сухи и нормално проходими. \r\nТрафикът в областния център също е спокоен. Нормално е движението по централните булеварди „Стефан Стамболов“, „Демокрация“ и „Тодор Александров“. По-интензивно е движението по бул. „Захари Стоянов“ в ж. к. „Меден Рудник“, по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2019.07.02", "title": "Бургас: Нормален е трафикът в областта"}
{"url": "http://www.focus-news.net/news/2019/07/02/2676027/ministar-neno-dimov-ek-tryabva-da-nameri-evropeysko-reshenie-za-problema-sas-starite-dizelovi-avtomobili-sega-balgariya-ne-mozhe-da-gi-zabrani.html", "text": "ЕК трябва да намери европейско решение за проблема със старите дизелови автомобили, сега България не може да ги забрани. Това каза министърът на околната среда и водите Нено Димов в интервю за предаването „Здравей, България“ по  Нова телевизия . \r\nВъв връзка с готвената забрана за внос на дизелови автомобили с клас под Евро 4 от 1 януари 2021 г., Димов заяви, че това е допълнителна мярка, към закона, който се готви. „Т.е. тя може да бъде приложена, може и да не бъде. Директна забрана не може да има“, заяви Димов. Той посочи, че България не може да нарушава основни принципи за свободното движение. „Но ако се приеме закон в Европа, това няма да е проблем. Проблемите със старите автомобили са два – замърсяването на въздуха и отпадъците, които идват в нашия регион“, уточни той. \r\nМинистърът посочи, че ограничението ще дойде от това, Европейската комисия да намери европейско решение на този въпрос. „Девет държави възложихме това. Защото когато една дизелова кола не може да бъде изнасяна, това е вид ограничение“, обясни Нено Димов. Той уточни, че България има много висок процент на оползотворяване на това, което остава от старите автомобили – над 90%. \r\nМинистър Димов коментира и документът, насочен към фините прахови частици „Това е мащабен документ, говорещ средносрочно до 2030 г. Успяхме да договорим с ЕК едни 400 млн. лв., които са вече на разположение на общините. Повече от 6 месеца отделихме, за да убедим ЕК и процедурата за кандидатстване за електрификацията на транспорта се отваря буквално тези дни“, обясни той.", "date": "2019.07.02", "title": "Министър Нено Димов: ЕК трябва да намери европейско решение за проблема със старите дизелови автомобили, сега България не може да ги забрани"}
{"url": "http://www.focus-news.net/news/2019/07/02/2676030/blagoevgrad-utrinna-liturgiya-shte-se-sastoi-v-hram-sveta-troitsa-v-bansko.html", "text": "Чудотворната икона „Св. Богородица Скоропослушница (Дохиярска)” пристигна в храм „Света Троица” Банско на 1 юли 2019 г. Това съобщиха от пресцентъра на  Община Банско . На 2 юли от 08.00 часа ще започне утринната Литургия, а в 09.00 часа - светата Литургия. През цялото време чудотворната икона ще бъде поставена насред храма за молитвено поклонение. В богослуженията ще вземат участие: Негово Високопреосвещенство Неврокопски митрополит Серафим, Заподноевропейският митрополит Антоний, архимандрит Василий, монасите от Светогорския манастир Дохияр и храмовите свещеници.  \r\nСветата икона се нарича Скоропуслушница, тъй като бързо чува молитвите на вярващите, а Светинята е изписана и осветена в Дохиярската света обител, където още през десети век се е прославил оригиналният ѝ чудотворен образ.", "date": "2019.07.02", "title": "Благоевград: Утринна Литургия ще се състои в храм „Света Троица” в Банско"}
{"url": "http://www.focus-news.net/news/2019/07/02/2676029/pazardzhik-v-planinskata-chast-na-oblastta-sa-vavedeni-ogranicheniya-po-nyakoi-patishta-zaradi-remonti.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци. Ремонт тече и по отсечката Оборище - Панагюрище, движението се регулира с пътни знаци. Движението по пътя  с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.02", "title": "Пазарджик: В планинската част на областта са въведени ограничения по някои пътища заради ремонти"}
{"url": "http://www.focus-news.net/news/2019/07/02/2676031/narodniyat-predstavitel-ot-nfsb-hristian-mitev-poluchi-nagrada-za-dokazatelstvo-za-patriotizma-v-deystvie-na-partiyata.html", "text": "ХНародният представител от НФСБ и заместник-председател на правната комисия в парламента Христиан Митев получи наградата на Асоциацията на индустриалния капитал в България в националния конкурс „Икономика на светло“ за законодателна промяна, облекчила работата на над 3600 малки фирми, съобщиха от пресцентъра на  НФСБ . Наградата му бе връчена от кмета на София Йорданка Фандъкова на церемония, провела се в хотел „Балкан“ снощи.  \r\nНФСБ получава признание за борбата си със сивата икономика за втори път – през миналата година голямото отличие получи Валери Симеонов. „Това е признание за истинския патриотизъм в действие на нашата политическа сила, която се бори да има по-малко сива икономика, повече приходи в бюджета – и оттам по-високи приходи за хората“, коментира Валери Симеонов. \r\nХристиан Митев бе номиниран и взе наградата в категория „За нормативен акт или административна практика, които водят до ограничаване на сивата икономика и подобряване на бизнес средата“. Престижното отличие на работодателската организация му бе присъдено конкретно за законодателна промяна, довела до облекчаване на работата на 3637 микропредприятия у нас от 1 януари 2019 г. Става дума за внесен законопроект за изменение в чл.37, ал 2 от Закона за счетоводството, с което се намалиха административните и финансови тежести за малкия бизнес на светло. \r\n„Тази награда ме задължава да продължа да работя в посока на облекчаване на условията за правене на бизнес в България“, каза Христиан Митев при връчването на приза. И той, и Валери Симеонов бяха категорични, че е чест да бъдеш удостоен с награда от една от най-сериозни работодателски организации в България, каквато е АИКБ – по думите на Валери Симеонов „хора, които осигуряват заплати, поминък и приходи на стотици хиляди семейства, хора, които си плащат данъците“.", "date": "2019.07.02", "title": "Народният представител от НФСБ Христиан Митев получи награда за доказателство за патриотизма в действие на партията"}
{"url": "http://www.focus-news.net/news/2019/07/02/2676032/kyustendil-ryazane-na-hrasti-i-kastrene-na-darveta-se-izvarshva-v-uchastatsi-ot-patya-mezhdu-selata-sgurovo-i-granitsa.html", "text": "Рязане на храсти и кастрене на дървета се извършва в участъци от пътя между селата Сгурово и Граница. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението трябва да се осъществява с повишено внимание. Срокът за приключване на рязането на храсти е до 5 юли. Частични ремонти на асфалтовата настилка се извършват по пътя между селата Гърляно и Бобешино. Участъкът е сигнализиран с пътни знаци. Движението се извършва само в едната лента, срокът е до 2 юли. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът за приключване на дейностите е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба, срокът е до 12 август. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът за приключване на рехабилитация до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.07.02", "title": "Кюстендил: Рязане на храсти и кастрене на дървета се извършва в участъци от пътя между селата Сгурово и Граница"}
{"url": "http://www.focus-news.net/news/2019/07/02/2676026/pleven-700-kandidat-studenti-se-yavyavat-na-parviya-redoven-izpit-po-biologiya-za-meditsina-i-farmatsiya-v-mu-pleven.html", "text": "700 кандидат-студенти се явяват на първия редовен изпит по биология за медицина и фармация в МУ-Плевен на 2 юли. Това съобщиха от пресцентъра на  учебното заведение . Общо 684 кандидат-студенти ще се състезават на първия редовен изпит по биология за местата по държавна поръчка, редовно обучение, за специалностите „Медицина” и „Фармация“, което прави средно 5 кандидати, борещи се за едно място. Общият брой на кандидатите е над 1000, от които за магистърските програми по Медицина и Фармация е 781, а за бакалавърските – 278. Срокът за прием на кандидатстудентски документи за бакалаври продължава до 17 юли, тъй като тестът по биология за тези специалности е на 23 юли. За поредна година висшето училище в Плевен отчита стабилен и силен интерес от страна на кандидат-студентите към специалностите, които предлага за прием.  \r\nОбщо 480 новоприети студенти по държавна поръчка в редовна и задочна форма на обучение ще се приемат от новата учебна година в МУ-Плевен. Увеличени са местата за прием в бакалавърските сцециалности – повече студенти ще се обучават за медицинска сестра и медицински лаборант. Медицински университет – Плевен предлага обучение по общо 14 специалности, 4 магистърски и 10 бакалавърски програми в 5 професионални направления – медицина, фармация, здравни грижи, обществено здраве и социални дейности. Непроменени остават таксите за обучение по държавна поръчка и в платена форма. Местата за прием на студенти по държавна поръчка за специалностите „Медицина“ са 120, за „Фармация“ - 60, за „Медицинска сестра“ са 75, „Акушерка“ - 30; „Медицински лаборант“ - 19; „Рентгенов лаборант“ - 18; „Помощник-фармацевт“ 20; „Медицинска рехабилитация и ерготерапия“ - 40; „Опазване и контрол на общественото здраве“ - 12 и „Медицинска козметика“ - 15. \r\nЗа учебната 2019/2020 година МУ-Плевен разкрива две нови специалности във Факултет „Обществено здраве“. Новата бакалавърска програма по „Социални дейности в здравеопазването“ е с прием след средно образование по държавна поръчка. От 2019 г. стартира и приемът на документи за новоразкритата магистратура по „Медицинска рехабилитация и ерготерапия“ в задочна, платена форма на обучение, след завършена бакалавърска степен. Висшето училище запазва приема по специалност „Социални дейности“ в платена форма на обучение.  \r\nПреди редовната кандидатстудентска изпитна сесия МУ-Плевен получи първата си отлична програмна акредитация на специалността от регулираните професии „Фармация“ с образователно-квалификационна степен „Магистър“ във Факултет „Фармация“. Общата оценка от акредитация е 9.06 (при максимална 10) със срок на валидност 6 (шест) години с увеличен капацитет от 300 на 450 студенти. Високата акредитационна оценка автоматично означава прием на 90 студенти по държавна поръчка в специалност „Фармация“ годишно и право на обявяване на платен прием в рамките на свободния капацитет. Към момента във Факултет „Фармация“ се обучават общо 131 студенти – 60 студенти в първи курс, 44 във втори и 30 в трети курс на обучение. \r\nПървият кандидатстудентски изпит по биология от редовната сесия за специалностите „Медицина“ и „Фармация“ ще се проведе на 2 юли 2019 г., вторник, от 9.00 до 13.00 ч в 29 учебни зали на Ректората, Факултета по Фармация и Учебния корпус с участието на 130 квестори - преподаватели и служители на университета. Вторият конкурсен изпит по химия за двете магистърски специалности е на 9 юли 2019 г. също с продължителност 4 часа.  \r\nВ деня на изпита кандидат-студентите ще се настаняват по местата си от 8.00 до 8.30 часа. Точно в 8.40 ч в зала „Асклепий” на Ректората ще бъде изтеглен изпитният вариант по биология. Това ще стане на произволен принцип в присъствието на ректора на висшето училище проф. д-р Славчо Томов, зам.-ректора по учебната дейност проф. Маргарита Александрова, зам.-декана на Факултет „Медицина” доц. д-р Добромир Димитров, зам.-декана на Факултет „Фармация“ доц. д-р Павлина Йорданова, председателя на Комисията за оценяване на конкурсните работи по биология доц. Милена Атанасова, председателя на Техническата комисия за прием на кандидатстудентски документи Виржиния Лазарова, родители на кандидатите и журналисти. \r\nСлед стартиране на изпита, от 8.45 ч в зала „Хипократ” на Ректората, ректорът проф. д-р Славчо Томов и Ръководството на МУ-Плевен ще дадат брифинг с анализ на кандидатстудентска кампания 2019.", "date": "2019.07.02", "title": "Плевен: 700 кандидат-студенти се явяват на първия редовен изпит по биология за „Медицина“ и „Фармация“ в МУ-Плевен"}
{"url": "http://www.focus-news.net/news/2019/07/02/2676034/shumen-turnir-po-strelba-shte-se-provede-na-strelbishten-kompleks-novi-pazar.html", "text": "От 13.00 часа в Стрелбищен комплекс – Нови пазар ще се проведе турнир по стрелба. Това съобщиха от  ОДМВР- Шумен . Той е организиран във връзка с Професионалния празник на полицията - 5 юли. Ще участват отбори от всички полицейски управления. За призови места ще се борят и представителни отбори на журналисти.", "date": "2019.07.02", "title": "Шумен: Турнир по стрелба ще се проведе на Стрелбищен комплекс – Нови пазар"}
{"url": "http://www.focus-news.net/news/2019/07/02/2676035/ministar-neno-dimov-vse-oshte-nito-edin-malak-grad-s-pod-2000-dushi-naselenie-ne-e-kandidatstval-za-finansirane-na-prechistvatelna-stantsiya.html", "text": "Все още нито един малък град с под 2000 души население не е кандидатствал за финансиране на пречиствателна станция. Това каза министърът на околната среда и водите Нено Димов в интервю за предаването „Здравей, България“ по  Нова телевизия . \r\n„Във всички големи курорти и градове действат пречиствателни станции за отходните води, проблемът остава в по-малките от типа на Синеморец – тези, които са под 2000 жители извън сезона. Именно заради това в края на миналата година направихме промени и такива градове да могат да кандидатстват за пречиствателни станции, което до тази година не беше разрешено. От 1 януари действа това, но все още нямаме заявка от такъв град – който през зимата е с под 2000 души, за кандидатстване за финансиране на пречиствателна станция“, заяви Димов и изрази надежда, че след местните избори ще има повече кандидати.  \r\nМинистър Димов коментира и темата за дивото къмпингуване. „Там, където има диво къмпингуване, има изключително много отпадъци и кметовете са много притеснени. Законът регламентира какви са онези минимални изисквания, за да може който иска да къмпингува, но и да опазва околната среда“, обясни той. Димов посочи, че предстои да бъдат разработени условията за дивото къмпингуване и уточни, че за МОСВ е важно местата да имат тоалетна, кошчета за боклук и др. „Естествено е, че отпадъците трябва да се събират, естествено е, че отпадната вода не трябва да остава“, заяви Димов и посочи, че това ще е водещо за МОСВ по време на разговорите между четирите министерства относно регламентацията за диво къмпингуване.", "date": "2019.07.02", "title": "Министър Нено Димов: Все още нито един малък град с под 2000 души население не е кандидатствал за финансиране на пречиствателна станция"}
{"url": "http://www.focus-news.net/news/2019/07/02/2676037/silistra-izlozhba-predstavyashta-obrazovatelnoto-delo-v-evropeyski-izmereniya-shte-bade-pokazana-na-5-yuli.html", "text": "На 5 юли от 11.30 ч. в една от залите на Художествена галерия Силистра е последната преди заключителната наесен проява от Комуникационната стратегия в област Силистра. Предстои откриване на изложба, подготвена за образователното дело в европейски измерения в област Силистра. Това съобщиха от пресцентъра на  областната администрация . Тя е дело на Филиал Силистра на Русенски университет „Ангел Кънчев“ - Русе. И конкретно на Студентска учебно-изследователска лаборатория „Културно-историческо наследство“ с ръководител доц. д-р Румяна Лебедова.", "date": "2019.07.02", "title": "Силистра: Изложба, представяща образователното дело в европейски измерения, ще бъде показана на 5 юли"}
{"url": "http://www.focus-news.net/news/2019/07/02/2676033/plovdiv-s-golyam-simfonichen-kontsert-gradat-shte-otbelezhi-120-godini-ot-rozhdenieto-na-pancho-vladigerov-pred-obshtinata.html", "text": "120 години от рождението на Панчо Владигеров ще бъдат отбелязани в Пловдив с безплатен симфоничен концерт на пл. „Стефан Стамболов” пред Общината. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Концертът ще се състои от 20.00 часа на 2 юли. Организатор е Опера Пловдив, която е поканила за солисти внуците на композитора – братята Александър Владигеров (тромпет) и Константин Владигеров (кларинет и пиано), които от дълги години живеят и творят във Виена. Солисти в концерта ще бъдат още Христо Попов (пиано) и Стоян Янкулов – Стунджи. Оркестърът на Опера Пловдив ще бъде дирижиран от Сергей Болкховец, концертмайстор е Мичо Димитров. \r\nПрограмата на концерта включва едни от най-известните произведения на Панчо Владигеров като рапсодия „Вардар” и Концерт за пиано и оркестър в си бемол минор, оркестрови пиеси, както и ефектни джазово-фолклорни композиции на братя Владигерови. \r\nПанчо Владигеров е един от най-изтъкнатите представители на българската музикална култура.   Роден е в Цюрих, Швейцария, но прекарва ранното си детство в Шумен. Създава огромно по мащаби и жанрово разнообразие творчество, наброяващо 20 хиляди страници нотни ръкописи, старателно събирани, надписвани и анотирани. Сред най-изтъкнатите му творби са рапсодия „Вардар“, операта „Цар Калоян“, симфонични произведения, балетът „Легенда за езерото“, „Българска сюита“, „Еврейска поема“, „Люлинска импресия“ и други. Негови произведения са най-изпълняваните български музикални творби в чужбина. Той е единствен представител на България в Постоянния съвет за международно сътрудничество на композиторите, част от делегацията на Световния конгрес на мира, Париж, 1949 г., член на жури на най-престижните международни конкурси – Виена, Будапеща, Щутгард, Брюксел, Болцано, Москва, Рио де Жанейро и др. Сред учениците му са изтъкнати български музиканти – композитори и изпълнители, като Парашкев Хаджиев, Александър Райчев, Алексис Вайсенберг, Божидар Абрашев, Милчо Левиев, Красимир Кюркчийски, Александър Йосифов, Георги Костов, Пенчо Стоянов, Иван Дренников, Васил Казанджиев, Юлия Ценова и други.", "date": "2019.07.02", "title": "Пловдив: С голям симфоничен концерт градът ще отбележи 120 години от рождението на Панчо Владигеров пред Общината"}
{"url": "http://www.focus-news.net/news/2019/07/02/2676036/kardzhali-remonti-se-izvarshvat-po-pat-ii-59-karamfil-krumovgrad-ot-km-30-do-km-36.html", "text": "Движението по второкласен път II-59 Момчилград – Ново Соколино от км 7+090 до км 7+430 трябва да се осъществява с повишено внимание поради извършване на отводнителни мероприятия на пътно кръстовище с път III-5901 Момчилград – Равен – Нановица в срок до края на деня. Това съобщиха за  Радио „Фокус“  от ОПУ-Кърджали. Само по едната лента става движението по третокласен път III-5901 Момчилград – Равен от 0 до км 0+370 поради извършване на отводнителни мероприятия на кръстовище с път Момчилград – Ново Соколино в срок до края на деня. Ремонти се извършват по път II-59 Карамфил – Крумовград от км 30 до км 36, водачите трябва да карат с повишено внимание към водостоците и окопите, които се облицоват в срок до 30 юни. Ограничено е движението на МПС над 12 т по път Кърджали – Маказа в участъка Надлез Кирково – ГКПП „Маказа“ за МПС над 3,5 т. Движението по път Черноочене – Кърджали само в посока от Черноочене към Кърджали е ограничено за движение на МПС над 15 т. Движението по третокласен републикански път ІІІ-5009 Зорница – Бели пласт – Стремци– Кърджали е ограничено за МПС над 12 т. Обходният маршрут е по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. \r\nДарина ДЕЕНИЧИНА", "date": "2019.07.02", "title": "Кърджали: Ремонти се извършват по път II-59 Карамфил – Крумовград от км 30 до км 36"}
{"url": "http://www.focus-news.net/news/2019/07/02/2676040/vecher-makedoniya-es-se-razpada-na-modela-na-yugoslaviya.html", "text": "Електронното издание на близкия до опозиционната ВМРО-ДПМНЕ македонски вестник  \"Вечер\"  публикува статия, в която анализира сходства в процеса на разпадане на бивша Югославия и настоящата ситуация в Европейския съюз. \r\nПо-старите читатели си спомнят как се разпадна Югославия. Сривът бе предшестван от 14-ия извънреден конгрес на Централния комитет на Съюза на комунистите в Югославия, където делегатите се разделиха на две групи: Македония, Черна гора, Босна и Сърбия, от една страна, и Хърватия и Словения, от друга. \r\nПрез януари 1990 г., когато се проведе 14-ият конгрес на ЦК в Белград, двудневния дебат на делегатите приключи с още повече разделения и дискусии в обществеността за бъдещето на Югославия, които Словения и Хърватия видяха като разпадане на държавата. Останалите искаха федерална държава с по-голяма демокрация и автономия на републиките. \r\nНакрая, на 22 януари около 22:30 часа словенският комунистически президент Милан Кучан прекрати трудния дебат между словенците и сърбите. Кучан подаде ръката си на конгресмена Милан Панчевски и излезе от залата, а след това всичките 106 словенски делегати напуснаха конгреса. Малко по-късно, в подкрепа на словенците, хърватите също напуснаха залата, водени от шефа им Ивица Рачан. \r\nВ полунощ сесията на последния Югославски комунистически конгрес приключи и залата беше изпразнена. Последва гражданската война в Югославия и разпадането на държавата. На 25 юни 1991 г. парламентите на Словения и Хърватия взеха решение за едностранно провъзгласяване на независимостта и само месец по-късно, на 27 юни 1991 г., словенците започнаха въоръжено нападение срещу югославската армия и се отприщи гражданска война, която беше временно прекъсната от Дейтънското споразумение от 1995 г. и приключи в Косово, през юни 1999 г., когато югославската република най-накрая беше сразена. \r\nАко гледаме какво се случва в наши дни с Европейския съюз, ще забележим, че ситуацията е идентична с тази на последния комунистически конгрес през 1990 г., когато Югославия се разпадна. \r\nПрез май тази година бяха проведени избори за Европейски парламент, в които участваха 750 делегати от всички страни от ЕС, включително от напускащата Великобритания. Партиите и сдруженията на дясната политическа партия ЕНП спечелиха изборите на тези избори. Тя взе 178 места в парламента, а \"Алиансът на либералите и демократите\" - 108 места. Водещият кандидат на ЕНП Манфред Вебер заяви, че партията му е упълномощена да ръководи Европейската комисия, с подкрепата на германския канцлер Меркел. \r\nТака беше през май, но по-малко от два месеца нещата започнаха да се усложняват и да се променят. Решението да се избере първият човек в Европейската комисия не беше оставено на вътрешни преговори между партиите в Европейския парламент, а изборът бе направен от правителствените ръководители на европейските държави, Европейския съвет. В тази ситуация Манфред Вебер вече не е фаворит за председателството на Европейската комисия, а сега мястото се планира за нидерландския социалдемократ Франс Тимерманс, който е подкрепян дори от правителството на Германия, т.е. от ХДС и германския канцлер Меркел. Десниците, които спечелиха изборите, се почувстваха предадени и изиграни. \r\nУикендът в Брюксел събра ръководителите на европейските правителства, за да съгласуват окончателна позиция за това кой ще влезе в европейското правителство и кой ще бъде начело на Комисията. Вместо добре познатата гладка европейска дипломация на компромиси, срещата на върха в Брюксел бе белязана със зараждащи се конфликти, взаимни обвинения и дълбоки разделения между европейците. Най-активни от дясната политическа партия, която защити предизборната си победа, и настоя за ръководител на Европейската комисия да бъде избран Манфред Вебер, бяха българският премиер Бойко Борисов и италианският му колега Джузепе Конте. Борисов показа енергия и принципи, обвинявайки германския канцлер Меркел за кризата и атакувайки колебливостта й. \r\nНо българите и италианците не бяха сами в тази борба. Италия, Унгария, Хърватия, Полша, Словакия, Чехия, Латвия, Румъния, Кипър бяха на нейна страна. Така поне десет правителства се противопоставиха на изборната манипулация и се опитаха да осуетят избирането на председател на Европейската комисия от партии, които не са победители в изборите. \r\nЦелият процес на преговори беше противоречив и мъчителен. Подготвителната среща на лидерите на ЕС, официално наречена Европейски съвет, започна в неделя (30.06.2019 г.) и продължи в понеделник. Но от самото начало нещата доведоха до напрежение в по-голям мащаб. Официалната вечеря беше отложена с три часа, а след като работата започна, само след два часа беше прекъсната. \r\nПо-късно Politico.eu съобщи, че зад затворените врати на срещата на върха атмосферата е била напрегната и е имало нещо като \"бунт\" срещу избирането на Тимерманс. Беше съобщено, че българският премиер Бойко Борисов остро атакува Ангела Меркел за промяна на позицията и подкрепата й за социалдемократа Тимерманс. Съобщено бе също, че срещата в крайна сметка завърши без резултат и може да бъде продължена едва на 15 юли. За поста в ЕК бе споменато и ново име - на Мишел Барние.  \r\nФренският президент Макрон критикува участниците в срещата на върха и неефективността да изберат нов ръководител на Европейската комисия, добавяйки, че провалът се дължи на личните амбиции на някои от 28-те лидери на срещата на върха, без да уточнява кои точно визира. \r\nАнгела Меркел, след като приключи втория ден от срещата на върха, заяви, че е необходимо повече време за сделката и че това е опит на по-малките държави-членки на ЕС да надвият колкото се може повече над големите, което според нея е неразумно. \r\nИ така, стъпка по стъпка, в ЕС виждаме Югославия преди разпадането й. Великата и силна Германия и Франция искат да диктуват и налагат решения за бъдещото европейско правителство, Италия не е съгласна. Това разделение няма да приключи на европейската среща на върха, а атмосферата ще бъде прехвърлена на други нива в целия ЕС и, от друга страна, ще укрепи намеренията на Франция и Германия да създадат и наложат модел, който не е един и същ в Европейския съюз. Някои имат по-големи държави, отговорности и разходи и следователно трябва да имат повече права. Между другото, това е в противоречие с идеала и концепцията на ЕС и няма да мине без нови шокове в бъдеще, защото някога придобитото право на малките държави на равенство няма да бъде изоставено с лека ръка. \r\nКато начало Сърбия и Черна гора, като преговарящи с ЕС за тяхното членство, ще бъдат изтеглени от този процес, а Македония и Албания ще получат заключена врата в чакалнята. Тереза Герова", "date": "2019.07.02", "title": "\"Вечер\" (Македония): ЕС се разпада на модела на Югославия"}
{"url": "http://www.focus-news.net/news/2019/07/02/2676042/veliko-tarnovo-remontni-deynosti-se-izvarshvat-po-patya-mezhdu-polski-trambesh-i-selo-obedinenie.html", "text": "Ремонтни дейности се извършват по пътя между Полски Тръмбеш и село Обединение. Водачите трябва да карат внимателно в участъка от км 0 до км 15. Там се извършва преасфалтиране,  реконструкция на банкетите, отводнителните съоръжения и премахване на излишна растителност. Движението се регулира с пътни знаци. Срокът за приключване е 15 юли, съобщават за  Радио „Фокус“ – Велико Търново  то Областно пътно управление – Велико Търново. Трафикът в областта е натоварен. Настилките са сухи, а времето – слънчево и ясно.  \r\nИнтензивно е движението в района на двата пътни възела – \"Южен\" и \"Качица\", по булевардите „България“ и „Никола Габровски“, както и в района на Беляковско шосе. Колони от автомобил са се образували и по ул. „Магистрална“ – част от път София – Варна. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Прохода на Републиката, но там остава в сила предупреждението за опасност от падащи камъни. В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. \r\nЛуиза ТРАНЧЕВА", "date": "2019.07.02", "title": "Велико Търново: Ремонтни дейности се извършват по пътя между Полски Тръмбеш и село Обединение"}
{"url": "http://www.focus-news.net/news/2019/07/02/2676041/sport-adrien-rabio-podpisa-s-yuventus.html", "text": "Италианският шампион Ювентус привлече френския национал Адриен Рабио. 24-годишният халф пристигна със свободен трансфер от Пари Сен Жермен. В официалното съобщение на \"бианконерите\" не се споменава срока на договора, но според медиите той е за 4 години. Рабио ще получи 10 млн. евро на ръка, а годишната му заплата ще е 7 млн. Той ще бъде представен пред медиите утре. Рабио е продукт на академията на ПСЖ и проби в мъжкия отбор през 2013 година. Той записа общо 227 мача с екипа на френския гранд, като отбеляза 25 гола и направи 20 асистенции. С парижани халфът завоюва 6 титли в Лига 1.", "date": "2019.07.02", "title": "Спорт: Адриен Рабио подписа с Ювентус"}
{"url": "http://www.focus-news.net/news/2019/07/02/2676043/dobrich-noviyat-roman-misteriyata-b-files-na-mariya-pavlova-shte-bade-predstaven-v-obshtina-kavarna.html", "text": "Днес в Община Каварна ще бъде представен  новият роман „Мистерията B-files“ на Мария Павлова. Това съобщиха от пресцентъра на Община Каварна. Нова българска книга търси отговор на един от горещите съвременни екопроблеми – „ Защо изчезват пчелите?”.  \r\n„Книгата „Мистерията…” е с оптимистичен завършек, има надежда за утрешния човек”, казва Мария Павлова. „Тя е с отворен край, бих казала тъжно оптимистичен. Да, природата вече съвсем явно ни сигнализира да се спрем. Да, ние уж я чуваме. Но тя просто не е главният ни приоритет… Когато човек е поразен от тежка и нелечима болест, обикновено дълго преди това е имало симптоми, имало е предупредителни сигнали, и той е осъзнавал, че примерно не трябва да пуши, но или не го е правел, или го е правел половинчато, или пак е почвал по старому като се пооправи. „Мистерията B-FILES“ е книга и за тези предупредителни симптоми, идващи от околната среда, за отношението ни към тях… Ако отворите Уикипедия ще прочетете, че ледниците на Арктика и на Антарктика изумително са намалели последните десетилетия. А те са климатици на Земята. Без тях утрешният човек как ще живее? И ще ни прости ли? Дали ако живее в температурен ад ще му е до радост и възторг, ще се отпусне ли и за миг душата му? Нищо не може да върне нечия младост, но точно по същия начин нищо не може да възстанови и тези ледени шапки. Само арогантен и самозабравил се ум може да твърди с лека ръка обратното. Така мисля”, допълва тя.  \r\nТова е роман с много приключения, перипетии и изненади. Смесват се личните мисли, вълнения и надежди с коварно растящия хаос в природата. Сюжетът е изключително динамичен, а главните действащи лица са две – пчелите и хората. Защо бягат от нас пчелите и повличат ли ни със себе си? Обречено ли е всичко или все още има надежда?", "date": "2019.07.02", "title": "Добрич: Новият роман „Мистерията B-files“ на Мария Павлова ще бъде представен в Община Каварна"}
{"url": "http://www.focus-news.net/news/2019/07/02/2676045/mvr-edin-chovek-e-zaginal-a-24-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 24 са ранени при 18 тежки катастрофи в страната през изминалото денонощие. Това съобщиха от пресцентъра на МВР. В столицата са регистрирани 2 тежки, при които има двама пострадали и 22 леки пътни инцидента. От началото на годината са станали 6230 пътнотранспортни произшествия, при които са загинали 255 души, а 3659 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (251) през същия период на 2018 г. се отчитат 4 (четири) повече загинали участници в движението по пътищата през 2019 г.", "date": "2019.07.02", "title": "МВР: Един човек е загинал, а 24 са ранени при катастрофи в страната през изминалото денонощие"}
{"url": "http://www.focus-news.net/news/2019/07/02/2676044/plovdiv-remontni-deynosti-se-izvarshvat-na-mostovoto-saorazhenie-po-patya-karlovo-banya-pri-r-nevolya.html", "text": "Нормално и без затруднения се осъществява трафикът на територията на областта. Това съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“ и по пътищата Пловдив - Асеновград - Смолян и Пловдив - Пазарджик. Пътните настилки на територията на областта са сухи и проходими. Движението по път по пътя Асеновград - Чепеларе се ограничава периодично поради почистване на паднали камъни под предпазната мрежа на скалните откоси за времето от 08.00 до 17.00 часа. Автомобилите се пропускат след разчистване на камъните през интервали около 30 - 40 минути. Срокът е до 5 юли. Необходимо е шофьорите да се движат с повишено внимание и съобразена скорост, като спазват стриктно поставената сигнализация. Все още е ограничено преминаването на моторни превозни средства по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 12 юли ще се извършват ремонтни дейности на мостовото съоръжение по пътя Карлово - Баня при р. Неволя. Преминаването се осъществява в една лента и се регулира от светофарна уредба. До 19 юли ще продължи изграждането на кръгово кръстовище при км 254 по пътя Карлово – Сопот в посока София. Движението в участъка се извършва в една лента. Остава забранено движението на тежкотоварни моторни превозни средства над 12 тона по пътя Поповица – Болярци. Обходният маршрут за водачите е по пътя Поповица - Садово - Кочево - Болярци. Опасност от падащи камъни има по направленията Кричим - Стамболийски, Бачково - Нареченски бани и Юговско ханче - Югово - Лъки - Здравец, също в района на проходите Козница и Стражата.  \r\nТрафикът на територията на град Пловдив също се извършва нормално и без затруднения към този час. Засилено автомобилно движение се отчита в централната градска част и по входно-изходните артерии. Пътищата в града също са сухи и нормално проходими. \r\nТони МИХАЙЛОВ", "date": "2019.07.02", "title": "Пловдив: Ремонтни дейности се извършват на мостовото съоръжение по пътя Карлово - Баня при р. Неволя"}
{"url": "http://www.focus-news.net/news/2019/07/02/2676048/kyustendil-zapochna-podavaneto-na-zayavleniya-za-dopuskane-do-darzhavni-zrelostni-izpiti-za-sesiya-avgust-septemvri.html", "text": "Започна подаването на заявления за допускане до държавни зрелостни изпити за сесия август - септември. Това съобщиха за  Радио „Фокус” – Кюстендил  от Регионално управление на образованието – Кюстендил. Заявленията се подават до 12 юли до директора на училището, в което се е обучавал зрелостникът. За провеждането на зрелостните изпити е изготвен график. По български език и литература изпитът ще бъде на 28 август, а ден по-късно ще бъде изпитът за втори държавен зрелостен изпит. От 30 август до 4 септември са датите за изпити по желание на зрелостника. До 23 август в училищата ще се обявят списъци с разпределението на зрелостниците по училища, сгради и зали. \r\nВенцеслав ИЛЧЕВ", "date": "2019.07.02", "title": "Кюстендил: Започна подаването на заявления за допускане до държавни зрелостни изпити за сесия август - септември"}
{"url": "http://www.focus-news.net/news/2019/07/02/2676049/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално се осъществява движението по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма въведени ограничения и ремонтни дейности по пътищата, които са част от републиканската пътна мрежа. Няма регистрирани тежки пътни инциденти през изминалата нощ. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.07.02", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/07/02/2676047/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Електронното издание на близкия до опозиционната ВМРО-ДПМНЕ македонски вестник  \"Вечер\"  публикува статия, в която анализира сходства в процеса на разпадане на бивша Югославия и настоящата ситуация в Европейския съюз. \r\nПо-старите читатели си спомнят как се разпадна Югославия. Сривът бе предшестван от 14-ия извънреден конгрес на Централния комитет на Съюза на комунистите в Югославия, където делегатите се разделиха на две групи: Македония, Черна гора, Босна и Сърбия, от една страна, и Хърватия и Словения, от друга. \r\nПрез януари 1990 г., когато се проведе 14-ият конгрес на ЦК в Белград, двудневния дебат на делегатите приключи с още повече разделения и дискусии в обществеността за бъдещето на Югославия, които Словения и Хърватия видяха като разпадане на държавата. Останалите искаха федерална държава с по-голяма демокрация и автономия на републиките. \r\nНакрая, на 22 януари около 22:30 часа словенският комунистически президент Милан Кучан прекрати трудния дебат между словенците и сърбите. Кучан подаде ръката си на конгресмена Милан Панчевски и излезе от залата, а след това всичките 106 словенски делегати напуснаха конгреса. Малко по-късно, в подкрепа на словенците, хърватите също напуснаха залата, водени от шефа им Ивица Рачан. \r\nВ полунощ сесията на последния Югославски комунистически конгрес приключи и залата беше изпразнена. Последва гражданската война в Югославия и разпадането на държавата. На 25 юни 1991 г. парламентите на Словения и Хърватия взеха решение за едностранно провъзгласяване на независимостта и само месец по-късно, на 27 юни 1991 г., словенците започнаха въоръжено нападение срещу югославската армия и се отприщи гражданска война, която беше временно прекъсната от Дейтънското споразумение от 1995 г. и приключи в Косово, през юни 1999 г., когато югославската република най-накрая беше сразена. \r\nАко гледаме какво се случва в наши дни с Европейския съюз, ще забележим, че ситуацията е идентична с тази на последния комунистически конгрес през 1990 г., когато Югославия се разпадна. \r\nПрез май тази година бяха проведени избори за Европейски парламент, в които участваха 750 делегати от всички страни от ЕС, включително от напускащата Великобритания. Партиите и сдруженията на дясната политическа партия ЕНП спечелиха изборите на тези избори. Тя взе 178 места в парламента, а \"Алиансът на либералите и демократите\" - 108 места. Водещият кандидат на ЕНП Манфред Вебер заяви, че партията му е упълномощена да ръководи Европейската комисия, с подкрепата на германския канцлер Меркел. \r\nТака беше през май, но по-малко от два месеца нещата започнаха да се усложняват и да се променят. Решението да се избере първият човек в Европейската комисия не беше оставено на вътрешни преговори между партиите в Европейския парламент, а изборът бе направен от правителствените ръководители на европейските държави, Европейския съвет. В тази ситуация Манфред Вебер вече не е фаворит за председателството на Европейската комисия, а сега мястото се планира за нидерландския социалдемократ Франс Тимерманс, който е подкрепян дори от правителството на Германия, т.е. от ХДС и германския канцлер Меркел. Десниците, които спечелиха изборите, се почувстваха предадени и изиграни. \r\nУикендът в Брюксел събра ръководителите на европейските правителства, за да съгласуват окончателна позиция за това кой ще влезе в европейското правителство и кой ще бъде начело на Комисията. Вместо добре познатата гладка европейска дипломация на компромиси, срещата на върха в Брюксел бе белязана със зараждащи се конфликти, взаимни обвинения и дълбоки разделения между европейците. Най-активни от дясната политическа партия, която защити предизборната си победа, и настоя за ръководител на Европейската комисия да бъде избран Манфред Вебер, бяха българският премиер Бойко Борисов и италианският му колега Джузепе Конте. Борисов показа енергия и принципи, обвинявайки германския канцлер Меркел за кризата и атакувайки колебливостта й. \r\nНо българите и италианците не бяха сами в тази борба. Италия, Унгария, Хърватия, Полша, Словакия, Чехия, Латвия, Румъния, Кипър бяха на нейна страна. Така поне десет правителства се противопоставиха на изборната манипулация и се опитаха да осуетят избирането на председател на Европейската комисия от партии, които не са победители в изборите. \r\nЦелият процес на преговори беше противоречив и мъчителен. Подготвителната среща на лидерите на ЕС, официално наречена Европейски съвет, започна в неделя (30.06.2019 г.) и продължи в понеделник. Но от самото начало нещата доведоха до напрежение в по-голям мащаб. Официалната вечеря беше отложена с три часа, а след като работата започна, само след два часа беше прекъсната. \r\nПо-късно Politico.eu съобщи, че зад затворените врати на срещата на върха атмосферата е била напрегната и е имало нещо като \"бунт\" срещу избирането на Тимерманс. Беше съобщено, че българският премиер Бойко Борисов остро атакува Ангела Меркел за промяна на позицията и подкрепата й за социалдемократа Тимерманс. Съобщено бе също, че срещата в крайна сметка завърши без резултат и може да бъде продължена едва на 15 юли. За поста в ЕК бе споменато и ново име - на Мишел Барние.  \r\nФренският президент Макрон критикува участниците в срещата на върха и неефективността да изберат нов ръководител на Европейската комисия, добавяйки, че провалът се дължи на личните амбиции на някои от 28-те лидери на срещата на върха, без да уточнява кои точно визира. \r\nАнгела Меркел, след като приключи втория ден от срещата на върха, заяви, че е необходимо повече време за сделката и че това е опит на по-малките държави-членки на ЕС да надвият колкото се може повече над големите, което според нея е неразумно. \r\nИ така, стъпка по стъпка, в ЕС виждаме Югославия преди разпадането й. Великата и силна Германия и Франция искат да диктуват и налагат решения за бъдещото европейско правителство, Италия не е съгласна. Това разделение няма да приключи на европейската среща на върха, а атмосферата ще бъде прехвърлена на други нива в целия ЕС и, от друга страна, ще укрепи намеренията на Франция и Германия да създадат и наложат модел, който не е един и същ в Европейския съюз. Някои имат по-големи държави, отговорности и разходи и следователно трябва да имат повече права. Между другото, това е в противоречие с идеала и концепцията на ЕС и няма да мине без нови шокове в бъдеще, защото някога придобитото право на малките държави на равенство няма да бъде изоставено с лека ръка. \r\nКато начало Сърбия и Черна гора, като преговарящи с ЕС за тяхното членство, ще бъдат изтеглени от този процес, а Македония и Албания ще получат заключена врата в чакалнята. \r\n***  Броени дни преди предсрочните парламентарни избори в неделя, министър-председателят на Гърция Алексис Ципрас (СИРИЗА) и лидерът на основната опозиционна партия в страната - Кириакос Мицотакис (\"Нова демокрация\"), засилиха кампанията си, отбелязват в редакцията на електронното издание на атинския ежедневник  Kathimerini . \r\nГоворейки от Ираклио на остров Крит, Ципрас защити политиката на правителството си, заявявайки, че решението му да подкрепя бедните гърци не е класово ориентирана политика, а с цел да предложи социална справедливост. Той също така изрази убеждението си, че СИРИЗА ще победи в неделното гласуване, въпреки резултатите от европейските избори миналия месец и проучванията на общественото мнение. По-рано той заяви пред местни медии, че избирането на \"Нова демокрация\" ще бъде връщане към управление на партиите, които доведоха Гърция до фалит.. \r\nОт своя страна Мицотакис обеща, че социалните субсидии няма да бъдат съкратени, като същевременно заяви, че според него \"Нова демокрация\" ще привлече много нови избиратели. В интервю за телевизия \"Скай\", Мицотакис също така заяви, че планира да „възстанови статута“ на съдебната система и да премахне закона за убежището на университетите. \r\nПо време на посещението си в източния Егейски остров Самос в понеделник, Мицотакис обеща, че неговото правителство ще предприеме действия за намаляване на пренаселеността в приемните центрове за мигранти на Самос и други острови. \r\n*** Председателят на Президиума на Босна и Херцеговина (БиХ) заяви, че Република Сръбска (РС) няма да приема мигранти на нейна територия и отхвърли твърденията на върховния представител на международната общност в Босна и Херцеговина Валентин Инцко, че РС има достатъчно място за тях, пише електронното издание Sarajevo Times. \r\nДодик добави, че подобни изявления идват от онези, чиито страни са създали огради, за да се предпазят от мигранти. \r\n*** Косовските сърби затвориха в понеделник всички хранителни магазини и пекарни в северната част на страната, протестирайки срещу решението на правителството за въвеждане на 100% данък върху сръбските стоки, пише електронното издание на прищинския ежедневник Gazeta Express. \r\nИзточници казаха пред изданието, че в понеделник в северната част на Косово не е отворен нито един магазин, което е част от кампанията на местните сърби за фалшива хуманитарна криза. Паралелните структури в Северна Митровица наредиха на всички магазини и ресторанти да затворят вратите си, като част от организирана кампания, подкрепена от Белград, за създаване на „хуманитарна криза“. \r\nПрез ноември 2018 г. властите в Косово въведоха 100% данък за всички сръбски продукти, в противодействие на агресивната кампания на Сърбия срещу държавността на Косово, отбелязва изданието. \r\n***", "date": "2019.07.02", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2019/07/02/2676046/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-yuli.html", "text": "„Софийска вода” временно ще прекъсне водоснабдяването в някои части на столицата на 3 юли. Това съобщиха от пресцентъра на  дружеството . \r\nВъв връзка с монтаж на спирателни кранове на ул. „Две могили“ в кв. „Кумарица“ на град Нови Искър се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Светлина“, ул. „Дъбиците“, ул. „Леярска“, ул. „Свещеник Юрдан Ангелов“, ул. „Кумарица“, ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Две могили“ ъгъла с ул. „Плиска“.  \r\nВъв връзка с пресвързване на уличен водопровод на ул. „Каменоделска“ в НПЗ „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Грънчарска“ от ул. „Индустриална“ до ул. „Каменоделска“; ул. „Каменоделска“ от ул. „Грънчарска“ до ул. „Кожарска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каменоделска“ ъгъла с ул. „Кожарска“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.` \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -   .", "date": "2019.07.02", "title": "„Софийска вода” временно ще прекъсне водоснабдяването в някои части на столицата на 3 юли"}
{"url": "http://www.focus-news.net/news/2019/07/02/2676050/izpalnitelnoto-byuro-na-bsp-shte-provede-izneseno-zasedanie-v-kyustendil.html", "text": "Изпълнителното бюро на БСП ще проведе от 10.00 часа свое изнесено заседание в града,  където ще се срещне с общинските ръководства на 9-те общини в областта, ще разгледа проблемите във всяка една от тях и ще предложи решения. Това съобщиха от пресцентъра на  партията .  Бюрото вече проведе свои изнесени заседания в Ямбол и Сливен и ще продължи във всички области на страната.", "date": "2019.07.02", "title": "Изпълнителното бюро на БСП ще проведе изнесено заседание в  Кюстендил"}
{"url": "http://www.focus-news.net/news/2019/07/02/2676020/ria-novosti-v-teheran-predrekoha-unishtozhenie-na-izrael-ako-sasht-napadnat-iran.html", "text": "Началникът на комисията на иранския парламент по ядрените въпроси Моджтаб Зонур заяви, че в случай на нападение от страна на САЩ, Техеран ще унищожи Израел, предава  РИА Новости . \r\n„Ако САЩ ни нападнат,  на Израел ще му остане половин час живот“, заяви той, цитиран от агенция Mehr. \r\nЗонур също така нарече заявлението на американския президент Доналд Тръмп за отмяна на удар по Иран десет минути преди атаката „политически блъф“. \r\nПарламентаристът отбеляза, че Иран има внушителна военна мощ. Според него, съветниците на американския президент разбират,че евентуално нападение срещу Ислямската република ще завърши с поражение. \r\nЗонур добави, че всички 36 военни бази на САЩ в региона се намират под наблюдението на Техеран. \r\nПревод и редакция:", "date": "2019.07.02", "title": "РИА Новости: В Техеран предрекоха унищожение на Израел, ако САЩ нападнат Иран"}
{"url": "http://www.focus-news.net/news/2019/07/02/2676051/ministar-krasimir-valchev-tryabva-da-se-promeni-protsedurata-po-odobryavane-na-uchebnitsite.html", "text": "Трябва да се промени процедурата по одобряване на учебниците. Това заяви министърът на образованието и науката Красимир Вълчев по повод скандала с учебниците по история за 10 клас, в предаването „Преди всички“ на  БНР . „В оценъчните листи за учебниците са отбелязани предимно техническите грешки, което е атестация за проблем с процедурата, че не сме задали повече от формалното съответствие, което изискваме. Освен формално съответствие, би трябвало да искаме този учебник да възпитава в определени отношения“, допълни Вълчев. \r\n„Една от задачите на историята е да формираме отношение на децата към света, в който живеем. Въпреки че като министър утвърждавам учебниците, аз не съм специалист, дори да прочета всички учебници, може би нямам това око да видя всички разлики. В случая, след като ги прочетох, видях, че тези учебници са много различни един от друг. Формално трябва да отговарят на една и съща програма. Аз бях провокиран да ги прочета след сигналите, които получихме, първо от учители, след това от хора, които се изказаха в публичното пространство“, заяви Вълчев.  \r\n„Водили сме разговори с главните редактори на издателствата. Няма задължителни текстове. Това, което трябва да се случи, е да се промени отношението. С различни техники е направен опит да се даде благовидност, нормалност на един режим, който ние сме характеризирали като тоталитарен. Определено е търсен ефект, защото това не може да се направи случайно“, посочи той. \r\nКрасимир Вълчев подчерта, че водещото в случая не е периодът на комунизма, а базовите институции на тоталитарния режим. „Ние трябва да възпитаме днешните деца в отношение към диктатурата, например. Диктатурите от 20-и век може би няма да се случат в същата форма, но не е невероятно заради изкуствения интелект и информационните технологии през 21-ви век да се появят дигитални диктатури. Не може да възпитаваме децата в равнодушие“, посочи той.", "date": "2019.07.02", "title": "Министър Красимир Вълчев: Трябва да се промени процедурата по одобряване на учебниците"}
{"url": "http://www.focus-news.net/news/2019/07/02/2676038/oleg-asenov-natsionalno-tol-upravlenie-efektat-ot-tol-sistemata-shte-bade-useten-skoro-sled-vavezhdaneto-na-taksi-prez-sledvashtata-godina.html", "text": "Тол системата ще бъде в търговска експлоатация след финализиране на покритието на пътната мрежа и тарифите. Това каза за сутрешния блок „Добро утро, България“ на  Радио „Фокус“  Олег Асенов, директор на Националното тол управление във връзка със сроковете и готовността за въвеждането на тол системата. В момента се провеждат интензивни разговори с превозвачите, обясни той, като уточни, че на 16 август системата ще бъде в пълна техническа експлоатация. Според него първите ползи от въвеждането дори и на електронната винетка ще бъдат видими до края на годината, а ефектът от тол системата ще бъде усетен в рамките на първото полугодие на следващата година. „Тя ще може да работи на 16 август като се таксува на базата на маршрутни карти. В процедура на оперативна съвместимост с нашите партньори ще можем да тестваме и определен брой бордови устройства и т. нар. GPS тракери, които да покажат по какъв начин се изчислява тарифата за пътуване. Това ще ни даде възможност да направим оценка на някой маршрут – колко би струвало реално при определена тарифа с реалното разстояние, което в ТОЛ, т.е. по платени сегменти и разстоянието, което не е в тол. Така смятаме да финализираме тарифите“, обясни Асенов. Той изрази убеденост, че начинът, по който работи ТОЛ системата ще гарантира, че няма да бъдат допускани нарушители, като отбеляза, че на ден се проверяват около 6 000 автомобила, а събраните глоби на дневна база са в размер на до 30 000 лв.  \r\nВиктория МЕСРОБОВИЧ-КУВЕНДЖИЕВА", "date": "2019.07.02", "title": "Олег Асенов, Национално тол управление: Ефектът от тол системата ще бъде усетен скоро след въвеждането на такси през следващата година"}
{"url": "http://www.focus-news.net/news/2019/07/02/2676052/pregled-na-osnovnite-temi-v-burgaskiya-pechat.html", "text": "„Нови правила са на път да отрежат хиляди пациенти от зъболечение“ е водещото заглавие от първата страница на вестник  „Черноморски фар“ . Отпор срещу ограничения на дейностите за дентални лекари без специалност. Спорните разпоредби за лечение на пулпит и вадене на зъб само от специалист, засега отложени, пояснява материалът. „Поскъпват токът, парното и водата“ е друго заглавие от страниците на вестника“. От 1 юли цените поскъпват. Средно за страната цената да топлоподаването се увеличава с 4.5%, пише още статията. „Поморие бе столица на младежкото творчество“ е още едно заглавие от страниците на ежедневника. За поредна година Поморие се превърна в център на детското творчество, обединено от 12 детско-юношески театрален фестивал „Сцена край морето, пише още статията. В страницата „Туризъм“ е поместена статията „Плажове продължават да пустеят и през юли“. Интервюто в днешния брой е с изпълнителят Георги Дюлгеров.", "date": "2019.07.02", "title": "Преглед на основните теми в бургаския печат"}
{"url": "http://www.focus-news.net/news/2019/07/02/2676053/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст  . Времето е слънчево и топло. Температурите са между 15 и 19 градуса. Лифтовите съоръжения работят.  \r\nНяма инциденти с туристи през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.07.02", "title": "ПСС: Добри са  условията за туризъм в планините"}
{"url": "http://www.focus-news.net/news/2019/07/02/2676056/pregled-na-osnovnite-temi-vav-velikotarnovskiya-pechat.html", "text": "„Само 8% са младите учители в класните стаи“ е заглавие на първа страница на областния всекидневник  „Янтра ДНЕС” . Само 8% са младите учители в системата на образованието, а тези до 25 г. са около 2%. Това съобщи председателят на Съюза на работодателите в системата на народната просвета Диян Стаматов при откриването на форума „Предизвикателството пред образованието и младите педагози на XXI век“. „Поклонници тръгнаха по пътя на мощите на св. Иван Рилски“, пише още вестникът. Поклонници тръгнаха по пътя на мощите на св. Иван Рилски от катедралния храм във В. Търново. Десетки миряни се включиха в светата литургия, отслужена от търновския митрополит Григорий и литийното шествие. „Хванаха шофьор  с почти 2 промила“ е новина от криминалната хроника. Страница пета ни разказва за Любов Маринова, която повече от 18 години помага на родители и учители да създават най-добрите условия за хармоничното развитие на децата около тях. На осма страница има материал за това как премина XII Общински празник на групите за автентичен фолклор „От извора“, който се проведе в село Янтра. „Два златни медала спечели лекоатлетът Свилен Митрофанов“ е новина от спортните страници.  \r\n„Показа се мистериозна пещера с мраморни орнаменти край Арбанаси“ е заглавие от другия областен ежедневник  „Борба“ . Мистериозна пещера с мраморни колони и орнаменти на входа излезе след почистване на един от входовете на Арбанаси, видя наш екип на място след мълвата, че тук са копали иманяри. Според запознати се е появила само преди няколко дни. „Поклонниците тръгнаха по пътя на мощите на св. Иван Рилски“ е друга новина от днес. Със света литургия, отслужена в катедралния храм „Рождество на Пресвета Богородица“, бяха изпратени поклонниците, които тръгнаха по пътя, по който преди 550г. са били пренесени мощите на свети Иеан Рилски от Търново до Рилския манастир. „Софиянец пострада при катастрофа край Малки чифлик“ е новина от криминалната хроника. „Свищовлии протестират срещу нашествието от комари“ е друго заглавие от днес, а статията ни разказва за недоволството на жителите на крайдунавския град. В областния ежедневник ще намерите и материал за търновка, която вече 13 години „ходи по мъките заради лекарска грешка“.", "date": "2019.07.02", "title": "Преглед на основните теми във великотърновския печат"}
{"url": "http://www.focus-news.net/news/2019/07/02/2676057/sliven-ogranicheno-e-dvizhenieto-na-tezhkotovarni-avtomobili-nad-10-t-v-prohodite-tvardishki-i-vratnik.html", "text": "Сухи и проходими са пътните настилки в Сливенска област. Няма въведени ограничения по пътищата,   съобщиха от  Областно пътно управление - Сливен . Трафикът е интензивен, но без задръствания. \r\nОграничено е движението на тежкотоварни автомобили над 10 т в проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2019.07.02", "title": "Сливен: Ограничено е движението на тежкотоварни автомобили над 10 т в проходите Твърдишки и Вратник"}
{"url": "http://www.focus-news.net/news/2019/07/02/2676055/smolyan-normalno-se-osashtestvyava-preminavaneto-prez-granichen-punkt-zlatograd.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.07.02", "title": "Смолян: Нормално се осъществява преминаването през граничен пункт „Златоград“"}
{"url": "http://www.focus-news.net/news/2019/07/02/2676058/andrey-kovachev-evrodeputat-ne-beshe-spazena-ugovorkata-za-kontseptsiyata-na-vodeshtite-za-evropeyskite-institutsii-kandidati-enp-nyama-namerenie-da-otstapva-ot-pozitsiite-si.html", "text": "Социалистите и либералите не спазиха уговорката си за концепцията на водещите за европейските институции кандидати. Това каза за сутрешния блок „Добро утро, България“ на  Радио „Фокус“  евродепутатът и зам.-председател на групата на ЕНП в ЕП Андрей Ковачев след като лидерите не постигнаха съгласие за това кой ще оглави европейските институции. “Концепцията, която е прозрачна, демократична и много по-близка до гражданите включва и това, че водещият кандидат, който получи най-много гласове на европейските избори, има най-много депутати, да бъде номиниран за председател на ЕК. Те просто увъртат и излъгаха, че ще спазят тази уговорка, затова е толкова трудно да се стигне до решение. Ние спазваме уговорката, искаме да се запази цялостната концепция на водещите кандидати, а не само избран елемент от нея. Те казват: „Да, ние също подкрепяме това, но да бъде избран не вашият кандидат, който е на първо място, а нашият, който е на второ”, обясни Ковачев. Според него това не е нито демократично, нито прозрачно, нито справедливо. ЕНП няма намерение да отстъпва поста председател на ЕК, обяви той. По думите му в Европейския съвет не може да се прави политика на тъмно и с коалиции  от типа „всички срещу един“. \r\nВиктория МЕСРОБОВИЧ-КУВЕНДЖИЕВА", "date": "2019.07.02", "title": "Андрей Ковачев, евродепутат: Не беше спазена уговорката за концепцията на водещите за европейските институции кандидати, ЕНП няма намерение да отстъпва от позициите си"}
{"url": "http://www.focus-news.net/news/2019/07/02/2676060/blagoevgrad-startira-evropeysko-parvenstvo-po-beyzbol-v-grada.html", "text": "Заместник-кметът Иво Николов и президентът на Българската федерация по бейзбол и на клуб „Бизоните“ Ясен Неделчев официално откриха европейско първенство по бейзбол в Благоевград. Това съобщиха от  Общината . В спортната проява участват отборите на България, Гърция, Израел, Сърбия, Ирландия и Русия. Първенството се провежда на бейзболното игрище „Портър парк“ край алеята за „Бачиново“. \r\nНа откриването на турнира присъстваха представители  на Американското посолство и на Министерството на младежта и спорта.  Веднага след официалното откриване на турнира, стартира и първият мач – среща между България и Русия.  Предстоят двубои между отборите на Гърция и Израел, както и на Сърбия и Ирландия. Днес ще се играят мачове между Израел и Сърбия и Русия, Ирландия – България. Първенството продължава до 6 юли, събота.", "date": "2019.07.02", "title": "Благоевград: Стартира Европейско първенство по бейзбол в града"}
{"url": "http://www.focus-news.net/news/2019/07/02/2676059/gabrovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-dryanovo-i-gabrovo-pri-km-145-zaradi-rekonstruktsiya-na-krastovishte.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на юли, съобщиха за  Радио „Фокус“ – Велико Търново  от Областно пътно управление - Габрово. Времето в областта е ясно и слънчево. Настилките са сухи, а трафикът е интензивен. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 юли. В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м при км 46+800 по общински път до III–403 в село Малки Вършец. \r\nЛуиза ТРАНЧЕВА", "date": "2019.07.02", "title": "Габрово: В едната лента се осъществява движението в участък от пътя между Дряново и Габрово при км 145 заради реконструкция на кръстовище"}
{"url": "http://www.focus-news.net/news/2019/07/02/2676061/blagoevgrad-katastrofa-mezhdu-dva-leki-avtomobila-e-stanala-mezhdu-selata-kamena-i-samuilovo.html", "text": "Катастрофа между два леки автомобила е станала между селата Камена и Самуилово. Това съобщи за  Радио „Фокус“ - Пирин  Йорданка Шаркова, говорител на ОДМВР - Благоевград. Инцидентът е станал по-рано тази сутрин. Водачът на единия автомобил е транспортиран в Спешен център за установяване на състоянието. Движението в участъка се осъществява нормално и без затруднения. \r\nНатали СТЕФАНОВА", "date": "2019.07.02", "title": "Благоевград: Катастрофа между два леки автомобила е станала между селата Камена и Самуилово"}
{"url": "http://www.focus-news.net/news/2019/07/02/2676063/pregled-na-osnovnite-temi-v-dobrudzhanskiya-pechat.html", "text": "„Добричлии получиха лесен достъп до доктор хематолог“, съобщава на първа страница  вестник „Добруджанска трибуна“ . За една трета от хората тази среща се е оказала важна. Специалист от университетски център ги е насочил за допълнителни изследвания и лечение в специализирана клиника. Организаторите на кампанията отправят своята благодарност за съдействието към РЗИ- Добрич, Община Добрич и ДКЦ –Добрич. „35 фотоса представят подводния свят на Черно море в галерията“, съобщава изданието. Авторът е подбрал снимки от магнетичния подводен свят на нашето море, представящи подводните обитатели, пейзажи, панорами и подводни модели. Снимките са селекция от най-добрите кадри, снимани през последните 10 години. Автор на фотосите е Тодор Димитров. В рубриката „Новини“ - „Затвор и глоба на наркотърговец от Оброчище“. Одобреното от Окръжния съд споразумение е окончателно и има последиците на влязла в сила присъда, не подлежи на обжалване. В затвора ще лежи 42-годишен мъж, в чийто дом е намерена марихуана. Размерът на глобата е 5000 лв. „Генади Ганчев ще работи под мотото: „Ротари свързва света“, съобщава днешното издание на  вестник „Нова добруджанска трибуна“ . Генади Ганчев е избран за президент на Ротари клуб с мандат 2019 – 2020 г. Огърлицата му е била връчена на тържествена церемония, на която Ганчев е представил екипа си - секретар на клуба е Красимир Мецов, церемониалмайстор - Пенчо Керванов, ковчежник - Любомир Стоянов. „Отново звезден уикенд за Студио „Сарандев“, съобщава изданието. Гран При е спечелила Стефани Маринова и още осем награди има от Международния фестивал „Трикси“ в Албена. Поп изпълнителите на Младежкия център в Добрич с вокален педагог Елена Карабельова са се представили отлично на Международния фестивал. От спортната страница – „Европейски шампион се включва в турнира по Бридж в Албена“. Европейска титла за България в бриджа са извоювали световноизвестните български състезатели Джери Стаматов и Диан Данаилов на завършилия в Истанбул европейски открит шампионат по спортен бридж за двойки. Успехът за страната ни е станал факт след тридневна оспорвана надпревара с над 280 двойки от цяла Европа, Америка и Азия. Това е огромно признание за българския спорт.", "date": "2019.07.02", "title": "Преглед на основните теми в добруджанския печат"}
{"url": "http://www.focus-news.net/news/2019/07/02/2676062/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Ремонти за близо 3 млн. лв. текат в три свищовски читалища. Проектът за реконструкцията на културните институции бе официално открит от министъра на културата Боил Банов, който бе на посещение в региона. В предаването „Добре дошли в Свищов“ на  Радио „Фокус“ - Велико Търново  днес ще Ви разкажем за това как премина визитата, ще обобщим и какви още ремонти текат в Свищов и селата, извън пътните реконструкции. \r\nВече стартира и активната подготовка за предстоящото девето издание на Националния фестивал „Фолклорен извор“. Приемът на заявки за участие вече приключи, ясен е броят на изпълнителите, както и програмата. Какво да очаква публиката от предстоящата фолклорна надпревара ще попитаме Росен Маринов, директор Дирекция „Култура и културно наследство“ в Свищовска община. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.07.02", "title": "Акценти в предаването „Добре дошли в Свищов“ на Радио „Фокус“ - Велико Търново"}
{"url": "http://www.focus-news.net/news/2019/07/02/2676064/blagoevgrad-intenziven-e-trafikat-na-izhod-za-tovarni-avtomobili-na-gkpp-kulata.html", "text": "Интензивен е трафикът на изход за товарни автомобили на ГКПП „Кулата“. Това съобщиха за  Радио „Фокус“ - Пирин  от ГД „Гранична полиция“. Нормално интензивен е трафикът на ГКПП „Илинден“. Без забавяне се осъществява преминаването през ГКПП „Златарево“. \r\nНатали СТЕФАНОВА", "date": "2019.07.02", "title": "Благоевград: Интензивен е трафикът на изход за товарни автомобили на ГКПП „Кулата“"}
{"url": "http://www.focus-news.net/news/2019/07/02/2676054/faz-sreshtata-na-varha-na-es-nadezhdi-za-probiv-v-spora-za-rakovodnite-postove-v-bryuksel.html", "text": "Канцлерът ба ФРГ Ангела Меркел и нейните колеги от Европейския съюз ще направят нов опит за уреждане на спора за разпределението на висшите ръководни постове в Брюксел, съобщава германският национален ежедневник  Die Frankfurter Allgemeine Zeitung . \r\nВъпреки консултациите от предходните дни, които имаха характер на същински маратон, лидерите на Общността все още не са постигнали споразумение. Ето защо председателят на Европейския съвет Доналд Туск отложи специалната среща на върха в Брюксел, насрочена за понеделник. Междувременно нидерландският социалдемократ Франс Тимерманс изгелжда като фаворит за наследник на Жан-Клод Юнкер на поста председател на Европейската комисия. Тереза Герова", "date": "2019.07.02", "title": "FAZ: Срещата на върха на ЕС: Надежди за пробив в спора за ръководните постове в Брюксел"}
{"url": "http://www.focus-news.net/news/2019/07/02/2676066/pazardzhik-okrazhniyat-sad-shte-gleda-delo-sreshtu-bivsh-direktor-na-v-i-k-velingrad-za-imushtestveni-vredi.html", "text": "Окръжният съд ще гледа дело срещу бивш директор на „В и К – Велинград“ за имуществени вреди, съобщават от пресцентъра на  Съда  в Пазарджик. Делото е образувано по внесен обвинителен акт от Окръжната прокуратура срещу бивш директор на „В и К – Велинград“. Подсъдимият е обвинен за това, че на 12 февруари 2013 г. като управител на „Водоснабдяване, канализация и териториален инженеринг“ ЕООД - гр. Велинград съзнателно е сключил неизгодна сделка като е договорил закупуването на товарен автомобил за сумата от 17 000 лв., а реалната цена е била 8 600 лв. От деянието му са настъпили значителни вреди за дружеството в размер на 8 400 лв. Началото на съдебното заседание е в 09.30 часа, съдия-докладчик е Коста Стоянов.", "date": "2019.07.02", "title": "Пазарджик: Окръжният съд ще гледа дело срещу бивш директор на „В и К – Велинград“ за имуществени вреди"}
{"url": "http://www.focus-news.net/news/2019/07/02/2676068/dobrich-spryano-e-vodopodavaneto-v-kv-riltsi-i-zhk-dobrotitsa.html", "text": "Спряно е водоподаването заради отстраняване на водни аварии в кв. „Рилци“, по улиците „Александър Батенберг“, „Велико Търново“ и „Поп Богомил“ и в жк. „Добротица“ заради работа по проекта за обновяване на водния сектор в града. Това съобщиха от ВиК – Добрич, предаде кореспондент на  Радио „Фокус” – Варна .   \r\nВ областта с нарушено водоподаване са: \r\n- в община Добрич-селска: с. Карапелит; \r\n- в община Каварна - с. Вранино и с. Иречек; \r\n- в община Тервел - с. Коларци и с. Сърнец; \r\n- в община Шабла - ул. „Висла“ в морския град и с. Дуранкулак. \r\n Жулиета НИКОЛОВА", "date": "2019.07.02", "title": "Добрич: Спряно е водоподаването в кв. „Рилци“ и жк. „Добротица“"}
{"url": "http://www.focus-news.net/news/2019/07/02/2676065/politico-sadat-na-es-othvarlya-iskaneto-na-puchdemon-da-pretendira-za-myasto-v-evropeyskiya-parlament.html", "text": "Бъдещето на бившия лидер на Каталуния в Европейския парламент все още е в очакване на окончателно решение. Избягалият в Белгия каталунски политик няма да може да претендира за мястов ЕП - или поне не тази седмица, пише изданието  Politico  в европейската си редакция. \r\nОбщият съд на ЕС обсъжда жалбата, внесена от подкрепящия независимостта на Каталуния политик, срещу действията на испанските власти, които се опитват да блокират признаването му за член в ЕП. Пучдемон спечели място в него на майските избори,  \r\nМеждувременно съдът отхвърли искането на Пучдемон да се присъедини към друга група депутати за първото заседание на новия състав на ЕП.  \r\nПучдемон живее в изгнание в Белгия и е изправен пред арест, ако се върне в Испания заради ролята си в едностранното обявяване на независимостта на Каталуния през 2017 г. Следователно той не се е явил в националния парламент в Мадрид, за да декларира своята вярност към конституцията миналия месец, както направиха испанските членове на ЕП. Националните избирателни органи отхвърлиха неговия опит да положи клетвата задочно и не включиха името му в официалния списък на членовете на ЕП, изпратени в Европейския парламент от страната. \r\nПредседателят на ЕП Антонио Таяни изпрати на Пучдемон и друг евродепутат от Каталуния, който също живее в Белгия - Тони Комин, писмо, в което заявява, че не може да ги третира като евродепутати, защото испанските власти не ги признават за такива. \r\nПучдемон и Комин обжалват пред Общия съд, с искане „да нареди на Европейския парламент да вземе всички необходими мерки, за да даде възможност на кандидатите да заемат местата си“, според съдебно изявление. \r\nОбщият съд обаче отхвърли това искане, като посочи, че няма „възможност ЕП да предостави на жалбоподателите временно място в парламента, докато не бъдат проверени пълномощията им“. \r\nСъдът посочва, че окончателното му решение по „съдържанието на настоящото дело“ ще бъде взето на по-късна дата и че неговото решение относно временните мерки е „без да се засяга резултата от главното производство“. \r\nСлед решението Пучдемон увери, че ще продължи да се бори. Тереза Герова", "date": "2019.07.02", "title": "Politico: Съдът на ЕС отхвърля искането на Пучдемон да претендира за място в Европейския парламент"}
{"url": "http://www.focus-news.net/news/2019/07/02/2676069/", "text": "„БЧК предлага въвеждане на часове по плуване в училищата“, съобщава на първата си страница днес вестник  „Черно море“ . Да се въведе обучение по плуване във всички учебни заведения във Варна – начални, средни и висши – такава кампания е подело Областното ръководство на Българския червен кръст в морската столица. „Градът ни е на море и децата трябва да умеят да плуват от малки, каза председателят на БЧК – Варна, Илия Раев на пресконференция. Поводът бе стартът на Седмицата на водното спасяване. По негови думи в Австралия например почти всички хора умеят да плуват. „9-годишно момиче от Варна стана „Мини Мис Планета“, се съобщава в друга публикация на втора страница. 9-годишната Бриана Петрова от Варна бе обявена за най-красивата на земята за тази година. Тя извоюва титлата Гранд при „Мини Мис и Мини Мистър Планета „ – 2019 година. С грациозна стъпка и много енергия малката звезда взриви подиума и не остави шансове на конкурентите си. „Над 17 200 новородени са преминали през неонатологията на МБАЛ „Св. Анна“, е водещото заглавие на трета страница. 17 230 новородени са преминали през отделението по неонатология във варненската МБАЛ „Света Анна“. Това стана ясно по време на честването на неговата 10-годишнина. „Вицеадмирал Румен Николов поема ГД „Аварийно-спасителна дейност“, се посочва в друга публикация на същата страница. Вицеадмирал Румен Николов е новият началник на Главна дирекция „Аварийноспасителна дейност“, чието седалище е във Варна. Това съобщи за вестник „Черно море“ к.д.п. Живко Петров, изпълнителен директор на Изпълнителна агенция „Морска администрация“. „Задържаха под стража румънеца, прегазил дете“, е водещото заглавие на четвърта страница. Състав на Варненският окръжен съд уважи искането на Окръжната прокуратура и определи мярка за неотклонение „задържане под стража“ на румънския гражданин Адриан К. Както съобщи пресслужбата на Апелативната прокуратура, 32-годишният мъж бе привлечен като обвиняем за престъпление по член 343, ал. 1, буква „в“ от НК, след като на 29 юни около 17 часа на паркинг в Морската градина във Варна по непредпазливост причини смъртта на 5-годишно дете.", "date": "2019.07.02", "title": "Преглед на основните теми във варненския печат"}
{"url": "http://www.focus-news.net/news/2019/07/02/2676072/vidin-nivoto-na-reka-dunav-se-e-povishilo-s-52-sm-pri-novo-selo-za-poslednoto-denonoshtie.html", "text": "Нивото на Дунав в началото на българския участък на реката при Ново село за последното денонощие се е повишило с 52 см, водният стоеж  е 381 см, съобщиха от местната  Хидрометеорологична станция . 422 см е водният стоеж, измерен край Видин, повишението на нивото е 38 см. Край Лом през последното денонощие е измерено повишение от 7 см, водният стоеж е 421 см. Нивото на реката край Оряхово  е 299 см, там е регистрирано понижение за последното денонощие от 21 см. Температурата на водата край Ново село е 25,2 градуса, край Оряхово  е 26,4 градуса.", "date": "2019.07.02", "title": "Видин: Нивото на река Дунав се е повишило с 52 см при Ново село за последното денонощие"}
{"url": "http://www.focus-news.net/news/2019/07/02/2676067/vidin-natovaren-e-trafikat-po-glaven-pat-e-79-mezhdu-dunavtsi-i-vidin.html", "text": "Проходими са пътищата в областта, съобщиха за  Радио „Фокус“ – Видин  от Областно пътно управление. Трафикът в посока ГКПП „Дунав мост 2“ е интензивен, като пътуват предимно тежкотоварни автомобили. Най-много автомобили се движат в участъка между Дунавци и Видин. От граничния пункт „Дунав мост 2“ съобщиха, че работят всички гишета за обработка на документите. На другите два гранични пункта в областта – „Връшка чука“ и „Брегово“, трафикът е спокоен, като няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през гр. Своге. \r\nВ град Видин трафикът е засилен на входно-изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.07.02", "title": "Видин: Натоварен е трафикът по главен път Е-79 между Дунавци и Видин"}
{"url": "http://www.focus-news.net/news/2019/07/02/2676071/veliko-tarnovo-s-31-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 31 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 345 см, а температурата на водата 26.1 градуса. Слънчево и горещо ще е днес времето над българския участък на Дунав. За цялото поречие е обявен жълт код за опасно високи температури. Термометрите ще показват между 34° и 37°.", "date": "2019.07.02", "title": "Велико Търново: С 31 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/07/02/2676070/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Бъдещето на бившия лидер на Каталуния в Европейския парламент все още е в очакване на окончателно решение. Избягалият в Белгия каталунски политик няма да може да претендира за мястов ЕП - или поне не тази седмица, пише изданието  Politico  в европейската си редакция. \r\nОбщият съд на ЕС обсъжда жалбата, внесена от подкрепящия независимостта на Каталуния политик, срещу действията на испанските власти, които се опитват да блокират признаването му за член в ЕП. Пучдемон спечели място в него на майските избори,  \r\nМеждувременно съдът отхвърли искането на Пучдемон да се присъедини към друга група депутати за първото заседание на новия състав на ЕП.  \r\nПучдемон живее в изгнание в Белгия и е изправен пред арест, ако се върне в Испания заради ролята си в едностранното обявяване на независимостта на Каталуния през 2017 г. Следователно той не се е явил в националния парламент в Мадрид, за да декларира своята вярност към конституцията миналия месец, както направиха испанските членове на ЕП. Националните избирателни органи отхвърлиха неговия опит да положи клетвата задочно и не включиха името му в официалния списък на членовете на ЕП, изпратени в Европейския парламент от страната. \r\nПредседателят на ЕП Антонио Таяни изпрати на Пучдемон и друг евродепутат от Каталуния, който също живее в Белгия - Тони Комин, писмо, в което заявява, че не може да ги третира като евродепутати, защото испанските власти не ги признават за такива. \r\nПучдемон и Комин обжалват пред Общия съд, с искане „да нареди на Европейския парламент да вземе всички необходими мерки, за да даде възможност на кандидатите да заемат местата си“, според съдебно изявление. \r\nОбщият съд обаче отхвърли това искане, като посочи, че няма „възможност ЕП да предостави на жалбоподателите временно място в парламента, докато не бъдат проверени пълномощията им“. \r\nСъдът посочва, че окончателното му решение по „съдържанието на настоящото дело“ ще бъде взето на по-късна дата и че неговото решение относно временните мерки е „без да се засяга резултата от главното производство“. \r\nСлед решението Пучдемон увери, че ще продължи да се бори. \r\n***  Канцлерът ба ФРГ Ангела Меркел и нейните колеги от Европейския съюз ще направят нов опит за уреждане на спора за разпределението на висшите ръководни постове в Брюксел, съобщава германският национален ежедневник  Die Frankfurter Allgemeine Zeitung . \r\nВъпреки консултациите от предходните дни, които имаха характер на същински маратон, лидерите на Общността все още не са постигнали споразумение. Ето защо председателят на Европейския съвет Доналд Туск отложи специалната среща на върха в Брюксел, насрочена за понеделник. Междувременно нидерландският социалдемократ Франс Тимерманс изгелжда като фаворит за наследник на Жан-Клод Юнкер на поста председател на Европейската комисия. \r\n*** Най-дългата някога среща на върха на ЕС приключи без съгласие, тъй като Ангела Меркел предупреди, че на фона на Брекзит „очертаващото се“ налагане на лявоцентристкия кандидат Франс Тимерманс като председател на Европейската комисия рискува да създаде опасно разделение с популистките правителства в Полша и Италия, пише британският вестник  The Guardian . \r\nСлед като лидерите са принудени да се срещнат отново в Брюксел във вторник, след като не успяха да постигнат съгласие за кандидати за високите постове, германският канцлер каза, че опасенията за раздробяването на блока я правят предпазлива, за да се опита да надвие критиците на компромисния й план. \r\nТака наречените Вишеградски страни - Полша, Чехия, Словакия и Унгария, използваха маратонската 20-часова среща на върха, за да блокират плана на Меркел да замени Жан-Клод Юнкер със сегашния му заместник в комисията, който е строг критик на италианският премиер Джузепе Конте, начело на коалиционното правителство на крайно дясната партия Лига и движението „Пет звезди“, обединиха усилията си за преодоляване на кандидатурата на Тимерманс, която Меркел и френският президент Еманюел Макрон бяха съгласували на срещата на върха на Г-20 в Осака преди срещата на 28-те лидери на ЕС. \r\nИзлизайки от рекордно дългите разговори, Меркел каза пред репортери: „Трябва да обърнем внимание на факта, че имаме по-малки и по-големи страни от Вишеградската група, но да преодолеем тази група и, на всичкото отгоре, страна като Италия, би било трудно…“ \r\n„Това не трябва да води до напрежение, което ще определи политиката с години и години напред. Брекзит се очертава на хоризонта. Други важни въпроси са на масата. Мисля, че трябва да се отнасяме внимателно един с друг, \" заяви Меркел. \r\n58-годишният Тимерманс, англофил и критик на \"граничните расистки\" коментари на Борис Джонсън, беше предложен от Меркел като компромисен кандидат, който може да управлява мнозинство в Европейския парламент. \r\nПарламентът има право на вето върху всеки, който е предложен от 28-те държавни или правителствени ръководители и настоява, че той ще подкрепи само един от така наречените водещи кандидати на партиите, които проведоха кампания по време на изборите за председател на комисията. \r\nГерманският евродепутат Манфред Вебер, водещият кандидат на дясноцентристката Европейска народна партия, която се очерта като най-голямата група, е неприемлива за Макрон, отчасти поради липсата на опит в управлението. \r\nТимерманс, бивш министър на външните работи на Холандия, който говори седем езика, беше водещият кандидат от групата на социалистите и демократите, които се наредиха на второ място в изборите. \r\nСъгласно правилата, най-малко 21 глави на правителствата, представляващи 65% от населението на ЕС, трябва да подкрепят кандидат, за да може да бъде подложен на парламентарен вот. \r\nНо Меркел заяви, че макар този брой да е достатъчен, той няма да бъде \"задоволителен\". \"За мен е важно, че не приключваме с 65,1% от по-голямата част от населението\", каза тя. „Струва ми се, че това е малко недостатъчно.“ \r\nТя продължи: „Имаме големи държави-членки, които считат, че предложението е неприемливо и когато имате 440 милиона жители, дали просто искате да надвиете 100 милиона,формално би било възможно, или инвестирате повече време и се опитвате да постигнете компромис и намиране на общ път заедно.\" \r\nПредложението на Меркел също беше оспорено от колегите й от дясноцентристката ЕНП, включително ирландския премиер Лео Варадкар, който настояваше да не се отказват от председателството на ЕК. \r\nМакрон на излизане от срещата я описа като срам. \r\nВидимо ядосаният френски президент каза: „Приключихме деня с провал. Това е много лош образ, който даваме на Съвета и Европа, никой не може да бъде доволен от това, което се случи в продължение на толкова много часове“. \"Нашето доверие е дълбоко опетнено от тези срещи, които са твърде дълги и не водят до нищо, ние даваме образ на Европа, който не е сериозен.\" \r\n\"Всичко се обърка и очевидно резултатът е много разочароващ\", каза португалският премиер Антонио Коста, като се позова на \"неспособността на съвета да взема решения и да изгражда решения, които имат мнозинство в Съвета и Европейския парламент.\" \r\nКоста каза, че някои лидери са били „дълбоко ангажирани“ да намерят решение, но други са „контролирани от онези, които искат да разделят Европа, от групата на Вишеград или от позиции като на Салвини.“ \r\nМеркел каза, че ще има ограничение във времето за разискванията на лидерите, тъй като Европейският парламент ще избере своя председател в сряда, а Европейският съвет иска неговата кандидатура да бъде одобрена преди това. \r\n***", "date": "2019.07.02", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2019/07/02/2676073/kyustendil-berachi-na-chereshi-i-mestni-zhiteli-sa-se-sbili-v-selo-koznitsa.html", "text": "Сбиване между берачи на череши и местни жители е възникнало в село Козница, съобщиха от  Областна дирекция на МВР – Кюстендил . Инцидентът е станал малко преди полунощ. Подаден е сигнал за сбиване между берачи на череши и група местни жители в село Козница. Незабавно са изпратени екипи към селото и на място са установени 7 души – 3-ма от тях са от Перник, двама – от Бобов дол, 1 – от село Баня и местен жител. По време на инцидента са нанесени щети на автомобила на мъжа от село Баня, Благоевградско. Всички са закарани в Районно управление на МВР – Бобов дол за снемане на обяснения. Обстановката в селото е нормализирана, няма пострадали. Служителите изяснили, че причина за инцидента е недоразумение – възрастният местен жител решил, че дете на семейството берачи го е обидило и повикал зет си от Перник. Зетят пристигнал с двама свои приятели. Задържан е причинителят на материалните щети по автомобила - 52-годишен мъж от Бобов дол. По случая е започнато досъдебно производство в Районно управление на МВР – Бобов дол, уведомен е дежурен прокурор.", "date": "2019.07.02", "title": "Кюстендил: Берачи на череши и местни жители са се сбили в село Козница"}
{"url": "http://www.focus-news.net/news/2019/07/02/2676078/sport-vinas-uilyams-zagubi-ot-15-godishna-na-uimbaldan.html", "text": "Бившата №1 в света Винъс Уилямс отпадна още в първия кръг на “Уимбълдън”. 39-годишната петкратна шампионка в Лондон загуби с 4:6, 4:6 от тийнейджърката Кори Гуаф, която е най-младата тенисистка в историята на “Уимбълдън” в “Оупън ерата”, класирала се за основната схема. 15-годишната американка постигна общо три пробива в срещата срещу само един в полза на своята сънародничка, за да затвори двубоя след само 81 минути игра от четвъртата си възможност при грешка за Уилямс.", "date": "2019.07.02", "title": "Спорт: Винъс Уилямс загуби от 15-годишна на Уимбълдън"}
{"url": "http://www.focus-news.net/news/2019/07/02/2676075/varna-dvizhenieto-v-uchastak-ot-magistrala-hemus-predi-varna-se-osashtestvyava-dvuposochno-v-edno-platno.html", "text": "По магистрала „Хемус“, между „Повеляново“ и Слънчево, трафикът се осъществява двупосочно в лявото платно в посока Варна, предаде репортер на  Радио „Фокус“ – Варна . В отсечката от км 406+850 до км 416+200 все още се извършват ремонтни дейности. Затворено за движение е дясното платно. Ограничено е качването в посока Варна от пътните възли „Повеляново“ и „ Слънчево“, а трафикът се пренасочва по път I-2 Русе – Варна. Ограничено е и слизането в посока Слънчево и Тополи. Движението по пътя Варна – „Златни пясъци“ трябва да се осъществява с повишено внимание от страна на шофьорите, поради почистване на реголи и тротоари. Участъкът, в който се работи е от км 90+800 до км 100+100 след Варна. По трасето се извършва и подмяна на ограничителни системи. Участъкът е сигнализиран с пътни знаци. Преминаването в участъка Кранево – Варна е ограничено за моторни превозни средства с маса над 10 тона. Алтернативният маршрут е през селата Кичево и Оброчище. \r\nДиана СТОЕВА", "date": "2019.07.02", "title": "Варна: Движението в участък от магистрала „Хемус“ преди Варна се осъществява двупосочно в едно платно"}
{"url": "http://www.focus-news.net/news/2019/07/02/2676076/blagoevgrad-tovaren-vlak-e-prestoyal-za-nyakolko-chasa-mezhdu-garite-yavorov-i-cherniche-v-kresnenskoto-defile-zaradi-schupen-pantograf-na-lokomotiv.html", "text": "Товарен влак е престоял за няколко часа между гарите „Яворов“ и „Черниче“ в Кресненското дефиле заради счупен пантограф на локомотив. Това съобщиха за  Радио „Фокус“ - Пирин  от пресцентъра на БДЖ. Инцидентът е станал вчера вечерта, като служители на НКЖИ са започнали ремонт на контактната мрежа с подмяна на повредените изолатори, намиращи се на тавана на Седми тунел. Движението на влаковете е възстановено отново в 02.33 часа през нощта. \r\nНатали СТЕФАНОВА", "date": "2019.07.02", "title": "Благоевград: Товарен влак е престоял за няколко часа между гарите „Яворов“ и „Черниче“ в Кресненското дефиле заради счупен пантограф на локомотив"}
{"url": "http://www.focus-news.net/news/2019/07/02/2676080/veliko-tarnovo-obshtina-svishtov-organizira-ednomesechen-kurs-po-pluvane-za-detsa.html", "text": "Общината за поредна година организира едномесечен курс по плуване за деца. Дейностите ще се провеждат на басейна на комплекс „Мираж“ в града, съобщиха за  Радио „Фокус“ – Велико Търново  от пресцентъра на Община Свищов. Уроците започват от днес. Те ще протичат от 10.00 до 11.30 часа под ръководството на инструктор. Таксата е 3 лева на дете. \r\nОтговорник на курса е Даниел Стоянов, а записването е на място. \r\nЛуиза ТРАНЧЕВА", "date": "2019.07.02", "title": "Велико Търново: Община Свищов организира едномесечен курс по плуване за деца"}
{"url": "http://www.focus-news.net/news/2019/07/02/2676077/andrey-kovachev-enp-tromavo-bavno-i-neefektivno-se-vzimat-resheniyata-po-otnoshenie-na-vanshnata-politika-v-es.html", "text": "Тромаво, бавно и неефективно се взимат решенията по отношение на външната политика в ЕС. Това каза за сутрешния блок „Добро утро, България“ на  Радио „Фокус“  зам.-председателят на групата на ЕНП в ЕП Андрей Ковачев след като вчера България получи предложение за поста Върховен представител на ЕС по въпросите на външната политика и сигурността. По думите му позицията е престижна, но личността, която го заема трябва да има повече правомощия да говори от името на Съюза. „Реалността е такава, че и Катрин Аштън, и Федерика Могерини нямат достатъчно сила и гласът на външните министри на Франция, Германия, Испания и др. се чува повече, отколкото този на европейския външен министър. Даже ние, като ЕС, нямахме смелостта да дадем и титлата европейски външен министър на този човек, а измислиха някаква титла като върховен представител за външната политика и политиката за сигурност, за да омаловажат колкото се може повече тази функция. Огромната част от европейските граждани искаме точно това, да има силна европейска единна външна политика и политика за сигурност, за да може да се отбраняваме от опасностите около нас. Искаме да имаме повече сила, гласът ни да се чува повече в света, да не бъдем маргинализирани. Не трябва да допускаме други играчи да бъдат много по-силни, каквито в момента са САЩ, Русия, Иран, Саудитска Арабия и Китай. Това са държави, където много по-лесно, бързо и ефективно се взимат решенията по отношение на външната политика“, обясни Ковачев. Той каза още, че е ненужно да се гадае коя ще бъде личността, която ще заеме поста Върховен представител на ЕС по въпросите на външната политика и сигурността, защото това не стои на дневен ред, а имената, които циркулират са множество. \r\nВиктория МЕСРОБОВИЧ-КУВЕНДЖИЕВА", "date": "2019.07.02", "title": "Андрей Ковачев, ЕНП: Тромаво, бавно и неефективно се взимат решенията по отношение на външната политика в ЕС"}
{"url": "http://www.focus-news.net/news/2019/07/02/2676079/kyustendil-dvama-mazhe-sa-zadarzhani-sled-skandal-v-kv-iztok.html", "text": "Конфликт между четирима души е възникнал в циганския квартал на Кюстендил, съобщиха от пресцентъра на  Областна дирекция на МВР – Кюстендил . Снощи около 23.00 часа е възникнал конфликт в жилищно помещение в квартал „Изток“ в Кюстендил между двама братя, караницата се пренесла помежду им на улицата, към скандала се присъединили двама мъже от квартала, единият – 19-годишен, е счупил прозорец и телевизор на жилището на двамата братя. Пристигналите на място полицаи са преустановили конфликта, двамата мъже, които са се присъединили към караницата на братята са задържани – единият е на 19 години, другият – на 23. Ще останат в ареста 24 часа. По случая е започнато досъдебно производство, уведомен е дежурен прокурор.", "date": "2019.07.02", "title": "Кюстендил: Двама мъже са задържани след скандал в кв. „Изток“"}
{"url": "http://www.focus-news.net/news/2019/07/02/2676074/zam-kmetat-na-sofiya-albena-atanasova-2000-butilki-voda-shte-razdade-stolichna-obshtina-zaradi-visokite-temperaturi.html", "text": "2000 бутилки вода ще раздаде Столична община заради високите температури. Това каза за  Агенция „Фокус“  заместник-кметът на София по направление „Социални дейности и интеграция на хора с увреждания” Албена Атанасова. „Вече шеста година набираме дарения и купуваме вода, за да можем да раздаваме на гражданите, когато през юли и август температурите преминат 30 градуса. Точките, на които раздаваме, са площадното пространство при храма „Св. Неделя”, на пл. „Орлов мост\" при езерото „Ариана”, на пилоните на НДК и на пл. „Славейков“, заяви Атанасова. Тя посочи, че през вчерашния ден са раздадени 1500 бутилки, а днес количеството е завишено заради очакваните по-високи температури, като са подготвени 2000 броя. „Призовавам хората в такива горещи дни, ако могат да не излизат от вкъщи или да стоят на по-прохладно място. Нека особено възрастните хора и малките деца да си стоят вкъщи в най-топлите часове“, каза още Атанасова. \r\nЦветилена СИМЕОНОВА", "date": "2019.07.02", "title": "Зам.-кметът на София Албена Атанасова: 2000 бутилки вода ще раздаде Столична община заради високите температури"}
{"url": "http://www.focus-news.net/news/2019/07/02/2676081/manol-genov-bsp-kato-imame-rast-na-dohodite-zashto-sme-vse-oshte-na-posledno-myasto-v-es.html", "text": "Като имаме такъв ръст на доходите, защо сме все още на последно място в ЕС по редица показатели? Това попита пред БСТВ народният представител от ПГ на \"БСП за България\" и член на ИБ на левицата Манол Генов, съобщиха от пресцентъра на  БСП . Като пример за такива показатели той даде фактите, че все още сме най-болни, с ниски заплати и пенсии, които не са адекватни на европейските равнища. По думите му хвалбите от страна на управляващите са много - има ръст, покачват се доходите, но все още 1,5-2 млн. българи живеят на ръба на оцеляването. Според него се отчита икономически ръст, но бюджетът се прави по един и същи начин - летвата се смъква, за да може по-лесно да бъде прескочена. \"За да достигнем средноевропейски равнища, с този ръст, ще са ни необходими 20-30 години\", коментира още той.  \r\nПопитан за промените в БСП, Генов отговори, че съставът на Изпълнителното бюро на БСП се избира по предложение на председателя на партията. Той подчерта, че Нинова е обяснила своите мотиви за разширяването му, сред които- да има представители в бюрото на повече региони, да има и повече народни представители за засилване на комуникацията между ПГ  и ИБ. \"Чака ни сериозна работа за подготовка и провеждане на кампанията за местни избори 2019 г.\", наблегна социалистът.  \r\nПо повод коментарите на премиера по негов адрес, Генов заяви, че съдебното дело срещу него вече е затворено, окончателно и необратимо, а причината е „влязло в сила съдебно решение“. \"Премиерът е длъжен да знае какво значи това\", заяви той. Социалистът призова тези, които го съветват, да не подвеждат премиера към подсъдимата скамейка. Той обясни, че за клевета засегнатата страна може да търси своите права в съда. \"Нека се въздържа за в бъдеще от подобни коментари\", призова премиера Манол Генов.  \r\nТой подчерта, че дори и от чужбина Борисов продължава да се занимава с БСП. По думите му това, че премиерът коментира нонстоп левицата, показва, че действията на партията са заплаха за неговия комфорт в управлението. Социалистът попита дали някой коментира, напрежението в ГЕРБ, Цветанов прави ли паралелни структури и какво се случва там.", "date": "2019.07.02", "title": "Манол Генов, БСП: Като имаме ръст на доходите, защо сме все още на последно място в ЕС"}
{"url": "http://www.focus-news.net/news/2019/07/02/2676082/plovdiv-prez-sledvashtite-tri-sedmitsi-shte-se-izvarshi-praskane-sreshtu-komari-v-grada.html", "text": "През следващите три седмици ще се извърши пръскане срещу комари в града.  Това съобщиха за  Радио „Фокус“ – Пловдив  от ОП „Дезинфекционна станция“. Обработките срещу кръвосмучещите насекоми започнаха на 1 юли от район „Централен“ с акцент Гробищните паркове и бреговете на река Марица. Днес ще се пристъпи към обработката на районите „Южен“ и „Западен“, а на 3 юли – в районите „Тракия“ и „Източен“. На 4 юли ще се извърши пръскане в район „Северен“. На 5 юли ще се обработват срещу комари парковете в шестте района на града, на 8 и 9 юли – гробищните паркове в районите „Северен“ и „Южен“. На 12 юли ще се акцентира върху обработка на площите на Гребната база и парковете „Отдих и култура“ и „Розариум“. От 15 до 22 юли ще се извърши повторно пръскане срещу комари във всички райони на град Пловдив. \r\nОт 8 до 10 юли от екипите на ОП „Дезинфекционна станция“ ще се осъществи дезакаризация на кучешките площадки в шестте района на града, а на 11 и 23 юли ще се извърши ларвицидна обработка на Гребния канал, при бреговете на река Марица и около нейните притоци. На 4 юли пък ще се осъществят мероприятия по растителна защита по розови насаждения и друга храстовидна растителност, а на 22 юли – обработки срещу кестенов молец по декоративната дървесна растителност. \r\nЗа всяка от обработките ще се използват разрешени за употреба биоцидни препарати, уверяват от общинското предприятие. Призовават се отглеждащите пчелни семейства в района на предстоящите обработки да ограничат полета на пчелите в указания по-горе период.", "date": "2019.07.02", "title": "Пловдив: През следващите три седмици ще се извърши пръскане срещу комари в града"}
{"url": "http://www.focus-news.net/news/2019/07/02/2676085/veliko-tarnovo-mazh-e-predaden-na-sad-za-razprostranenie-na-torenti-s-pornografsko-sadarzhanie.html", "text": "Районна прокуратура- Велико Търново внесе обвинителен акт срещу Н.К., който е разпространявал до неограничен кръг потребители 10 торент файлове, представляващи фото и видео файлове, съдържащи порнографски материали. Това съобщиха от пресцентъра на  Апелативна прокуратура- Велико Търново . За създаването им били използвани лица, изглеждащи като непълнолетни, като материалите показвали открито сексуално поведение. Н.К. е обвинен за извършено от него престъпление по чл.159, ал.4 т.1 вр.ал.2 вр.чл.26 ал.1 от НК. За това престъпление е предвидено наказание лишаване от свобода до 6 /шест/ години и глоба до 8000 лева.", "date": "2019.07.02", "title": "Велико Търново: Мъж е предаден на съд за разпространение на торенти с порнографско съдържание"}
{"url": "http://www.focus-news.net/news/2019/07/02/2676084/varna-otkrit-urok-i-demonstratsiya-na-plazha-sa-vklyucheni-v-dneshnata-programa-ot-sedmitsata-na-vodnoto-spasyavane.html", "text": "Открит урок и демонстрация на плажа са включени в днешната програма от Седмицата на водното спасяване във Варна. Това съобщиха за  Радио „Фокус“ – Варна  организаторите от Българския червен кръст в града. От 10.00 часа в Музея по история на медицината ще се проведе открит урок с деца от Варна. Той е озаглавен „Приятели с водата“. Целта е пред младата публика да се представят опасностите, които дебнат в морската вода, както и да се повиши разбирането за безопасност. Програмата днес ще продължи от 11.00 часа. На Южния плаж под басейн „Приморски“ ще има демонстрация по водно спасяване от професионалните спасители там. Ще бъдат показани всички действия за предотвратяване и овладяване на инцидент. \r\nДиана СТОЕВА", "date": "2019.07.02", "title": "Варна: Открит урок и демонстрация на плажа са включени в днешната програма от Седмицата на водното спасяване"}
{"url": "http://www.focus-news.net/news/2019/07/02/2676083/pleven-dvizhenieto-po-patya-byala-slatina-dolni-dabnik-mezhdu-knezha-i-iskar-da-se-osashtestvyava-s-povisheno-vnimanie-zaradi-mashinno-kosene-na-treva.html", "text": "Движението по път II-13 Бяла Слатина – Долни Дъбник между Кнежа и Искър от км 76+000 до км 106 +000 се осъществява с повишено внимание до 5 юли. Това съобщиха  Радио „Фокус“  от Областно пътно управление – Плевен. Причината е машинно косене на трева.  Пътните настилки в областта са сухи. Максималните температури ще бъдат между  34° и  39°. Движението по пътя II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е 05  юли. Движението по път II-35 Плевен – Брестовец от км 9+000 до км 13+000 се осъществява с повишено внимание поради косене на храсти до 05 юли.  Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срокът е  до 19 юли. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 04 юли.  \r\nВиолета КРЪСТЕВА", "date": "2019.07.02", "title": "Плевен: Движението по пътя Бяла Слатина – Долни Дъбник между Кнежа и Искър да се осъществява с повишено внимание заради машинно косене на трева"}
{"url": "http://www.focus-news.net/news/2019/07/02/2676087/sliven-industrialna-zona-na-grada-i-s-krushare-sa-bez-voda-poradi-avarii.html", "text": "Индустриална зона и сливенско село са без вода поради авария , съобщиха от  ВиК – Сливен . В Индустриалната зона на Сливен вода няма да има  до 15.30 ч. Поради авария е прекъснато водоподаването в Крушаре до 15.30ч.", "date": "2019.07.02", "title": "Сливен: Индустриална зона на града и с. Крушаре са без вода поради аварии"}
{"url": "http://www.focus-news.net/news/2019/07/02/2676086/kyustendil-universitetski-hor-folk-dzhaz-formatsiya-kam-nov-balgarski-universitet-e-spechelil-golyamata-nagrada-ot-mezhdunarodniya-folkloren-konkurs-pautaliya.html", "text": "Университетски хор „Фолк-джаз формация” към Нов български университет е спечелил голямата награда от Международния фолклорен конкурс „Пауталия”. Това съобщиха за  Радио „Фокус” – Кюстендил  от читалище „Братство”. Голямата награда на конкурса в областта на българските народни танци е присъдена на танцова формация „Нова генерация”. Връчени са и осем специални награди на журито. Те са за: хор „Хармония” – Перник; Йоана Андреева – София; Александра Гребенарова – София;  Клементина Димитрова – село Черни Вит; Мария Иванова – София; Полина Богданова – София; Борис Димитров – Кюстендил; Дона Антонова – Монтана.  \r\nСпециална награда за автентичен фолклор е присъдена на ансамбъл за изворен фолклор „Бояна” – град Костандово, както и на мъжка фолклорна певческа група „Русалии” – село Бачево. Наградата на Съюза на народните читалища в България е за Рангел Маджарски, Гергана Борисова  и Адела Харалампиева от Кюстендил. Наградата на Съюза на българските музикални и танцови дейци за педагог е присъдена на  Цветан Цветанов и  Асен Асено от Монтана. Специалната награда на журито за съпровод е връчена на  Валери Цветков –Перник. Присъдена е и специална награда за най-млад изпълнител. Тя е за  Емил Пепелярски от Костинброд. Отпуснати са едногодишни стипендии за Емилиана Маркова, Рая Кирилова, Ния Щърбанова, Василиа Петрова, Симона Петрова и Пламена Цветкова. Журито е присъдило награди за участниците в отделните категории и възрастови групи на фолклорния конкурс. \r\nВенцеслав ИЛЧЕВ", "date": "2019.07.02", "title": "Кюстендил: Университетски хор „Фолк-джаз формация” към Нов български университет е спечелил голямата награда от Международния фолклорен конкурс „Пауталия”"}
{"url": "http://www.focus-news.net/news/2019/07/02/2676088/bsp-shte-dade-preskonferentsiya-v-kyustendil.html", "text": "В 14.00 часа в клуба на БСП в град Кюстендил на ул. \"Патриарх Евтимий\" 3 ще се проведе пресконференция след заседание на ИБ на БСП. Това съобщиха от пресцентъра на  партията .", "date": "2019.07.02", "title": "БСП ще даде пресконференция в Кюстендил"}
{"url": "http://www.focus-news.net/news/2019/07/02/2676089/pleven-mazh-e-postradal-pri-pozhar-v-tsentara-na-grada.html", "text": "Мъж е пострадал при пожар в центъра на Плевен. Това съобщиха от  ОДМВР - Плевен  . Сигналът за пожар в сграда на улица ”Цанко Цветков“ е постъпил в Оперативен център при РДПБЗН – Плевен в 6.00 часа тази сутрин. По първоначална информация огънят е запален от нанесли сe незаконно обитатели. Пламъците са се разширили и са обгърнали голяма площ поради нанесените отпадъци. Трима са откарани за преглед в болнично заведение. Двама са освободени без сериозни наранявания. 58-годишен мъж е получил обгаряния по ръцете в опит да гаси пожара.  \r\nТова е пореден пожар в изоставената сграда. В имота се самонастаняват различни хора и инциденти се случват няколко пъти годишно. Служители от РСПБЗН – Плевен  са локализирали и потушили пожара за минути. Но след овладяването на огъня са продължили действия по разчистване и щателен оглед за установяване на други ранени и пострадали граждани. Предстои установяване на размера на нанесените материални щети. Уведомена е Прокуратурата.", "date": "2019.07.02", "title": "Плевен: Мъж е пострадал при пожар в центъра на града"}
{"url": "http://www.focus-news.net/news/2019/07/02/2676094/mvr-dvizhenieto-v-tunel-echemishka-v-posoka-varna-shte-se-osashtestvyava-v-krayna-lyava-lenta-zaradi-profilaktika.html", "text": "Движението в тунел „Ечемишка“ в посока Варна на АМ „Хемус“ ще се осъществява в крайна лява лента, съобщиха от пресцентъра на  МВР . Причината за въведеното временно движение в района е заради профилактика в тунела. От \"Пътна полиция\" призовават водачите да шофират със съобразена скорост и да спазват въведените ограничения.", "date": "2019.07.02", "title": "МВР: Движението в тунел „Ечемишка“ в посока Варна ще се осъществява в крайна лява лента заради профилактика"}
{"url": "http://www.focus-news.net/news/2019/07/02/2676091/yavor-gechev-chetiri-lapi-71-sa-osinovenite-zhivotni-ot-nachaloto-na-godinata-a-13-samo-ot-starta-na-mashtabnata-kampaniya-za-populyarizirane-na-osinovyavaniyata.html", "text": "13 са осиновените животни от старта на мащабната кампания за популяризиране на отговорното отношение към домашните любимци и осиновяването на изоставени животни. Това каза за сутрешния блок „Добро утро, България“ на  Радио „Фокус“  Явор Гечев от Фондация „Четири лапи“. По думите му има тенденция младото поколение да избира животни без порода, с една единствена цел- осигуряване на по-добър живот. „От началото на годината само от клиниката в столичния квартал Банкя са осиновени 71 животни -41 кучета и 30 котки. От старта на кампанията през месец юни осиновените животни са 13, което е много добър резултат, но целта на кампанията не е само да се популяризира осиновяването на спасени животни от Фондация „Четири лапи“, а като цяло осиновяването им“, обясни той. Обществените нагласи към насилието над животни са променени през последните години, като се наблюдава нетърпимост към издевателствата и безотговорното отношение, коментира още Явор Гечев. Това се дължи основно на усилията на неправителствения сектор, медиите и политиците, но за съжаление контролът от страна на институциите остава слаб, добави той.  \r\nВиктория МЕСРОБОВИЧ-КУВЕНДЖИЕВА", "date": "2019.07.02", "title": "Явор Гечев, „Четири лапи“: 71 са осиновените животни от началото на годината, а 13 само от старта на мащабната кампания за популяризиране на осиновяванията"}
{"url": "http://www.focus-news.net/news/2019/07/02/2676095/api-zapochva-ukrepvaneto-na-svlachishteto-na-pat-iii-1306-v-rayona-na-selo-veslets.html", "text": "Започва укрепване на свлачището при 62-ри километър на път III-1306 на територията на област Враца. Това съобщиха от пресцентъра на  Агенция „Пътна инфраструктура“ . Общата дължина на отсечката, която ще се възстановява, е 212 метра и е в землището на село Веслец. Третокласният път е основна пътна връзка на жителите от селата Горно Пещене, Тишевица, Вировско, Върбица и Габаре с областния център Враца. Във възстановяването на участъка ще бъдат инвестирани близо 406 хил. лв., а средствата са от Оперативна програма „Околна среда“ 2014-2020 г. \r\nЗа укрепването на свлачището, което е с ширина 212 м и дължина около 75 м, ще бъде изградена пилотна конструкция. Отсечката ще бъде с нова настилка, хоризонтална маркировка, пътни знаци и ограничителни системи. С реализацията на проекта ще се подобрят транспортно-експлоатационните качества на отсечката, ще се повиши безопасността и удобството при пътуване. \r\nСрокът за изпълнение на предвидените строително-монтажни работи е 90 календарни дни. Те ще бъдат извършвани без спиране на движението. Необходимо е шофьорите да карат внимателно и да спазват стриктно пътната сигнализация. \r\nУкрепителните дейности ще бъдат изпълнени от „ГАРАНТ 90 - ЦОНЕВ и СИЕ“ ООД. Договорът им е за 387 900 лв. с ДДС. Строителният надзор ще осъществи „СС-КОНСУЛТ“ ЕООД. Техният договор е за 6 960 лв. с ДДС. Авторският надзор е възложен на „БОНДИС“ ООД, а договорът им е за 11760 лв. с ДДС. \r\nПроектът „Укрепване на свлачище по път III-1306 при км 62+000 „(Кнежа – Искър) – Глава – Койнаре – Чомаковци – Лепица -  Габаре – Върбица – Вировско - Тишевица - Горно Пещене – (Враца - Борован), област Враца“ се финансира от приоритетна ос 4 на Оперативна програма „Околна среда 2014-2020 г.“. Общата му стойност е 406 620 лв. с ДДС. Финансирането от Европейския съюз е 85% - 345 627.00 лв. с ДДС. Националното съфинансиране е 15% - 60 993 лв. с ДДС.", "date": "2019.07.02", "title": "АПИ: Започва укрепването на свлачището на път III-1306 в района на село Веслец"}
{"url": "http://www.focus-news.net/news/2019/07/02/2676090/varna-chast-ot-kurorta-sv-sv-konstantin-i-elena-i-dve-sela-v-oblastta-shte-ostanat-bez-voda-poradi-avarii.html", "text": "Част от курорта „Св. Св. Константин и Елена“ и две села в областта ще бъдат без водоподаване днес поради аварии. Това съобщиха за  Радио „Фокус“ – Варна  от дружеството „Водоснабдяване и канализация“. До отстраняване на аварията вода няма да имат абонатите в село Детелина, община Долни чифлик. Екипи на ВиК дружеството работят от 8 часа. До около 17 часа с нарушено водоподаване ще бъде и курортът „Св. Св. Константин и Елена“. Поради извършване на ремонтни работи в помпена станция „Златина“, е възможно нарушаване на водоподаването в селищна система Ветрино. \r\nДиана СТОЕВА", "date": "2019.07.02", "title": "Варна: Част от курорта „Св. Св. Константин и Елена“ и две села в областта ще останат без вода поради аварии"}
{"url": "http://www.focus-news.net/news/2019/07/02/2676097/varna-slamopresa-i-traktor-sa-izgoreli-pri-dva-pozhara-v-selo-gabarnitsa.html", "text": "Сламопреса и трактор са изгорели при два пожара в село Габърница край Варна. Това съобщават от  Областната дирекция на МВР . Първият сигнал е подаден около 12.30 часа. Подпалилата се сламопреса се е намирала се в района на селото. При инцидента няма пострадали хора. Причината за пожара е техническа неизправност. Унищожена е цялата машина.  \r\nВторият сигнал е постъпил на тел. 112 около 15.15 часа. Съобщено е за пожар в трактор, намиращ се в същото село. Няма пострадали хора. Причината за инцидента е техническа неизправност. Унищожена е цялата машина.  \r\n4 са регистрираните пожари без преки материални щети през изминалото денонощие – в сухи треви и в храсти.", "date": "2019.07.02", "title": "Варна: Сламопреса и трактор са изгорели при два пожара в село Габърница"}
{"url": "http://www.focus-news.net/news/2019/07/02/2676096/yavor-gechev-chetiri-lapi-nasilieto-nad-zhivotni-zapazva-pochti-nepromeneni-niva-signalite-za-takova-obache-znachitelno-sa-se-uvelichili.html", "text": "Насилието над животни запазва почти непроменени нива, сигналите за такова обаче значително за се увеличили. Това каза за сутрешния блок „Добро утро, България“ на  Радио „Фокус“  Явор Гечев от Фондация „Четири лапи“. По думите му това се дължи основно на факта, че обществото вече знае към кого да се обърне при подобен случай. „ Като че ли преди имаше едно всеобщо отчаяние, че нищо не може да се направи, че институциите нямат интерес да променят нещата, но сега тези нагласи се променят и хората стават все по-активни“, поясни Гечев. По думите му, за да заработи зоополицията и законодателството трябва да има обществена нагласа, подкрепа и активност. Явор Гечев обясни, че като цяло в края на пролетните и през есенните месеци има тенденции повече стопани да изоставят животните си. Според него много хора нямат разбирането, че домашните животни не биха оцелели на улицата или в гората, а изхвърляйки едно животно на улицата създава обществен проблем. Начинът за справяне с проблема е изобщо да не се взема домашен любимец или той да се подложи на кастрация, добави още Гечев.  \r\nВиктория МЕСРОБОВИЧ-КУВЕНДЖИЕВА", "date": "2019.07.02", "title": "Явор Гечев, „Четири лапи“: Насилието над животни запазва почти непроменени нива, сигналите за такова обаче значително са се увеличили"}
{"url": "http://www.focus-news.net/news/2019/07/02/2676101/veliko-tarnovo-zadarzhan-e-36-godishen-mazh-izdirvan-ot-shvetsiya-s-tsel-ekstraditsiya.html", "text": "Полицаи от Велико Търново установиха издирван от Швеция мъж. Това съобщиха от  Областна дирекция на МВР – Велико Търново . Снощи в 20.35 часа служители на полицейското управление във Велико Търново са извършили проверка на 36-годишен мъж от Горна Оряховица, в хода на която е установено, че той се издирва от Швеция с цел екстрадиция. Задържан е с полицейска мярка до 24 часа. За случая са уведомени компетентните служби.", "date": "2019.07.02", "title": "Велико Търново: Задържан е 36-годишен мъж, издирван от Швеция с цел екстрадиция"}
{"url": "http://www.focus-news.net/news/2019/07/02/2676102/mvnr-federatsiyata-na-moryatsite-v-gartsiya-shte-stachkuva-na-3-yuli.html", "text": "По информация на посолството на България в Гърция, Общогръцката федерацията на моряците (PNO) е обявила 24-часова национална стачка от 00.01 до 24.00 часа на 3 юли (сряда). Това съобщиха от пресцентъра на  МВнР . Стачните действия ще обхванат морския транспорт, в това число кораби и фериботи. В тази връзка от външно министерство препоръчват на българските граждани, пребиваващи или пътуващи до Гърция, да се информират предварително за разписанията на морските превозни средства и възможните алтернативни връзки с друг вид транспорт. \r\nПри необходимост от съдействие българските граждани могат да се свържат с посолството ни в Атина на следните телефони: Дежурен директен телефон: +30 210 67 48 107; Мобилен телефон за спешни случаи: +30 693 70 96 220.", "date": "2019.07.02", "title": "МВнР: Федерацията на моряците в Гърция ще стачкува на 3 юли"}
{"url": "http://www.focus-news.net/news/2019/07/02/2676099/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-северномакедонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2019.07.02", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/07/02/2676100/montana-izgoreli-sa-50-dka-pshenichni-nasazhdeniya-v-zemlishteto-na-s-yakimovo.html", "text": "Изгорели са 50 дка пшенични насаждения в землището на с. Якимово. Това съобщиха от  ОДМВР - Монтана .  На 1 юли 2019 г. около 17.44 часа e получен сигнал за възникнал пожар в два масива с пшенични насаждения в землището на с. Якимово, вследствие на който са изгорели общо около 50 дка, собственост на 41-годишен местен жител. Местопроизшествието е посетено от дежурна оперативна група, извършен е оглед и е образувано досъдебно производство.", "date": "2019.07.02", "title": "Монтана: Изгорели са 50 дка пшенични насаждения в землището на с. Якимово"}
{"url": "http://www.focus-news.net/news/2019/07/02/2676098/sport-tsska-prodade-edvin-dzhesi-vav-fk-dalas.html", "text": "Футбол: ЦСКА оповести раздялата с Едвин Джеси, който преминава в американския ФК Далас. През януари 2018-а същият тим закупи и Антон Недялков от \"червените\". 28-годишният Едвин Джеси пристигна на „Българска армия” от норвежкия Алесунд през февруари 2018 година. За „червените” той изигра 50 официални мача, в които отбеляза 6 гола.", "date": "2019.07.02", "title": "Спорт: ЦСКА продаде Едвин Джеси във ФК Далас"}
{"url": "http://www.focus-news.net/news/2019/07/02/2676103/plamen-ivanov-napoitelni-sistemi-sliven-na-50-e-zapalnen-obemat-na-yazovir-zhrebchevo.html", "text": "На 50% е запълнен обемът на язовир „Жребчево“ след падналите валежи, съобщи  пред  Радио „Фокус“ – Сливен  Пламен Иванов, управител на „Напоителни системи“ - клон Сливен. \r\n„Нивото на язовир Жребчево е 203 милиона кубика, като това е 50% от обема на водното съоръжение. Напоителният сезон най-вероятно ще започне по-късно, имаме за момента някои площи, които отказват поливка, но има и райони в Нова Загора и Ямбол където и в момента се полива“, посочи още той. \r\nПо думите му площите, които се поливат в района, са същите като миналата година. „Очакваме и тази година да са толкова, около 32 - 33 хиляди декара, може би ще пропаднат определени поливки, с една по-малко прогнозираме към момента. Цената е същата като миналата година, без промяна - двукомпонентна, 14.40 лв. на декар и вече спрямо отчитане на водомерно устройство или спрямо поливната норма цените за отделните култури са различни“, коментира още Иванов. \r\nЛюдмила ЙОРГОВА", "date": "2019.07.02", "title": "Пламен Иванов, „Напоителни системи“ - Сливен: На 50% е запълнен обемът на язовир „Жребчево“"}
{"url": "http://www.focus-news.net/news/2019/07/02/2676104/sliven-43-godishen-kriminalno-proyaven-mazh-e-zadarzhan-za-krazhba-na-58-000-lv-ot-ofis-na-firma-v-grada.html", "text": "43-годишен мъж e задържан по обвинение в кражба на 58 000 лв. от офис на фирма в града. Това съобщиха от пресцентъра на  ОДМВР-Сливен . Извършени са две кражби в различен период от време през 2018 година от метална каса в офиса на фирмата. По данни на заявителя общата сума е в размер на около 58000 лева. В резултат на извършените множество процесуално-следствени действия, експертизи и оперативно издирвателни мероприятия за извършеното престъпление е задържан 43-годишният криминално проявен З.Г. от град Сливен. Той е направил пълни самопризнания. Първоначално е задържан за 24 часа. Привлечен е като обвиняем, след което е приведен в следствения арест с постоянна мярка за неотклонение \" Задържане под стража\".", "date": "2019.07.02", "title": "Сливен: 43-годишен криминално проявен  мъж e задържан за кражба на 58 000 лв. от офис на фирма в града"}
{"url": "http://www.focus-news.net/news/2019/07/02/2676107/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече проблема с адресните регистрации, направени непосредствено преди изминалите евроизбори в община Пещера и резултатите от назначена проверка във връзка с тях. Ще ви разкажем и за предстоящия празник на крепостта „Перистера“, както и за проведения международен детски пленер в родопския град. В предаването ще отделим време и за интересните културно-исторически забележителности в Пещера, които могат да бъдат посетени през летните месеци.  \r\nТелефоните за връзка със студиото са 0885 606692 и 034  420020.", "date": "2019.07.02", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/07/02/2676106/varna-zadarzhaniyat-pozharnikar-za-pritezhanie-na-narkotitsi-ostava-za-postoyanno-v-aresta.html", "text": "Варненският окръжен взе мярка за неотклонение „Задържане под стража“ за трима мъже, държали наркотици с цел разпространение. Един от тях е служител на Регионалната дирекция „Пожарна безопасност и защита на населението“ във Варна. Това съобщават от пресцентъра на  Апелативната прокуратура . Магистратите уважиха исканията на Окръжната прокуратура да оставят под стража Димитър Д., Тодор М. и Петър Д. Тримата са били привлечени към наказателна отговорност от прокуратурата,  след като у тях са намерени различни количества високорискови наркотични вещества. Димитър Д. и неговият съквартирант Тодор М. са обвинени в държане без надлежно разрешително с цел разпространение на кокаин с тегло 0.79 грама. Престъплението е извършено от двамата на 28 юни тази година, в съучастие като съизвършители. Третият обвиняем – Петър Д., е привлечен като обвиняем за държане с цел разпространение на 14.62 грама кокаин и 12.55 грама екстази.  Определенията на Варненския окръжен съд подлежат на обжалване пред Апелативния съд.", "date": "2019.07.02", "title": "Варна: Задържаният пожарникар за притежание на наркотици остава за постоянно в ареста"}
{"url": "http://www.focus-news.net/news/2019/07/02/2676108/plovdiv-tri-sela-ot-oblastta-sa-s-narusheno-vodopodavane-poradi-avarii.html", "text": "Жителите на три села в Пловдивска област са с нарушено водоподаване заради аварии и ремонтни дейности по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода заради авария са абонатите от населените места Тополово и Мало Крушево, а заради ремонт на спирателен кран е нарушено водоподаването към домакинствата в село Старо Железаре. Аварията в Мало Крушево ще бъде отстранена до 13.00 часа, а до 17.00 ще бъде възстановено нормалното водоподаване в Тополово и Старо Железаре. \r\nЕкипите на водоснабдителното дружество работят по отстраняването на аварии в района на бул. „Стефан Стамболов“ и улиците „Полтава“, „Марин Дринов“ и „Николай Гогол“ в град Пловдив. \r\nТони МИХАЙЛОВ", "date": "2019.07.02", "title": "Пловдив: Три села от областта са с нарушено водоподаване поради аварии"}
{"url": "http://www.focus-news.net/news/2019/07/02/2676105/tass-predsedatelyat-na-tsik-na-moldova-podade-ostavka.html", "text": "Председателят на Централната избирателна комисия (ЦИК) на Молдова Алина Русу подаде оставката си. Това съобщиха във вторник прес-секретарът на ЦИК Родика Сръбу, цитирана от  TACC . \r\n\"Русу подаде оставка, обяснявайки я с лични мотиви. Тя напусна поста на член и председател на ЦИК\", уточни Сърбу. \r\nПартията на социалистите на Република Молдова, която формира новото парламентарно мнозинство, и проевропейският блок АКУМ (Сега) настояха за промяна на състава на ЦИК. Русу бе ръководител на ЦИК през 2016 г. по предложение на бившия председател на Комисията Юрий Чокан. Преди това тя е работила в президентската администрация на бившия президент Владимир Воронин.  Юлиян Марков", "date": "2019.07.02", "title": "ТАСС: Председателят на ЦИК на Молдова подаде оставка"}
{"url": "http://www.focus-news.net/news/2019/07/02/2676114/liderat-na-abv-mladezhi-plamena-zayachka-v-moskva-nyama-ustoychivost-bez-vklyuchvaneto-na-mladi-hora.html", "text": "По време на Втората международна конференция \"Развитие на парламентаризма\" в Москва, лидерът на АБВ - Младежи Пламена Заячка изнесе доклад в секцията \"Роля на младежите за развитие на парламентаризма\". Това съобщиха от пресцентъра на  ПП АБВ . В него тя посочи необходимостта от приобщаването на младите и факта, че за съжаление в световен мащаб членовете на парламенти на възраст под 30 години са едва 2.2%.  \r\n\"Младите хора съставляват най-голямата възрастова група - 1.8 млрд., а в същото време са слабо представени. Това не се дължи само на формални причини, като възрастов праг или липса на младежки квоти, а в най-голяма степен на политическия нихилизъм при младите хора. В същото време ние не можем да постигнем устойчивост в нито една сфера, ако младите хора не се включат\", заяви тя. \r\nАкцент в доклада ѝ бе ролята на мира, като средство за включване на младите хора. По време на конференцията Заячка предложи темата за младите и мира да бъде една от основните в следващата междупарламентарна конференция през 2020 г. Докладът ѝ бе част от панел „Роля на младежта за развитие на парламентаризма\" и бе воден от председателя на Комитета по младежта, култура и туризъм в Руския парламент. В панела взеха участие парламентарни представители от повече от 60 държави.", "date": "2019.07.02", "title": "Лидерът на АБВ - Младежи Пламена Заячка в Москва: Няма устойчивост без включването на млади хора"}
{"url": "http://www.focus-news.net/news/2019/07/02/2676113/shumen-politsiyata-izdirva-36-godishniya-martin-vangelov-koyto-e-v-neizvestnost-ot-29-yuni.html", "text": "Полицията издирва 36-годишния Мартин Ангелов, който е в неизвестност от 29 юни. Това съобщиха от  ОДМВР-Шумен . Около 20 часа мъжът е провел телефонен разговор със свои близки и е споделил, че ще пътува от София към Шумен с влак. Оттогава няма връзка с него. Телефонът му е изключен от 30 юни и няма връзка с него. Висок е около 176 см, със слабо телосложение, дълга тъмна леко чуплива коса, обичайно ходи на опашка, с кафяви очи и светло продълговато лице. Бил е обут с дънки и тениска с къс ръкав. Молим всички, които имат данни за местоположението му да подадат сигнал в най-близкото полицейско управление или на телефон 112.", "date": "2019.07.02", "title": "Шумен: Полицията издирва 36-годишния Мартин Вангелов, който е в неизвестност от 29 юни"}
{"url": "http://www.focus-news.net/news/2019/07/02/2676115/olya-toteva-dezinfektsionna-stantsiya-smolyan-priklyuchi-obrabotkata-na-ploshtite-v-oblast-smolyan-sreshtu-komari-karlezhi-i-balhi.html", "text": "Приключи обработката на площите в област Смолян срещу комари, кърлежи и бълхи. Това каза за   Радио „Фокус“ – Смолян  Оля Тотева – биолог и управител на Дезинфекциозна станция – Смолян. Срещу комари са обработени 6-7 общини в областта, които имат проблем с насекомите и там е извършена още през май предварителна и ларвицидна обработка за комари. Тотева уточни, че никога досега на територията на област Смолян не е извършвано такова третиране, тъй като е нямало проблеми с комари. „След като Институтът по паразитни и заразни болести реши, че в цялата страна е влязъл ивичестия комар, направихме обработка, защото общините вече са длъжни да извършват такава. Обработката е извършена през май и са обработени биотопи по преценка на еко отделенията в съответните общини“, поясни Тотева. \r\nТя допълни, че в неделя е приключила обработката за кърлежи и бълхи на тревните площи в Смолян. Днес и утре се обработват и последните площи в общините Баните и Рудозем и вече е обхваната цялата област, посочи Тотева. Тя добави, че са обработени дворните пространства на всички детски градини, ясли и училища, както и абсолютно всички детски площадки в областта, без значение от големината на площадката. Допълнително по искане са обработени и градски и селски части в различни населени места. Тотева каза още, че не се забелязва в област Смолян да има по-висока популация при кърлежите, каквато е налице в София и Пловдив. \r\nНели ГЕРГЬОВСКА", "date": "2019.07.02", "title": "Оля Тотева, Дезинфекционна станция-Смолян: Приключи обработката на площите в област Смолян срещу комари, кърлежи и бълхи"}
{"url": "http://www.focus-news.net/news/2019/07/02/2676093/sasht-opredeliha-mestnite-izbori-v-albaniya-kato-mirni-i-redovni.html", "text": "Посолството \"приветства оценките на наблюдателната мисия на Организацията за сигурност и сътрудничество в Европа (ОССЕ), че изборите на 30 юни са проведени по мирен и редовен начин и дадоха като цяло положителна оценка на ситуацията в страната\", се посочва в изявление на посолството на САЩ в Тирана след преброяването на гласовете \", цитира изявлението македонското електронно издание  “Локално“ \r\n„Съгласни сме, както беше посочено от ОССЕ, че политическата криза и поляризацията допринесоха за избори, в които избирателите нямаха избор. Въпреки препятствията, албанският народ, тези, които участваха в изборите и тези, които се въздържаха, се възползваха от своето демократично право по мирен начин и ги поздравяваме за това“, се казва в изявлението. \r\nПосолството на САЩ призовава всички политически лидери да зачитат върховенството на закона и да работят в институциите, за да проправят пътя за албанската демокрация, включително напредъка, постигнат с важните изборни реформи, препоръчани от ОССЕ. \r\n„Онези, които искат да оспорят изборния резултат, трябва да изчакат Конституционния съд, който се надяваме да бъде създаден скоро, със съдии, които са преминали строг процес на проверка. Както винаги, Съединените щати са заедно с албанския народ като партньор, приятел и съюзник. Ние се ангажираме да помогнем за укрепването на върховенството на закона и за изграждането на по-силна демокрация и по-светло бъдеще за всички албанци“, каза посланикът в изявление. \r\nИзданието припомня, че Конституционният съд на Албания не функционира от почти две години, а само един от двамата съдии е преминал  процеса на проверка, който се изисква за тази институция. За място в тази най-висока съдебна инстанция, която според съобщенията трябва да бъде възстановена до края на този месец, се състезават 18 съдии.  Юлиян Марков", "date": "2019.07.02", "title": "САЩ определиха местните избори в Албания като „мирни и редовни“"}
{"url": "http://www.focus-news.net/news/2019/07/02/2676112/veliko-tarnovo-priklyuchi-proektat-za-obnovyavane-na-zapadnata-industrialna-zona-na-grada.html", "text": "Приключи проектът за обновяване на Западната индустриална зона на Велико Търново. В дейностите бяха вложени 1 625 972 лв.. Това каза пред журналисти зам.-кметът на Община Велико Търново проф. Георги Камарашев, предаде репортер на  Радио „Фокус“ – Велико Търново . Проф. Камарашев припомни, че националното финансиране е в размер на малко над 240 хил. лв., а останалите пари са европейски средства от Оперативна програма „Региони в растеж“. Продължителността на дейностите бе 24 месеца, като те приключват с около 2 седмици по-рано. Основната цел, която по думите на възложителя в лицето на Общината е изпълнена, бе да се подобри инвестиционната активност във Велико Търново чрез възстановяване на Западната промишлена зона, която има сериозен потенциал за икономическо развитие.  \r\nИнж. Динко Кечев, директор Дирекция „Строителство и устройство на територията“, посочи, че с парите са направени ремонт, рехабилитация и доизграждане на техническата инфраструктура в района. „Осигурен е и транспортният достъп до и на територията на Западната индустриална зона. Бяха изградени и нови тротоарни и улични настилки по прилежащите улици, където бе монтирано и ново осветление. Осигурени са и нови паркоместа“, допълни инж. Кечев. Той увери, че след приключване на всички дейности са решени и проблемите с отводняването на района, като са монтирани нови шахти. Според него това ще предотврати и критични ситуации при интензивни валежи и в района на п.в. „Качица“. Фирмата изпълнител увери, че е помислено и за безопасността на движение в района, като пътното устройство е съобразено с очаквания интензивен трафик. \r\nЛуиза ТРАНЧЕВА", "date": "2019.07.02", "title": "Велико Търново: Приключи проектът за обновяване на Западната индустриална зона на града"}
{"url": "http://www.focus-news.net/news/2019/07/02/2676117/vidin-dve-naseleni-mesta-ot-oblastta-sa-s-narusheno-vodopodavane-zaradi-avarii.html", "text": "Две населени места от областта са с нарушено водоподаване заради аварии, съобщиха за  Радио „Фокус“ – Видин  от водоснабдителното дружество. Във Видин до 13.00 часа ще бъде спряно водоподаването в кварталите „Акджамия“ и „Панония“ за отстраняване на аварии на улични водопроводи.  \r\nВ село Генерал Мариново заради отстраняване на авария на уличен водопровод Ф 80 водоподаването ще бъде спряно до 12.30 часа.", "date": "2019.07.02", "title": "Видин: Две населени места от областта са с нарушено водоподаване заради аварии"}
{"url": "http://www.focus-news.net/news/2019/07/02/2676116/angela-merkel-tvardo-stoim-zad-evropeyskata-perspektiva-pred-zapadnite-balkani.html", "text": "Германия твърдо стои зад европейската перспектива в Западните Балкани и подкрепя страните в региона в усилията им за реформи, съобщиха от кабинета на канцлера на Германия Ангела Меркел, цитирани от македонския телевизионен канал  “24 Вести“ . \r\n„Поради късното публикуване на докладите за напредъка на страните, обявеният краен срок за решение за започване на преговори за присъединяване със Северна Македония и Албания се оказа недостатъчен. Преди това решение федералното правителство трябва да получи съгласието на Бундестага, отговори кабинетът на Меркел на запитване на черногорския вестник \"Победа\", да коментира решенията на Съвета на ЕС да отложи започването на преговорите със Северна Македония и Албания. \r\nЕС отложи решението за започване на преговори за присъединяване с двете страни в средата на месеца. Скопие и Тирана получиха нов срок, октомври тази година, когато членовете на ЕС ще обявят дали тези страни ще започнат преговорите. \r\nГерманският канцлер в края на двудневната среща на върха на лидерите на ЕС в Брюксел, в която решението за преговори бе отложено, обеща да направи всичко, за да определи дата за началото на преговорите за членство в Северна Македония в ЕС до октомври и че ще използва цялата си политическа тежест за положително решение на този въпрос.  Юлиян Марков", "date": "2019.07.02", "title": "Ангела Меркел: Твърдо стоим зад европейската перспектива пред Западните Балкани"}
{"url": "http://www.focus-news.net/news/2019/07/02/2676119/sport-alberto-moreno-napuska-livarpul.html", "text": "Футбол: Левият краен защитник Алберто Морено напуска Ливърпул, след като вчера неговият договор с тима официално изтече. 26-годишният Морено премина на „Анфийлд” от Севиля през лятото на 2014 година. През последните два сезона обаче той се превърна в периферна фигура и през последния сезон изигра само 5 мача. В крайна сметка футболистът напуска Ливърпул след 141 срещи във всички турнири през 5-те си години.", "date": "2019.07.02", "title": "Спорт: Алберто Морено напуска Ливърпул"}
{"url": "http://www.focus-news.net/news/2019/07/02/2676118/prof-slavcho-tomov-meditsinski-universitet-pleven-ostava-stabilen-interesat-kam-bakalavarskite-programi-na-universiteta.html", "text": "Интересът към бакалавърските програми на Медицински университет – Плевен остава стабилен. Това каза проф. д-р Славчо Томов, ректор на Медицински университет - Плевен, на брифинг след изтеглянето изпитния вариант по биология за специалностите ,,Медицина“ и ,,Фармация“, предаде кореспондент на  Радио „Фокус“ . ,,Демографският срив дава своето отражение. Конкуренцията между училищата за бакалавърските и магистърските програми е много голяма. Интересът към бакалавърските програми на Медицински университет – Плевен остава стабилен. В сравнение с миналата година отчитаме лек спад в броя на кандидатите. Предприели сме мероприятия и мерки, насочени към онези завършващи, които не са се ориентирали какво искат да правят с обучението си“, каза проф. д-р Славчо Томов. ,,Децата, които кандидатстват е МУ – Плевен, са мотивирани, направили са своя избор и знаят защо са тук и какви цели преследват.  Забелязваме тенденцията след начало на обучението, че са доста прилежни и мотивирани в учебните си занятия. Няма да се отказваме от това да променяме непрекъснато висшето училище, да предизвикваме младите хора с нови образователни програми, иновативни методи на обучение и научно-изследователска дейност“, допълни проф. д-р Славчо Томов. ,,Ние имаме увеличение на броя на местата държавна поръчка. Имаме нова бакалавърска специалност ,,Социални дейности в  здравеопазването и нова магистърска програма ,,Медицинска рехабилитация и ерготерапия“. Смятаме да се борим за всеки един студент с условията на честната игра“, допълни проф. д-р Славчо Томов. Той посочи, че високата акредитационна оценка на специалност ,,Фармация“ по държавна поръчка означава и право на обявяване на платен прием в рамките на свободния капацитет.  \r\nВиолета КРЪСТЕВА", "date": "2019.07.02", "title": "Проф. Славчо Томов, Медицински университет - Плевен: Остава стабилен интересът към бакалавърските програми на университета"}
{"url": "http://www.focus-news.net/news/2019/07/02/2676120/burgas-v-grada-shte-se-provede-balgarska-kulinarna-vecher-s-uchastieto-na-shef-gotvachit-e-sevda-dimitrova-i-stanislav-raychev.html", "text": "В града ще се проведе българска кулинарна вечер с участието на шеф-готвачите Севда Димитрова и Станислав Райчев, съобщиха от  Община Бургас . Събитието ще се състои  пред Пантеона в Морската градина и ще започне в 18.30 часа на 5 юли с представяне на традиционни занаяти. Победителите от две от изданията на кулинарното предаване \"Мастършеф\" Севда Димитрова и Станислав Райчев ще демонстрират на живо от 19.30 часа тънкостите в приготвянето на деликатесите по атрактивен и иновативен начин. Кулинарни умения ще покажат и преподаватели и възпитаници от Професионална гимназия по туризъм \"Проф. д-р Асен Златаров\". Приготвените ястия ще бъдат предложени за дегустация с получено талонче срещу дарена сума на входа на зоната за кулинарни демонстрации. Едно талонче ще важи за едно ястие. Събраните средства ще бъдат предоставени с благотворителна цел за закупуване на уреди за детска площадка на деца със специални нужди, възпитаници на училище \"Отец Паисий\". \r\nСъбитието ще започне час по-рано - в 18.30, с пресъздаване на обичаите и традиционните занаяти в българската култура. Със съдействието на Регионална занаятчийска камара жителите и гостите на Бургас ще се запознаят отблизо с везбарството и тъканата дантела, плетените мъниста, плъстарството, грънчарството, кошничарството. \r\nИзложба на народни носии ще бъде представена от експертите от Етнографската експозиция на Регионален исторически музей. \r\nВечерта на българската култура ще бъде придружена от богата фолклорна програма с участието на ПФА \"Странджа\" и ФА \"Лукойл-Нефтохим\". \r\nСъбитието е част от програмата на фестивала \"Заедно в Бургас\", организиран от Община Бургас.", "date": "2019.07.02", "title": "Бургас: В града ще се проведе българска кулинарна вечер с участието на шеф-готвачит е Севда Димитрова и Станислав Райчев"}
{"url": "http://www.focus-news.net/news/2019/07/02/2676110/iliya-kuzmanov-sfsmvr-shte-protestirame-na-5-yuli.html", "text": "Протестът ни ще съвпадне с празника на МВР на 5 юли. Това каза зам. председателят на СФСМВР Илия Кузманов на пресконференция, предаде репортер на  Агенция „Фокус“ . „СФСМВР е съорганизатор на протеста със Синдиката на служителите в затворите. Те също са много важна част от сигурността на държавата и са подложени на същите изпитания\", посочи той. \"Благодаря, че в двадесет протеста сме били рамо до рамо с колегите и сме били подкрепяни от КТ „Подкрепа“, коментира Кузманов. „Дадохме шанс от повече от година и половина на държавните мъже в диалог да се вземе правилното решение. Тъй като такова решение не се взима, решихме с тези протестни дейности, които ще започнат на петък, да дадем тласък на разговорите“, обяви председателят на синдиката. \"Като първа стъпка за определяне на минимума за допълнително възнаграждение за нощен труд, бихме приели за добър жест от левче нагоре\", каза той и обърна внимание, че България е единствената страна на Балканите, която няма колективен трудов договор. \"Ние като организация нямаме право да се присъединяваме към големи синдикални федерации“, изтъкна Илия Кузманов.  \r\nПротестът се организира от Синдикалната федерация на служителите в МВР, Синдиката на служителите в затворите, заедно с КТ „Подкрепа“ под надслов „За достойни условия и заплащане на нощния труд“. Протестът ще започне в 14.00 часа пред Министерски съвет.  \r\nТеодора ПАТРОНОВА", "date": "2019.07.02", "title": "Илия Кузманов, СФСМВР: Ще протестираме на 5 юли"}
{"url": "http://www.focus-news.net/news/2019/07/02/2676111/marinela-georgieva-sszb-noshtniyat-trud-tryabva-da-bade-dostoyno-zaplashtan-podkrepyame-protesta-na-5-yuli.html", "text": "Синдикатът на служителите в затворите в България подкрепя протеста на 5 юли. Това съобщи Маринела Георгиева от синдиката, предаде репортер на  Агенция „Фокус“ . „Нощният труд трябва да бъде достойно заплащан. Многократно сме повдигали този въпрос и пред ръководството на Министерството на правосъдието. Пред тях сме поставяли нашите текущи проблеми“, заяви тя. Георгиева подчерта, че в системата на затворите трудът също е изключително труден. „Местата за лишаване от свобода се нуждаят от своята охрана, а това заплащане не стимулира хората да започнат работа в системата“, коментира тя.  \r\nТеодора ПАТРОНОВА", "date": "2019.07.02", "title": "Маринела Георгиева, ССЗБ: Нощният труд трябва да бъде достойно заплащан, подкрепяме протеста на 5 юли"}
{"url": "http://www.focus-news.net/news/2019/07/02/2676122/stoyan-yovchev-obshtina-peshtera-v-obshtinata-nyama-ustanoveni-narusheniya-na-zakona-za-grazhdanskata-registratsiya-i-ne-se-nalaga-zalichavane-na-adresni-registratsii.html", "text": "В община Пещера няма установени нарушения на Закона за гражданската регистрация и не следва да има заличаване на адресни регистрации. Това съобщи за  Радио „Фокус“ – Пазарджик  Стоян Йовчев, експерт в Община Пещера. Извършена проверка във връзка с чл. 405а от Изборния кодекс констатира, че адресните регистрации в община Пещера за периода от 1 май 2018 г. до 30 април 2019 г. са направени съгласно изискванията на чл. 92 и чл. 99 от ЗГР. „Проверката извърши комисия в състав Борис Фолев – секретар на Община Пещера, Иван Тилев - гл. експерт в Дирекция „АКРРДС“ в Областна администрация - Пазарджик, Ангел Стоев – юрисконсулт в Дирекция „АКРРДС“ в Областна администрация - Пазарджик, Лидия Кръстева – гл. специалист, представител на ТЗ „ГРАО” – Пазарджик и представител на РУ - Пещера.  \r\nПри извършената проверка комисията констатира, че адресните регистрации в община Пещера са извършени от определените със Заповед по чл. 92, ал.1 от ЗГР  на кмета на Община Пещера длъжностни лица. За всяка извършена адресна регистрация има подадено от лицето заявление за постоянен адрес или адресна карта за настоящ адрес и същите са приложени към преписките“, уточни Йовчев. Той допълни, че заявленията за постоянен адрес и адресни карти за настоящ адрес са подадени лично от лицата, а в случаите на упълномощаване пълномощното е приложено към документите. Представени са и се съхраняват всички документи съгласно разпоредбите на чл. 92 ал. 2 от Закона за гражданска регистрация. В случаите по чл. 92 ал. 3 от ЗГР е приложено писмено съгласие от собственика на имота за регистрация извършена в несобствено жилище и приложени копия от договори за наем. Когато не са представени документите по чл. 92 ал. 2 и ал. 3 от ЗГР, длъжностните лица извършили адресната регистрация правилно са определили родство по права линия със собственика или ползвателя на имота. Извършена е проверка чрез отделите „Местни приходи” на регистрираните лица.", "date": "2019.07.02", "title": "Стоян Йовчев, Община Пещера: В общината няма установени нарушения на Закона за гражданската регистрация и не се налага заличаване на адресни регистрации"}
{"url": "http://www.focus-news.net/news/2019/07/02/2676109/afp-kitayskiyat-prezident-prizova-donald-tramp-da-oblekchi-sanktsiite-sreshtu-severna-koreya-v-razumni-srokove.html", "text": "Китайският президент Си Дзинпин призова президента на САЩ Доналд Тръмп да \"прояви гъвкавост\" към Северна Корея, включително чрез облекчаване на санкциите в „разумни срокове“на срещата на върха на Г-20 миналата седмица, заяви външният министър на Китай Ван И, цитиран от  AFP . \r\nСи посети Северна Корея преди срещата с Тръмп в Г-20 в Япония в събота, а анализатори казаха, че китайският лидер може да използва пътуването като лост в преговорите с американския лидер на фона на  търговската война със САЩ. \r\nКитайският външен министър Ван И каза пред репортери във вторник, че Си \"настоява САЩ да проявят гъвкавост и да „изминат половината път“ към Северна Корея, включително чрез своевременното облекчаване на санкциите срещу КНДР и намирането на решение на взаимните опасения чрез диалог\". \r\nКитай и Северна Корея работят за подобряване на отношенията през изминалата година, след тяхното влошаване, защото Пекин подкрепи поредица от санкции на ООН срещу съседната страна заради ядрената й програма. \r\nНо Пекин се опита да задържи Пхенян в сферата на своето влияние и Ким посети  четири пъти Китай през последните четири години. \r\nСедмица преди срещата на върха на Г-20 в Осака, Си стана първият китайски лидер, посетил Северна Корея за последните 14 години. Според анализатори целта на тази визита  е да се демонстрира влиянието на Китай върху Севера преди търговските преговори със САЩ.   Юлиян Марков", "date": "2019.07.02", "title": "АFP: Китайският президент призова Доналд Тръмп да облекчи санкциите срещу Северна Корея в „разумни срокове“"}
{"url": "http://www.focus-news.net/news/2019/07/02/2676123/gencho-genchev-kmet-na-obshtina-svishtov-remonti-za-blizo-3-mln-lv-se-izvarshvat-v-tri-svishtovski-chitalishta.html", "text": "Ремонти за близо 3 млн. лв. се извършват в три свищовски читалища. Това каза в предаването „Добре дошли в Свищов“ на  Радио „Фокус“ – Велико Търново  кметът на Община Свищов Генчо Генчев. Той припомни, че старт на дейностите е даден през миналата седмица лично от министъра на културата Боил Банов. Финансирането е осигурено по проект „Ремонт, реконструкция и мерки за подобряване на енергийната ефективност в обекти на културната инфраструктура на територията на община Свищов“. Общата му стойност е в размер на 2 766 728.99 лева. Проектът е инвестиция в устойчивото развитие на културната инфраструктура на три от читалищата на територията на община Свищов – НЧ „Светлина – Царевец 1927“, НЧ „Трудолюбие – 1907“ – село Вардим и НЧ „Филип Станиславов – 1903“ – село Ореш. „Няма как да не се случват хубавите неща, когато имаме подкрепата на националната власт в лицето на правителството, в лицето на Министерство на културата и екипната работа между кмета на населеното място, кмета на общината и областта. Когато сме обединени в името на доброто, всички усилия си струват“, посочи Генчев. Продължителността на проекта е 24 месеца. \r\nЛуиза ТРАНЧЕВА", "date": "2019.07.02", "title": "Генчо Генчев, кмет на Община Свищов: Ремонти за близо 3 млн. лв. се извършват в три свищовски читалища"}
{"url": "http://www.focus-news.net/news/2019/07/02/2676124/dobrich-hor-dobrich-uchastva-vav-festival-v-gratskiya-grad-korint.html", "text": "Хор „Добрич“ към Народно читалище „Йордан Йовков – 1870 г.“ участва във фестивал в гръцкия град Коринт. Това съобщи неговият диригент Димитър Вангелов, предаде кореспондентът на  Радио „Фокус” – Варна . Хорът е имал привилегията да закрие фестивала с програма от ортодоксални песни и обработен български фолклор. Фестивалът е бил част от музикалния празник на град Коринт. Поканата за участие в него е била отправена от Ставрос Кефалас, началник на Центъра за култура в Община Коринт. Хористите са посетили и други места в Гърция – Кавала, Солун, Атина, областта Метеора. Хор „Добрич“ изразява своята благодарност към всички спомоществователи, благодарение на които това гостуване е осъществено. След лятната ваканция, през октомври Хор „Добрич“ отново ще поднови репетиции. Всяка година хористите представят своята програма в различни страни на Европа, а поканите за участия в международни фестивали са доказателство за признанието, което българското хорово изкуство получава навсякъде по света.  \r\nЖулиета НИКОЛОВА", "date": "2019.07.02", "title": "Добрич: Хор „Добрич“ участва във фестивал в гръцкия град Коринт"}
{"url": "http://www.focus-news.net/news/2019/07/02/2676125/aneta-valeva-mkbppmn-gotse-delchev-zapochna-lyatnata-prevantivna-programa-za-detsa-v-obshtinata.html", "text": "Започна Лятната превантивна програма за деца в Гоце Делчев. Това каза за  Радио „Фокус“ - Пирин  Анета Вълева, секретар на Местната комисия за борба с противообществените прояви на малолетни и непълнолетни лица в Гоце Делчев (МКБППМН). Тя уточни, че дейностите са стартирали вчера, а записването на желаещите деца е било до 26 юни. „Нямаме нови клубове тази година. Миналата година увеличихме клубовете с няколко нови и така те станаха общо 13 на брой, което е една доста богата палитра от дейности. Тази година дейностите са същите с малки вариации във всеки един от клубовете, защото всяка година се опитваме да въведем и нещо ново за децата, но в същото време дейностите са подобни на тези от предходните години“, коментира специалистът. Вълева подчерта, че Лятната превантивна програма се организира за седма поредна година. \r\nНатали СТЕФАНОВА", "date": "2019.07.02", "title": "Анета Вълева, МКБППМН - Гоце Делчев: Започна Лятната превантивна програма за деца в общината"}
{"url": "http://www.focus-news.net/news/2019/07/02/2676126/ministar-ekaterina-zaharieva-finlandskoto-predsedatelstvo-na-saveta-na-es-tryabva-da-raboti-za-tova-da-nyama-parva-i-vtora-kategoriya-darzhavi.html", "text": "Финландското председателство на Съвета на ЕС трябва да работи за това да няма първа и втора категория държави. Това каза вицепремиерът и  министър на външните работи Екатерина Захариева по време на публична дискусия по повод началото на Финландското председателство на Съвета на ЕС, предаде репортер на  Агенция „Фокус“ . „Искам да пожелая успех на финландското председателство – успех, в който съм убедена. И да благодаря на румънското председателство за постигнатото през тези 6 месеца. Не беше лесен период“, заяви Захариева. Тя посочи, че е убедена, че точно финландците, които са известни с това, че могат да постигат компромиси, ще проявят прагматизъм, стратегическа визия и отдаденост на европейската идея. „И то точно в период, в който трябва да осъществим прехода между старата и новата Европейска комисия. Финландия поема председателството на Съвета на ЕС в период, в който са все по-очеизвадни разликите между старите и новите, между големите и малките. И това разделение със сигурност не помага да има по-силен съюз. А и различията, които имаме в ЕС, стават все по-видими за другите ни партньори – за другите континенти и дори и за държавите в Европа. Така че това е нашата молба – работете така, че различията, които имаме, да ни обединяват. А не да има първа и втора категория държави. Защото такива няма“, заяви външният министър. Тя поздрави Финландия за избора на приоритети, сред които един от основните е екологията. \r\nЗахариева благодари на румънското председателство, че темата за Западните Балкани продължава да стои на дневен ред в ЕС. „Надявам се октомври месец да не бъде поредният месец, в който отлагаме страните от Западните Балкани – имам предвид Северна Македония и Албания. Знам, че не е лесен този компромис, но се надявам този път ангажиментът, който поехме, да бъде изпълнен и преговорите за присъединяването им към ЕС да започнат“, заяви външният министър. \r\nЦветилена СИМЕОНОВА", "date": "2019.07.02", "title": "Министър Екатерина Захариева: Финландското председателство на Съвета на ЕС трябва да работи за това да няма първа и втора категория държави"}
{"url": "http://www.focus-news.net/news/2019/07/02/2676127/burgas-burgaskiyat-kompozitor-na-shahmatni-zadachi-diyan-kostadinov-e-chetvarti-v-sveta-za-2019-g.html", "text": "Броени дни след като спечели бронзов медал на Световната купа по шахматна композиция, бургаският шахматист Диян Костадинов се представи отлично и на Световното първенство. Това съобщиха от пресцентъра на  Община Бургас . За втори пореден път само половин точка го раздели от медал и той се класира на четвърто място в раздел Обратни матове. Пет от общо шестте шахматни задачи, с които Диян участва на първенството, са получили много високи оценки и автоматично влизат в Албума на ФИДЕ (Световната организация по шахмат), в който се публикуват най-класните задачи в света на всеки три години. Една от задачите на бургазлията, с която той спечели Златен Олимпийски медал през 2016 г., е сред най-високо оценените на първенството и се нарежда на трето място в раздела, веднага след двете задачи на световния шампион Андрей Селиванов от Русия. В първенството се включиха 266 шахматни композитори от 42 държави, с общо 2831 задачи. Най-добре от българските участници се представи Петко Петков, който спечели сребърен медал в раздел Феерични задачи, а Велко Александров дели 97 - 98-мо място в раздел Помощни матове.", "date": "2019.07.02", "title": "Бургас: Бургаският композитор на шахматни задачи Диян Костадинов е четвърти в света за 2019 г."}
{"url": "http://www.focus-news.net/news/2019/07/02/2676128/daniel-panov-kmet-na-veliko-tarnovo-nashite-detsa-izbraha-po-dobriya-nachin-za-prekarvane-na-vakantsiyata-si-s-uchastieto-si-v-lyatnata-politseyska-akademiya.html", "text": "Лятна детска полицейска академия откри за девета поредна година кметът на Община Велико Търново инж. Даниел Панов. Тържеството се проведе на стадиона в град Дебелец, а в него се включиха над 300 деца и младежи от 20-те Центрове за работа с деца и младежи в региона, предаде репортер на   Радио „Фокус“ – Велико Търново . На първо място градоначалникът поздрави всички участници в инициативата, че са избралия „по-добрият“ начин да прекарат ваканцията си – навън, сред природата, а не пред компютрите. „Искам да благодаря и на всички уредници от Младежките клубове в общината, че имат толкова много идеи, че са всеотдайни и правят толкова много, за да се развиват нашите деца. Благодаря и за това, че посещенията в клубовете от 400 през зимните месеци, нарастват двойно през лятото. Пожелавам на кметовете, които нямат такива да разкрият, защото това развива много всички населени места, а и цялата община. Деца, вас Ви чака едно незабравимо лято с много нови приятелства и партньорства, но най-важното е, че ще разберете как да се пазите на пътя, как трябва да се занимавате с полезни за Вас неща. Ще попиете и опит от полицията, пожарната и Гражданска безопасност. Пожелавам Ви много усмивки, игри и щастие и най-вече много нови знания“, допълни още кметът. \r\nАкцент в провеждането на Академията през тази година ще бъде безопасността на пътя под мотото „Пазете децата на пътя“ и здравословния начин на живот под мотото „Спортът е по-добрият начин децата да пораснат“. По традиция партньори на Община Велико Търново при провеждане на инициативатаса Сдружение „Св. Иван Рилски“, ОДМВР- Велико Търново, РД „Пожарна безопасност и защита на населенитеo“- Велико Търново, Сдружение на кметовете и кметските наместници Янтра 2001 и Съюза на пивоварите в България. \r\nЛуиза ТРАНЧЕВА", "date": "2019.07.02", "title": "Даниел Панов, кмет на Велико Търново: Нашите деца избраха по-добрия начин за прекарване на ваканцията си с участието си в Лятната полицейска академия"}
{"url": "http://www.focus-news.net/news/2019/07/02/2676130/gd-granichna-politsiya-intenziven-e-trafikat-na-punktovete-kulata-i-kapitan-andreevo-za-tovarni-i-leki-avtomobili-na-izhod-ot-stranata.html", "text": "Интензивен е трафикът на пункта \"Кулата\" за товарни и леки автомобили на изход от страната. Това съобщиха от  ГД \"Гранична полиция\" . Трафикът е интензивен и на пункта \"Капитан Андреево\" на изход за товарни и леки автомобили. На ГКПП \"Дунав мост-Видин\" трафикът е интензивен на изход за товарни автомобили. На пунктовете \"Дунав мост-Русе\", \"Кардам\" и \"Дуранкулак\" трафикът е интензивен на вход за леки автомобили. Нормален е трафикът по границите със Сърбия и Северна Македония.", "date": "2019.07.02", "title": "ГД \"Гранична полиция\": Интензивен е трафикът на пунктовете \"Кулата\" и \"Капитан Андреево\" за товарни и леки автомобили на изход от страната"}
{"url": "http://www.focus-news.net/news/2019/07/02/2676131/dobrich-obshtinata-zapochva-izpalnenie-na-proekt-podkrepa-v-doma.html", "text": "Общината започва изпълнение на проект „Подкрепа в дома“, което ще продължи до края на следващата година, предаде кореспондент на  Радио „Фокус” – Варна . В периода на изпълнение на проекта 158 възрастни хора над 65 години и лица с увреждания ще получават патронажна грижа с цел подобряване на качеството на техния живот и увеличаване на възможностите за по-пълноценно приобщаване към обществото.  \r\nПроектът е по Оперативна програма „Развитие на човешките ресурси“. Одобреният размер на е 390 045.12 лв., в това число средства от Европейския социален фонд –  331 538.35 лв. и национално съфинансиране – 58 506.77 лв. \r\nЖулиета НИКОЛОВА", "date": "2019.07.02", "title": "Добрич: Общината започва изпълнение на проект „Подкрепа в дома“"}
{"url": "http://www.focus-news.net/news/2019/07/02/2676129/burgas-ot-3-yuli-zapochva-sledvashtiyat-etap-ot-remonta-na-ul-dimitar-dimov-nalaga-se-zatvaryane-na-uchastaka-ot-krastovishteto-s-ul-dimitar-avramov-do-ul-atanasovsko-ezero.html", "text": "Община Бургас извършва на етапи основния ремонт на една от най-важните улица „Димитър Димов“, за да не се затруднява придвижването повече, отколкото трябва. Това съобщиха от пресцентъра на  Общината . От 3 юли ще бъде затворен за автомобили участъкът от кръстовището с ул. „Димитър Аврамов“ (до хотел „Фаворит“) до кръстовището с ул. „Атанасовско езеро“. Ще бъде въведена временна организация на движението в периода до 17 юли. През това време старият асфалт ще бъде фрезован, а отгоре ще бъде положен нов.", "date": "2019.07.02", "title": "Бургас: От 3 юли започва следващият етап от ремонта на ул. „Димитър Димов“, налага се затваряне на участъка от кръстовището с ул. „Димитър Аврамов“ до ул. „Атанасовско езеро“"}
{"url": "http://www.focus-news.net/news/2019/07/02/2676134/varna-otchita-se-spad-v-registratsiite-na-vodni-bazi-i-atraktsioni-po-severnoto-chernomorie.html", "text": "В разгара на летния сезон регистрацията на водни бази и атракциони в Изпълнителната агенция „Морска администрация“ във Варна закъснява. Към момента са разкрити едва 13, подадени са и документи за още 5 - 6. Това каза в интервю за  Радио „Фокус“ – Варна  директорът на институцията кап. Валентин Енчев. Според него има сериозен отлив или забавяне. Кап. Енчев посочи, че причината за по-малкото разкрити обекти това лято е пряко свързана с броя на туристите. По информация на директора на „Морска администрация“ във Варна засега са пуснати в експлоатация няколко открити водни бази на „Златни пясъци“, има такива в Балчик, в Албена и Шкорпиловци. \r\nДиана СТОЕВА", "date": "2019.07.02", "title": "Варна: Отчита се спад в регистрациите на водни бази и атракциони по Северното Черноморие"}
{"url": "http://www.focus-news.net/news/2019/07/02/2676132/varna-inspektori-ot-morska-administratsiya-v-grada-sa-proverili-44-lodki-za-razhodki.html", "text": "От началото на летния сезон инспекторите от Изпълнителната агенция „Морска администрация“ във Варна са проверили почти 80 % от корабчетатата за превоз на туристи. Това каза в интервю за  Радио „Фокус“ – Варна  директорът на институцията кап. Валентин Енчев. „Обикновено годишно регистрираме средно между 50 и 60 лодки за разходки“, поясни той. По думите му, до миналата седмица са били подадени 44 заявления за регистрация на плавателни съдове. На 38 са издадени документи, след като е констатирано, че няма забележки или е имало такива, но те вече са отстранени. На няколко от останалите все още се отстраняват предписанията. Според кап. Енчев основните констатирани нарушения са свързани с липсващо оборудване, като спасителни средства, пиротехника, противопожарни средства или липсващи застраховки за местата на туристите. Епизодично има и регистрации на джетове, както и отписвания на такива във връзка с продажби и пренасочване в Гърция, например. „Може да се каже, че бумът на закупуване на джетове от предни години вече е отминал. Няма наплив за регистрации на такива плавателни средства“, обобщи кап. Енчев. \r\nДиана СТОЕВА", "date": "2019.07.02", "title": "Варна: Инспектори от „Морска администрация“ в града са проверили 44 лодки за разходки"}
{"url": "http://www.focus-news.net/news/2019/07/02/2676135/srabski-ministar-v-kosovskoto-pravitelstvo-praznite-raftove-se-dalzhat-na-politicheski-igri.html", "text": "Сръбският министър на местната администрация Адриана Ходжич призна, че някои хранителни стоки са дефицитни в четири общини в северната част на Косово, но го отдаде на политически игри, съобщава страницата на белградското радио  “Б92“ \r\n\"Трябва да кажа, че вчера и днес се сблъскахме с полупразни рафтове в магазините за хранителни стоки в Северна Митровица. Подозирам, че зад този сценарий стои високата политика\", заяви Ходжич. \r\nТя добави, че ситуацията на север е доста напрегната след налагането на митата от Прищина през ноември 2018 г., изразявайки надежда, че Белград и Прищина ще намерят начини за преодоляване на настоящото състояние на нещата. \r\nХоджич, бивш високопоставен служител на общинската администрация на Северна Митровица, бе назначена за министър в правителството на Косово от Рамуш Харадинай, който замени бившия министър от „сръбска листа“ Иван Тодосиевич, твърди, че тя е категорично против митата и че е убедена, че Белград и Прищина трябва да имат свободна търговия без никакви мита. \r\n\"Политическите решения трябва да се променят, за да се постигне компромис. Надявам се, че и двете страни в процеса на диалог ще намерят компромисно решение, за удовлетворение или неудовлетворение\", заключи тя.  Юлиян Марков", "date": "2019.07.02", "title": "Сръбски министър в косовското правителство: Празните рафтове се дължат на политически игри"}
{"url": "http://www.focus-news.net/news/2019/07/02/2676136/dobrich-porodite-kucheta-bigal-i-pomeranski-shpits-sa-pobediteli-v-mezhdunarodnata-kinolozhka-izlozhba-zlatna-roza-v-kavarna.html", "text": "Породите кучета Бигъл и Померански шпиц са победители в Международната киноложка изложба „Златна роза“ в Каварна. Това съобщиха от пресцентъра на  Общината . Наградите на призьорите – медал и грамота, връчи кметът на Каварна Нина Ставрева, а всички участници в изложението получиха диплом за успешно представяне.  \r\nНад 800 кучета от различни породи се състезаваха в конкурсите на стадион „Калиакра“ в Каварна . Класовете бяха разпределени по възраст – бебета, подрастващи, млади, междинен клас, открит, шампион, работен и ветерани, както и спрямо породни групи, като компаньони, ловни, декоративни и др. Изложбата е и мястото, където хората, интересуващи се от породисти кучета - професионалисти и любители, могат да обменят информация, да потърсят съвет или да споделят опит, да представят своите кучета, да ги сравнят с останалите от породата, да им потърсят бъдещ партньор или да изберат родители на ново кученце.  \r\nВсички любители на киноложката изложба ще могат отново да присъстват от 17 до 21 юли на стадион „Калиакра“.", "date": "2019.07.02", "title": "Добрич: Породите кучета Бигъл и Померански шпиц са победители в Международната киноложка изложба „Златна роза“ в Каварна"}
{"url": "http://www.focus-news.net/news/2019/07/02/2676121/dimitar-manolov-kt-podkrepa-noshtniyat-trud-v-balgariya-e-nisko-zaplaten-i-v-nepriemlivi-kolichestva.html", "text": "Полагането на нощен труд в България е в неприемливи количества. Това каза президентът на КТ „Подкрепа“ Димитър Манолов на пресконференция, предаде репортер на  Агенция „Фокус“ . Той подчерта, че нощният труд е изключително вреден. „В България нощният труд е ниско заплатен – за нощен труд се плаща 0,25 лева на час от 2007 година\", обърна внимание Манолов. \"КТ „Подкрепа, заедно със Синдикалната федерация на служителите в МВР, Български лекарски съюз и Организацията на професионалистите по здравни грижи, от миналата година започна една кампания в две направления- да се ограничи полагането на нощен труд само там, където няма как да не бъде полаган и справедливото заплащане“, обясни той. „КТ „Подкрепа“ предложи решението на въпроса в няколко варианта. Единият заплащането за нощен труд да бъде определено като някаква част от минималната работна заплата. Втората възможност, която беше разгледана, е добавката за нощен труд да бъде част от индивидуалната работна заплата на лицето. Предложихме един междинен варират, докато се спрем на някакъв краен – доплащането за нощен труд в минималния си размер от 0,25 лева да бъде коригирано на един лев\", припомни президентът на КТ \"Подкрепа\". За съжаление, нищо от това не се случи. Затова колегите от синдикалната федерация, които са едни от най-засегнатите от това положение, ще организират протест“, каза още Манолов. \r\nТеодора ПАТРОНОВА", "date": "2019.07.02", "title": "Димитър Манолов, КТ „Подкрепа“: Нощният труд в България е ниско заплатен и в неприемливи количества"}
{"url": "http://www.focus-news.net/news/2019/07/02/2676138/sliven-s-poreditsa-ot-praznichni-proyavi-shte-premine-tazgodishniyat-folkloren-sabor-v-selo-rakovo.html", "text": "С поредица от празнични прояви ще премине тазгодишният фолклорен събор в село Раково. Той ще се проведе на 6 юли и е в чест на празника на храма в селото, който носи името „Св. св. Петър и Павел“. Това съобщиха от пресцентъра на  Община Сливен . В програмата са включени изпълнения на Сливенския оркестър „Деница“, както и на певческата група и танцов състав към читалището на село Панаретовци. Ще бъде отслужен и празничен водосвет, който ще започне от 18.30 часа. \r\nМалко по-късно присъстващите на събора ще имат възможност да се включат в празничното хоро на площада на селото. Вечерта ще завърши с празнични илюминации.", "date": "2019.07.02", "title": "Сливен: С поредица от празнични прояви ще премине тазгодишният фолклорен събор в село Раково"}
{"url": "http://www.focus-news.net/news/2019/07/02/2676137/plovdiv-apelativniyat-sad-ostavi-v-aresta-obvinyaem-za-ukrivane-na-danatsi-i-prane-na-pari.html", "text": "Апелативният съд остави в ареста обвиняем за укриване на данъци и пране на пари. Това съобщиха от пресцентъра на  Съда . Пловдивският апелативен съд за втори път остави в ареста Т. Т. като потвърди определението на Окръжен съд – Пловдив, с което мярката за неотклонение на обвиняемия остава „задържане под стража“. \r\nАпелативните магистрати прецениха, че не е отпаднала опасността Т. Т. да извърши престъпление, което се извежда от механизма и начина на извършване деянията, в които е обвинен. Според съда няма спор между обвинението и защитата относно обоснованото предположение, че обвиняемият в съучастие със съпругата му и трето лице са съпричастни към извършване на престъпленията, в които са обвинени, а те са, че за период от две години са укривали данъци и са участвали в пране на пари.  \r\nСтава въпрос за деяния, наказуеми с лишаване от свобода, като за престъплението пране на пари Наказателният кодекс предвижда лишаване от свобода от три до дванадесет години и глоба от 20 000 до 200 000 лв., а за укриване на данъци – лишаване от свобода от три до осем години и конфискация на част или на цялото имущество. \r\nОпределението на Апелативния съд е окончателно.", "date": "2019.07.02", "title": "Пловдив: Апелативният съд остави в ареста обвиняем за укриване на данъци и пране на пари"}
{"url": "http://www.focus-news.net/news/2019/07/02/2676140/afp-turskata-politsiya-zapochna-nova-valna-ot-aresti-vav-vrazka-s-prevrata-ot-2016-godina.html", "text": "Турската полиция започна национална акция във вторник, за да задържи 122 души за връзки с групировката на Фетулах Гюлен, обвинени в опит за преврат през 2016 година, съобщиха държавните медии, цитирани от  AFP . \r\nПрокурорите от Истанбул, Коня и Измир издадоха десетки заповеди за арест за заподозрени, включително войници, някои от които все още на служба, а някои вече са уволнени,според Anadolu Agency. \r\nАгенцията заяви, че досега са арестувани 41 заподозрени. \r\nСлед опита за преврат срещу президента Реджеп Тайип Ердоган десетки хиляди бяха задържани по подозрение за връзки с американския мюсюлмански проповедник Фетулах Гюлен, който е обвинен в организиране на неуспешния преврат. Той категорично отрича обвинението. \r\nОт 2016 година над 140 000 служители в държавния сектор са уволнени или временно освободени заради  връзки с Гюлен. \r\nПрез последните месеци бяха извършени стотици арести, въпреки критиките от страна на западните съюзници и активисти за правата на човека, които твърдят, че Анкара използва чистачката, за да се справи с опонентите си. \r\nТурските власти твърдят, че акциите са необходими, за да се премахне влиянието на Гюлен от държавни институции.  Юлиян Марков", "date": "2019.07.02", "title": "АFP: Турската полиция започна нова вълна от арести във връзка с преврата от 2016 година"}
{"url": "http://www.focus-news.net/news/2019/07/02/2676139/pazardzhik-obshtina-peshtera-organizira-praznik-na-grada-v-izpalnenie-na-deynosti-po-obrazovatelniya-proekt-shareni-manista.html", "text": "Общината организира Празник на града в изпълнение на дейности по проект „Шарени мъниста“ по Оперативна програма „Наука и образование за интелигентен растеж“ 2014-2020, съобщи за  Радио „Фокус“ – Пазарджик  Галина Стоянова, директор на дирекция „Хуманитарни дейности” в Община Пещера. Празникът ще се проведе  на крепост „Перистера“ на 5 юли от 10:30 ч. и включва представяне на  детско шоу с илюзионисти, аниматор, балет и средновековни възстановки „Докосни древността“, представящи по атрактивен, разбираем и модерен начин духовната висота на дедите ни чрез пресъздаване на древни практики и умения в бита, празничната система, облекло и въоръжение, отношението към природата и околния свят. „Участници от целевата група на проекта ще представят свои творби по проекта. За активната си дейност, учениците от 48 клуба по интереси, ателиета и секции ще бъдат наградени с грамоти.  За отчитане на резултатите от изпълнението на проекта, на 11.07.2019г. от 10.30ч. в Община Пещера, ул.„Дойранска епопея“ №17, Заседателна зала ще се проведе заключителна пресконференция по проекта.  Общата стойност на проекта е в размер на 665 659.59 лв.  Проектните дейности се изпълняват от 23.01.2017 г. и ще приключат на 23.07.2019 г. (30 месеца).  Бенефициент на предоставената безвъзмездна финансова помощ е Община Пещера.  Проектът се изпълнява в партньорство със Сдружение „Асоциация образователно лидерство“,  и училищата в гр. Пещера: Начално училище „Михаил Каролиди“, Начално училище „Михаил Куманов“, Основно училище „Св. Патриарх Евтимий“, Основно училище „Петко Рачов Славейков“, Обединено училище „Любен Каравелов“, Средно училище „Св. Климент Охридски“ и  Професионална гимназия по хранително-вкусови технологии „Атанас Ченгелев“, уточни Стоянова. Тя допълни, че общата цел на проекта е създаване на работещ модел за повишаване броя на успешно интегрираните в образователната система на община Пещера ученици от маргинализираните общности, включително роми, чрез комплексен подход на интерактивни педагогически взаимодействия. \r\nАлбена ЖИЛЕКОВА", "date": "2019.07.02", "title": "Пазарджик: Община Пещера организира Празник на града в изпълнение на дейности по образователния проект „Шарени мъниста“"}
{"url": "http://www.focus-news.net/news/2019/07/02/2676142/veliko-tarnovo-duhovi-orkestri-ot-razlichni-kraishta-na-stranata-se-vklyuchvat-za-prav-pat-v-natsionalniya-festival-folkloren-izvor-v-svishtovskoto-selo-tsarevets.html", "text": "Духови оркестри от различни краища на страната се включват за пръв път в Националния фестивал „Фолклорен извор“ в свищовското село Царевец. Това съобщи в предаването „Добре дошли в Свищов“ на  Радио „Фокус“ – Велико Търново  Росен Маринов, директор на Дирекция „Култура и културно наследство“ в Община Свищов. Той припомни, че по традиция събитието ще се проведе в началото на август.  Уточни и , че в конкурсната програма на 2-ри август ще се представят 13 оркестъра от Велико Търново, Плевен, Видин, Монтана, Враца, София, Търговище и други. „Това възникна като идея, за да дадем поле за изява на духовите оркестри, които за съжаление остават все по-малко в нашата страна. Те са характерни за Северния регион, особено за крайдунавските градове, защото и фолклорната музика в този район е силно изразена именно в изпълнение на духови оркестри. По този начин ще стимулираме дейността им, защото осъзнаваме колко важно е те да се съхранят“, обясни още Маринов. Подаването на заявки за участие вече приключи и изпълнителите ще са над 6 хиляди, като сред тях има и над 360 формации. Международното участие тази година ще е от Република Северна Македония, Кипър и Колумбия. Награди ще има във всички 12 категории, както и специални призове, които този път са още повече. „За поредна година фестивалът се провежда под патронажа на Министерство на културата, които също ще връчат почетни грамоти, които са много престижни. За пръв път най-добър, според тях изпълните ще изберат и членовете на Съюза на български танцови и музикални дейци“, допълни културният директор. \r\nДеветото издание на „Фолклорен извор“ ще се проведе от 2 до 4 август в село Царевец. Входът за всички изпълнения е свободен, за участниците също няма такси. \r\nЛуиза ТРАНЧЕВА", "date": "2019.07.02", "title": "Велико Търново: Духови оркестри от различни краища на страната се включват за пръв път в Националния фестивал „Фолклорен извор“ в свищовското село Царевец"}
{"url": "http://www.focus-news.net/news/2019/07/02/2676143/plovdiv-dvama-mladezhi-sa-postradali-pri-katastrofa-mezhdu-mototsiklet-i-lek-avtomobil-v-selo-branipole.html", "text": "Двама младежи са пострадали при катастрофа между мотоциклет и лек автомобил в село Браниполе. Това съобщиха за  Радио „Фокус“ – Пловдив  от Областната дирекция на МВР. Около 16.30 часа на 1 юли на кръстовище в селото мотоциклет без регистрационни табели отнел предимството и се блъснал в лек автомобил „Пежо“ с 73-годишен водач. Медицинска помощ е оказана на 17-годишният неправоспособен мотоциклетист и негов спътник на 15 години. Няма данни за употреба на алкохол. Катастрофата е отработена по административен ред от служители на сектор „Пътна полиция“.", "date": "2019.07.02", "title": "Пловдив: Двама младежи са пострадали при катастрофа между мотоциклет и лек автомобил в село Браниполе"}
{"url": "http://www.focus-news.net/news/2019/07/02/2676133/kmetat-na-sofiya-yordanka-fandakova-koordinatsiyata-na-sluzhbite-pri-buri-tryabva-da-se-poddarzha-vazhno-e-da-se-obuchavat-neprekasnato.html", "text": "Службите имат координация при ситуации при бури, но тя трябва да се поддържа и за това е важно те непрекъснато да се обучават. Това каза пред журналисти кметът на София Йорданка Фандъкова по време на учение в ситуация на буря, предаде репортер на  Агенция „Фокус“ . „Столичната община е единствената община, която изгради собствен полигон за обучение и реакция при различни ситуации като земетресение, наводнение, пожари, химически атаки и проблеми. Ние бяхме и първите, които организирахме доброволно формирование, което създадохме преди четири години“, заяви Йорданка Фандъкова. „Целта на учението е на терен, в реална обстановка, да видим нивото на координация между различните служби. Когато имаме тежка ситуация, а ние често имаме такива за съжаление, на първо място е важна координацията между службите. Благодарение на министъра на вътрешните работи Младен Маринов ние имаме отлична координация с органите на МВР, на СДВР и с главен комисар Николай Николов“, отбеляза столичният кмет. Тя изтъкна, че това са първите институции, които заедно със Столична община трябва да са на терен. „Заедно с нас са и всички останали. Днес бе показана координацията с Български червен кръст, с екипите на Първа градска болница за оказване на спешна помощ, с експлоатационните дружества. Много важно е, защото в реална ситуация винаги може да възникнат и пожари, наводнения и аварии на газопреносна и електропреносна мрежа. За мен днешното учение беше успешно. То показа, че службите имат координация, но тя трябва да се поддържа и за това е важно те непрекъснато да се обучават“, подчерта тя.  \r\nИрина ИВАНОВА", "date": "2019.07.02", "title": "Кметът на София Йорданка Фандъкова: Координацията на службите при бури трябва да се поддържа, важно е да се обучават непрекъснато"}
{"url": "http://www.focus-news.net/news/2019/07/02/2676144/kap-valentin-enchev-morska-administratsiya-varna-komandirovame-inspektori-po-nay-poseshtavanite-plazhove-prez-uikendite.html", "text": "През почивните дни Изпълнителната агенция „Морска администрация“ във Варна командирова свои инспектори, които да извършват проверки по най-посещаваните плажове. Това каза в интервю за  Радио „Фокус“ – Варна  директорът на звеното кап. Валентин Енчев. По думите му, служителите ще следят за нередности на утвърдените места за летни почивки в известните курорти и по пясъчните ивици, където има най-много летовници. Администрацията има отделен специален бюджет за летния сезон, както и осигурени плавателни средства, с които се извършват проверките. Кап. Енчев уточни, че хората трябва да бъдат внимателни,  когато ползват лодки за разходки или услугите на водни бази и атракциони. „На първо място трябва да се знае, че всичко,  което не е регистрирано има право да се експлоатира максимум до 500 метра от брега със спасителни ризи за всички лица на борда“, обясни той. Кап. Енчев посочи, че трябва да се има предвид, че не само „Морска администрация“, но и Гранична полиция осъществява контрол и то доста активно. „През миналите години имахме доста протоколи,  на базата на които бяха съставени актове. При всякакви видове атракциони и лодки за разходки нека да се има разбирането, че всички инструкции трябва изрично да се спазват. Също така и самите туристи трябва да изискват от страна на капитаните и екипажите на корабчетата да бъдат инструктирани как да се действа по време на пътуването. При качването първо трябва да се подпишат, че е извършен инструктаж и след това може да започне самата услуга“, каза още кап. Енчев. \r\nДиана СТОЕВА", "date": "2019.07.02", "title": "Кап. Валентин Енчев, „Морска администрация“ – Варна: Командироваме инспектори по най-посещаваните плажове през уикендите"}
{"url": "http://www.focus-news.net/news/2019/07/02/2676149/tass-sergey-lavrov-se-sreshtna-s-irlandskiya-vanshen-ministar-v-moskva.html", "text": "Сергей Лавров се срещна с ирландския външен министър Саймън Ковъни в Москва, предава  TACC . \r\nРусия се интересува от развитието и задълбочаването на двустранните отношения с Ирландия. Това съобщи във вторник руският външен министър Сергей Лавров на среща с заместник министър-председателя на Ирландия и министър на външните работи и търговията Саймън Ковъни. \r\n\"Срещите на ниво външни министри не са провеждани  в продължение на шест години. Въпреки това, връзките между министерствата продължиха на ниво заместници и началници на отдели\", отбеляза руският министър. \"Има интерес към установяване и задълбочаване на контактите между нашите правителства.  Ние сме готови за това“, заяви Лавров. \r\nТой припомни, че отношенията между парламентите на двете страни се развиват интензивно, включително контактите между групите за приятелство. \"Ние активно приветстваме това\", добави руският външен министър. \r\n\"Днес ще имаме възможността да видим какво още можем да направим, за да развием двустранните отношения, въпреки някои трудности в отношенията между Русия и ЕС,\" каза Лавров. \"И, разбира се, нашият диалог винаги представлява интерес от гледна точка на обмена на мнения по европейски и международни въпроси. проблемите, които ни интересуват сега.\"  Юлиян Марков", "date": "2019.07.02", "title": "ТАСС: Сергей Лавров се срещна с ирландския външен министър в Москва"}
{"url": "http://www.focus-news.net/news/2019/07/02/2676146/kyustendil-vsichki-pluvni-baseyni-na-teritoriyata-na-obshtinata-shte-badat-proveryavani-prez-tsyaloto-lyato.html", "text": "Всички плувни басейни на територията на община Кюстендил ще бъдат проверявани през цялото лято. Това съобщи за  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт“ към Община Кюстендил. Проверките ще бъдат относно спазване издадената от кмета на общината заповед, касаеща безинцидентното къпане и плуване през лятото. Ще се проверява дали са налице изискванията по Наредбата за водноспасителна дейност. Ще се следи за наличието на спасител, работа на филтриращата система, оборудване на спасителния пост, термометри, медицинска чанта с годни медикаменти, както и сключен договор със здравно заведение или с медицинско лице, поддържане на съблекални и санитарни възли. Освен това ще се следят и пробите на водата в басейните. \r\nВенцеслав ИЛЧЕВ", "date": "2019.07.02", "title": "Кюстендил: Всички плувни басейни на територията на Общината ще бъдат проверявани през цялото лято"}
{"url": "http://www.focus-news.net/news/2019/07/02/2676148/dobrich-mazh-e-postradal-sled-nanesen-mu-poboy-v-s-lovchanitsi.html", "text": "Мъж е пострадал след нанесен му побой в с. Ловчаници. Това съобщиха от  ОДМВР-Добрич .  На 1 юли около 23.40 часа чрез ЕЕН 112 е заявено от жител на  с. Ловчанци за възникнал скандал и нанесен побой на лице от с. Кремена в с. Ловчанци. Потърпевшият със собствен транспорт е посетил спешен кабинет при МБАЛ Добрич, след извършен преглед е установено, че лицето е с фрактура на долна челюст, без опасност за живота. По случая е образувано досъдебно производство.", "date": "2019.07.02", "title": "Добрич: Мъж е пострадал след нанесен му побой в с. Ловчаници"}
{"url": "http://www.focus-news.net/news/2019/07/02/2676145/poslanik-payvi-blinnika-sashto-kato-balgariya-i-finlandiya-shte-se-opita-da-obedini-kontinenta-po-vreme-na-evropredsedatelstvoto-si.html", "text": "Също като България и Финландия ще се опита да обедини континента по време на европредседателството си. Това каза посланикът на Финландия Н. Пр. Пайви Блинника по време на публична дискусия по повод началото на Финландското председателство на Съвета на ЕС, предаде репортер на  Агенция „Фокус“ . „Имаме много добър приятел в лицето на България. Има много неща, за които мислим по един и същи начин. И затова мисля, че ще имаме много добра комуникация по време на финландското председателство“, заяви Блинника. Тя посочи, че също като България и Финландия ще се опита да обедини континента. \r\nФинландският посланик представи приоритетите на бъдещото председателство. Четирите основни приоритета ще бъдат защита на гражданите и свободата им, развиване на силна икономика, изграждане на нова зелена и социална Европа и издигане на човешките ценности. „Повечето от тези приоритети не са нови, а са наследени от предишните председателства“, обясни Блинника. \r\nТя посочи, че мотото на финландското председателство е „Устойчива Европа“. „Това означава устойчиво бъдеще. Финландия иска да засили общите ценности и върховенството на закона, искаме да се борим с корупцията. Искаме да направим ЕС по-конкурентноспособен и социално включващ различните групи, единният пазар да бъде развит, да се засилят социалните права, да се развие свободната търговия и да бъде укрепен паричният съюз“, обясни Блинника и уточни, че това не са нови неща, но ударението върху тях ще бъде поставено по-различно по време на финландското председателство. „Искаме да видим ЕС като глобален лидер в климатичните промени“, каза още посланикът.  \r\nБлинника обясни, че сред приоритетите на финландското председателство ще бъде и отбраната, както и изграждането на защита срещу хибридни атаки. \"Ще продължим и добрия диалог с Турция\", подчерта тя. \r\nЦветилена СИМЕОНОВА", "date": "2019.07.02", "title": "Посланик Пайви Блинника: Също като България и Финландия ще се опита да обедини континента по време на европредседателството си"}
{"url": "http://www.focus-news.net/news/2019/07/02/2676150/oblastniyat-upravitel-na-sliven-chavdar-bozhurski-shte-e-gost-na-priem-v-posolstvoto-na-sasht.html", "text": "Областният управител Чавдар Божурски ще е гост на официален прием в посолството на Съединените американски щати в България по случай Деня на независимостта. Това съобщиха от пресцентъра на  Областна администрация - Сливен .  \r\nПоканата е отправена от Негово превъзходителство посланик Ерик Рубин и съпругата му Никол Симънс. Празничното събитие за 243-ия рожден ден на САЩ ще се състои от 19.30 часа тази вечер. \r\nЕрик Рубин положи клетва като посланик в края на януари 2016 година. За заслугите на дипломата за развитието на българо-американските отношения с Указ на президента на Република България Румен Радев той бе удостоен с орден „Стара планина“ - първа степен. Високото държавно отличие бе връчено на посланика неотдавна, преди да изтече мандата му. \r\nДекларацията на независимостта е приета от Континенталния конгрес на 4 юли 1776 година. Документът обявява, че тринадесетте колонии вече не са част от Британската империя и са свободни, независими щати.", "date": "2019.07.02", "title": "Областният управител на Сливен Чавдар Божурски ще е гост на прием в посолството на САЩ"}
{"url": "http://www.focus-news.net/news/2019/07/02/2676151/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nДеница ДИМИТРОВА", "date": "2019.07.02", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/07/02/2676152/blagoevgrad-obshtinata-postavi-novi-peyki-po-aleyata-za-park-bachinovo.html", "text": "Нови пейки са монтирани по продължение на алеята за парк „Бачиново“. Това съобщиха от пресцентъра на  Община Благоевград . По разпореждане на кмета д-р Атанас Камбитов старите съоръжения също се ремонтират, като там, където липсват елементи, се възстановяват. Целта е да се осигурят достатъчно места за отдих на едно от най-посещаваните места в Благоевград, особено през летния сезон – пешеходната зона към парка. \r\nПериодично по Алеята на здравето се обновява и маркировката, указваща зоните за колоездачи и пешеходци.  \r\nПрез 2016 година на място беше изградено ново, модерно LED осветление, с което бе решен един сериозен проблем, стоящ дълги години пред благоевградчани.", "date": "2019.07.02", "title": "Благоевград: Общината постави нови пейки по алеята за парк „Бачиново“"}
{"url": "http://www.focus-news.net/news/2019/07/02/2676153/pernik-kmetat-vyara-tserovska-prizova-zhitelite-na-obshtinata-da-pestyat-vodata-zaradi-nastapilite-goreshtini.html", "text": "Кметът Вяра Церовска призова жителите на общината да пестят водата заради настъпилите горещини. Това стана по време на регулярната месечна среща с кметовете на населени места, съобщиха от пресцентъра на  Община Перник . \r\n„Трябва да се съобразяваме със сезоните, с възможностите и даденостите, които имаме.Обръщам се към всички жители, собственици на фирми, предприятия и автоборси да бъде ограничено миенето на автомобили, дворове и поливането на градини“, каза кметът и посочи, че в тази връзка има специално издадена от нея заповед.  \r\n„Аварии има. Разбира се, че трябва да се отстраняват. Проследили сме как се запълват резервоарите, как се ползват, какъв е разходът в различните сезони,голяма част от водата отива за нерегламентирано ползване. Всички заедно трябва да положим усилия и да бъдем по-пестеливи при ползването на питейна вода\", допълни Вяра Церовска. \r\nПо време на срещата кметовете на населени места поставиха и други въпроси, един от тях беше свързан с липсата на кофи за боклук. В отговор кметът заяви, че обществената поръчка е приключила и съвсем скоро по населените места ще бъдат разпределени необходимите кофи.", "date": "2019.07.02", "title": "Перник: Кметът Вяра Церовска призова жителите на общината да пестят водата заради настъпилите горещини"}
{"url": "http://www.focus-news.net/news/2019/07/02/2676155/blagoevgrad-v-gotse-delchev-shte-bade-predstavena-kniga-za-aktyora-nikolay-kimchev.html", "text": "В града ще бъде представена книга за актьора Николай Кимчев. Това съобщи за  Радио „Фокус“ - Пирин  Даниела Крантева, експерт „Връзки с обществеността“ в Община Гоце Делчев. По думите ѝ книгата е дело на поета Борислав Владиков и представлява сборник със спомени и интервюта. Тя отбеляза, че заглавието на книгата е „И земен, и небесен“. Крантева посочи, че представянето ще започне в 18.00 часа в Общинския исторически музей. \r\nНатали СТЕФАНОВА", "date": "2019.07.02", "title": "Благоевград: В Гоце Делчев ще бъде представена книга за актьора Николай Кимчев"}
{"url": "http://www.focus-news.net/news/2019/07/02/2676141/kmetat-na-sofiya-yordanka-fandakova-nad-2000-detsa-sa-preminali-obuchenie-za-situatsiya-na-burya-ot-nachaloto-na-godinata.html", "text": "Само от началото на тази година до момента, на обучение при ситуация на бури са преминали над 2000 деца от 3 и 4 клас в столицата. Това каза пред журналисти кметът на София Йорданка Фандъкова по време на учение в ситуация на буря, предаде репортер на  Агенция „Фокус“ . „Важното предизвикателство и много важна задача е обучението на населението. Това се случва с училищата и детските градини тук на терен. Миналата година бяха около 1 800, но тук ще можем да обучим още много деца“, заяви Йорданка Фандъкова. Тя подчерта, че се подготвят и филми за прожекция по тази тема. „Предстои да пуснем за прожектиране 3 филма до тази есен. От 1 август ще разпространим филм за горски пожари, който сме изработили заедно с Главна дирекция „Пожарна безопасност и защита на населението“ и главен комисар Николай Николов. След това предстоят още два филма наесен да пуснем. Ще разчитаме на медиите, на училищата и детските градини, както и на други източници на информация“, отбеляза столичният кмет. По думите й филмите ще бъдат излъчвани и в столичния градски транспорт. „Много е важно да сме подготвени. Климатичните промени са факт и виждаме през ден, че имаме ситуации. Само преди няколко дни за половин час на територията на града паднаха над 60 л./кв. м. дъждове. Ясно е, че и мрежата трябва да е подготвена, но природата е по-силна от нас. Трябва да сме подготвени и за реакция“, каза още тя. \r\nИрина ИВАНОВА", "date": "2019.07.02", "title": "Кметът на София Йорданка Фандъкова: Над 2000 деца са преминали обучение за ситуация на буря от началото на годината"}
{"url": "http://www.focus-news.net/news/2019/07/02/2676157/plovdiv-81-detsa-sa-klasirani-za-priem-v-parvi-klas-v-obshtinskite-uchilishta-v-grada-pri-treto-klasirane.html", "text": "Още 81 деца са класирани за прием в първи клас в общинските училища на град Пловдив. Това съобщиха за  Радио „Фокус“ – Пловдив  от Общината. В третото класиране за прием в първи клас са участвали 91 деца, като 10 от тях остават чакащи прием. Обявените свободни места са били 562 и въпреки големия им брой, за некласираните деца желанията не са съвпаднали с възможностите на училищата. За класираните 81 деца предстои записване в училището, в което са приети. Техните родители следва да представят необходимите документи за удостоверяване на ползваните критерии в срок до 4 юли включително. \r\nСлед третото класиране, родителите на незаписаните деца следва да подадат заявления за записване в училищата, в които има свободни места. С броя на останалите свободни места ще могат да се запознаят от данните в електронната система за прием, където училищата ще публикуват актуална информация след 5 юли, когато е срокът за отразяване на записаните след трето класиране ученици. Очаква се намаляване в предварително определените с училищния план-прием паралелки, което ще ограничи наличните свободни места. \r\nПри записване на всички класирани на третото класиране общият брой на записаните деца ще стане 2985. За незаписаните приемът продължава на място в училищата, но е желателно родителите да направят своя избор в по-кратки срокове.", "date": "2019.07.02", "title": "Пловдив: 81 деца са класирани за прием в първи клас в общинските училища в града при трето класиране"}
{"url": "http://www.focus-news.net/news/2019/07/02/2676158/tass-prezidentat-na-moldova-ne-e-saglasen-da-bade-kanen-chuzhdenets-za-glaven-prokuror.html", "text": "Молдовският президент Игор Додон заяви, че не е съгласен с инициативата на депутатите от проевропейския блок Акум (\"Сега\") да поканят чуждестранен експерт на поста главен прокурор, предава  TACC . \r\n\"Моята позиция, както на и повечето хора, е, че граждани на Република Молдова трябва да бъдат назначавани на високи правителствени постове, включително и за поста на главния прокурор, ако се застъпваме за държавност и независимост на страната,\" каза президентът. \r\nСпоред местните закони президентът одобрява кандидатурата на главния прокурор по предложение на Съвета на прокурорите. Наскоро  молдовското правителство даде положително становище по съответния проект за изменения на закона за прокуратурата. В същото време министър-председателят Майя Санду отбеляза, че няма споразумение в парламентарното мнозинство по този въпрос, тъй като Партията на социалистите на Република Молдова (ПСРМ), подкрепена от Додон е против. По-рано Санду заяви пред репортери, че би искала да види Лаура Кьовеши на тази позиция.  Юлиян Марков", "date": "2019.07.02", "title": "TAСС: Президентът на Молдова не е съгласен да бъде канен чужденец за главен прокурор"}
{"url": "http://www.focus-news.net/news/2019/07/02/2676160/sport-kiril-despodov-ostava-v-kalyari.html", "text": "Футбол: Футболист №1 на България за 2018 г. Кирил Десподов остава в Каляри. Това е решило спортно-техническото ръководство, съобщават италианските медии. Бившият играч на Литекс и ЦСКА дойде на остров Сардиния през зимата с рекорден трансфер, но регистрира неуспешен сезон, лекува травми и се появяваше рядко в игра, така и не отбеляза гол. За него се появиха оферти от второто ниво на турския футбол, но в Каляри са решили да го задържат и заради почти сигурната раздяла с голямата звезда на отбора Николо Барела.", "date": "2019.07.02", "title": "Спорт: Кирил Десподов остава в Каляри"}
{"url": "http://www.focus-news.net/news/2019/07/02/2676161/sofiya-parviyat-izpit-ot-redovnata-kandidatstudentska-izpitna-sesiya-v-universiteta-za-natsionalno-i-svetovno-stopanstvo-shte-se-provede-na-3-yuli.html", "text": "На 3 юли от 9.00 часа ще се проведе първият изпит от редовната кандидатстудентска изпитна сесия в Университета за национално и световно стопанство – по български език и литература, на който ще се явят 1673 кандидат-студенти. Това съобщиха от пресцентъра на  УНСС . \r\nИ през тази година най-предпочитаните поднаправления са „Икономика и бизнес“, „Финанси, счетоводство и контрол“, „Икономика на инфраструктурата“ и „Администрация и управление“. \r\nПриемът в УНСС е с успешно положен единен приемен изпит (тест по подобие на SAT) и е по професионални направления и поднаправления (включващи 43 специалности).", "date": "2019.07.02", "title": "София: Първият изпит от редовната кандидатстудентска изпитна сесия в Университета за национално и световно стопанство ще се проведе на 3 юли"}
{"url": "http://www.focus-news.net/news/2019/07/02/2676147/kmetat-na-sofiya-yordanka-fandakova-sobstvenitsite-na-sgradite-imat-angazhimenta-da-poddarzhat-gramootvodite.html", "text": "По отношение на гръмоотводите, собствениците на сградите имат ангажимента да ги поддържат. Това каза пред журналисти кметът на София Йорданка Фандъкова по време на учение в ситуация на буря, предаде репортер на  Агенция „Фокус“ . „При приемането на новите сгради това е абсолютно задължително. Трябва всички да знаем по какъв начин да реагираме при бури. Важно е хората да знаят, защото никой не е застрахован“, заяви Йорданка Фандъкова. „Виждаме в цяла Европа какво се случва. Трябва да се погрижим и да предпазим хората и от горещините, и от наводненията“, каза още тя.  \r\nИрина ИВАНОВА", "date": "2019.07.02", "title": "Кметът на София Йорданка Фандъкова: Собствениците на сградите имат ангажимента да поддържат гръмоотводите"}
{"url": "http://www.focus-news.net/news/2019/07/02/2676162/dobrich-zhena-e-postradala-pri-katastrofa-na-ul-op-dimitar-kovachev.html", "text": "Жена е пострадала при пътен инцидент заради отнето предимство в Добрич вчера вечерта. Това съобщиха от  Областната дирекция на МВР . Сигналът за катастрофата е подаден в 21.04 часа на телефон 112. На място е изпратен екип на сектор „Пътна полиция“, който е установил, че водачът на лек автомобил, при движението си по ул. „Оп. Димитър Ковачев“ в посока жк. „Строител“, на кръстовището с ул. „Христо Ботев“ отнема предимството на автомобил, движещ се по ул. „Христо Ботев“ в посока  бул. „Русия“. В резултат на настъпилото пътно произшествие е пострадала возещата се на предна лява седалка в едната кола жителка на град Генерал Тошево. Същата е отведена в МБАЛ - Добрич. След преглед е настанена в отделение по Неврохирургия с комоцио без опасност за живота. Водачите са изпробвани с технически средство за употреба на алкохол, като пробите са с отрицателен резултат.", "date": "2019.07.02", "title": "Добрич: Жена е пострадала при катастрофа на ул. „Оп. Димитър Ковачев“"}
{"url": "http://www.focus-news.net/news/2019/07/02/2676159/prof-margarita-aleksandrova-meditsinski-universitet-pleven-tazi-godina-v-universiteta-ima-uvelichen-broy-na-kandidatite-po-farmatsiya.html", "text": "Тази година в университета има увеличен брой на кандидатите по фармация. Това каза проф. Маргарита Александрова, зам.-декан по учебната дейност на Медицински университет - Плевен, на брифинг след изтеглянето изпитния вариант по биология за специалностите ,,Медицина“ и ,,Фармация“, предаде кореспондент на  Радио „Фокус“ . ,,Тазгодишната кандидатстудентска кампания започва добре. Общият брой на кандидатстващите за бакалавърските и магистърските програми е 977. Приближаваме бройките от миналите силни години. Приемът на документи не е приключил“, каза проф. Маргарита Александрова. Тя допълни, че средно четири кандидат-студента се състезават за едно място.  \r\n,,Все повече кандидат-студенти подават документите си виртуално. Имаме едно технически грамотно поколение, повече от 62% са ползвали модула за подаване на документи виртуално“, каза още проф. Александрова. ,,Радваме се на интереса към специалност ,,Фармация“. Той се дължи на само на недостига на здравни специалисти, но и на факта, че Медицински университет Плевен предлага качествено обучение. Работим целогодишно за разширяване мащабите на кампанията с увеличаване на мащабите на изнесените изпити, с оптимизиране на приема в зависимост от реализацията и тяхното търсене, с активно участие на преподаватели, които ходят по места“, допълни проф. Маргарита Александрова.  \r\nВиолета КРЪСТЕВА", "date": "2019.07.02", "title": "Проф. Маргарита Александрова, Медицински университет - Плевен: Тази година в университета има увеличен брой на кандидатите по фармация"}
{"url": "http://www.focus-news.net/news/2019/07/02/2676154/ministar-mladen-marinov-uvelichenieto-na-zaplashtaneto-na-noshtniya-trud-na-politsaite-e-vapros-na-vazmozhnosti-i-na-byudzhet.html", "text": "Увеличението на заплащането на нощния труд на полицаите е въпрос на възможности и на бюджет. Това каза министърът на вътрешните работи Младен Маринов по време на учение в ситуация на буря по повод предстоящия протест за актуализация на минималния размер на допълнителното възнаграждение за нощен труд, предаде репортер на  Агенция „Фокус“ . „По отношение на извънредния труд на полицаите ние сме водили срещи и има работни групи. Моята задача е да организираме до минимум извънредния труд, но той винаги е необходим. Включително и на днешното събитие, когато бе проведено обучение при реакция при бурии. В такива кризи нямам как без извънреден труд“, заяви министър Маринов. Той подчерта, че служителите на МВР са на ненормиран работен ден и могат да бъдат призовани винаги, за да изпълнят обществения си дълг. „По отношение на нощния труд, да, смятам, че това, което в момента се заплаща, като нощен труд е малко, но това е въпрос на възможности и на бюджет. Аз също съм работил повече от 20 години на улицата и съм давал нощни смени, знам какво е. Смятам, че при наличие на парични средства, това нещо може да бъде коригирано, евентуално след преговори за бюджета другата година“, коментира Младен Маринов.  \r\nПо думите му корекцията може да направена евентуално следващата година след преговорите за бюджета. Той подчерта, че ще се бори за това. „Заплащането е въпрос на бюджет и бюджетни средства, през последните две години заплатите в МВР са вдигнати с близо повече от 30%.  Мисля, че има воля, но въпросът е да се намерят и средства“, каза още той.  \r\nИрина ИВАНОВА", "date": "2019.07.02", "title": "Министър Младен Маринов: Увеличението на заплащането на нощния труд на полицаите е въпрос на възможности и на бюджет"}
{"url": "http://www.focus-news.net/news/2019/07/02/2676156/premierat-na-lyuksemburg-nadyavam-se-dnes-da-postignem-sporazumenie.html", "text": "Ксавие Бетел, министър-председател на Люксембург, каза, че вчера ЕНП е имала \"бъг\", която сякаш ги е направила неспособни да правят компромиси. Той се надява, че те ще имат възможност да се „рестартират” за една нощ и днес да бъде постигнато споразумение, цитира думите авторитетното издание  POLITICO . \r\nБетел заяви, че се опитва да намери пакет с най-голяма подкрепа, който включва баланс между половете и географски баланс. \r\n\"Нашите граждани искат Европа, която работи и е в състояние да взема решения, и днес трябва да покажем, че можем да решим какво ще се случи през следващите пет години.\" \r\nНа въпроса дали решението ще бъде взето днес, Бетел отговори: \"Да, да, да.\" \r\n\"Европа не търси суперзвезда\", добави той. \"Трябва да намерим консенсус.\" \r\nБетел потвърди, че за него настоящият комисар по конкуренцията Маргрете Вестагер \"ще изпълни всички компетенции\", като заяви, че \"не можем да я изключим, не можем да кажем, че са само Вебер и Тимерманс\". Аз не започвам срещата казвайки, че трябва да бъде тя. Ако всички стигнат до подобно заключение, казвайки „трябва да стане“, ще ги подкрепим. \r\nТой подчерта, че равенството между половете е \"много важно\", но сигнализира, че една жена за една от двете най-силни позиции - председател на Комисията и председател  на Съвета - не е задължителна. \r\n„Имаме четири позиции - председател на Комисията, върховен представител за външната политика, председател на Съвета и на Европейската централна банка . Искам двама мъже и две жени за равновесие между половете, каза той. Но когато го попитат дали една жена трябва да стане председател на Съвета или на Комисията, за да гарантира баланс между половете, той каза: \"Имаме четири върха на длъжността, няма класиране.\"  Юлиян Марков", "date": "2019.07.02", "title": "Премиерът на Люксембург: Надявам се днес да постигнем споразумение"}
{"url": "http://www.focus-news.net/news/2019/07/02/2676166/api-podpisan-e-dogovorat-za-dostavka-i-montazh-na-mantineli-za-patishtata-v-severoiztochna-balgariya.html", "text": "Подписан е договорът за доставка и монтаж на ограничителни системи (мантинели) за следващите четири години в Североизточния район за планиране. Това съобщиха от пресцентъра на  Агенция „Пътна инфраструктура“ . В него са областите Варна, Добрич, Шумен и Търговище. \r\nПоръчката е възложена на ДЗЗД ТРП ИЗТОК, в което участват: А.Д.ХОЛД ООД и „ПЪТНА БЕЗОПАСНОСТ“ ЕООД. Стойността на договора е 8 040 000 лв. с ДДС. Сумата ще се изплаща за количество извършени и приети работи, въз основа на договорените единични цени.", "date": "2019.07.02", "title": "АПИ: Подписан е договорът за доставка и монтаж на мантинели за пътищата в Североизточна България"}
{"url": "http://www.focus-news.net/news/2019/07/02/2676168/ministerstvo-na-kulturata-organizira-treta-obshtestvena-diskusiya-za-izrabotvaneto-na-okonchatelen-proekt-na-strategiya-za-razvitie-na-kulturata.html", "text": "Министерство на културата организира трета обществена дискусия за изработването на окончателен проект на Стратегия за развитие на културата 2019-2029 г. в областите „Авторско право и сродни права“, „Книга и библиотечно дело“, „Изпълнителски (сценични) изкуства“ и „Читалища и любителско изкуство”. Това съобщиха от пресцентъра на  Министерството . Дискусията ще се състои на 8 юли в Зала 8 на НДК от 9.30 часа.  \r\nПрограмата предвижда първата част на обсъждането да е посветена на темите „Авторско право и сродни права“ и „Книга и библиотечно дело”, а във втората част, която е предвидена да започне в 13.30 ч., ще бъдат изслушани мнения по темите „Изпълнителски /сценични/ изкуства“ и „Читалища и любителско изкуство”.  \r\nКакто и при предишните обсъждания на Стратегията, провели се на 17 април и на 12 юни т.г., дискусията ще протече по регламент, а изразените становища следва да бъдат изпратени и в писмен вид на имейл адрес: protocol@mc.government.bg. \r\nДискусията отново ще се излъчва на живо в YouTube канала на Министерството на културата.  \r\nДостъпът до Зала 8 ще се осъществява през вход А4.", "date": "2019.07.02", "title": "Министерство на културата организира трета обществена дискусия за изработването на окончателен проект на Стратегия за развитие на културата"}
{"url": "http://www.focus-news.net/news/2019/07/02/2676170/pregled-na-mezhdunarodnite-novini-do-13-chasa-agentsiya-fokus.html", "text": "Апаратът на представителя на САЩ в търговските преговори предлага да се въведат мита на стоки от Европейския съюз на стойност около 4 милиарда долара. Това се казва в заявление на ведомството, публикувано в понеделник, предава  ТАСС . \r\nСпоред документа, това може да бъде направено като ответна мярка на субсидирането на европейската агропромишленост. В приложението към заявлението се привеждат близо 90 отделни продукта. Сред тях е и металургичният отрасъл, някои видове торове, суровини, продукти от свинско месо, макарони и силни спиртни напитки. \r\nВ заявлението се уточнява, че през април ведомството вече е предлагало да се увеличат митата върху стоки от ЕС на стойност 21 милиарда долара. Ново е допълнението към първоначалния списък. Както следва от документа, „митата могат да бъдат въведени с цел да се защитят правата на САЩ в спора в рамките на Световната търговска организация (СТО) с ЕС и някои негови членове относно субсидирането на големи самолети за гражданската авиация“. Ведомството е готово в близките няколко месеца да проведе консултации с представители на бизнеса и обществеността за внасяне на промени в списъка. \r\nМиналата година апелационният орган на СТО потвърди приетото през 2016 година решение на арбитрите, че ЕС и четири негови страни-членки – Франция, Германия, Испания и Великобритания – са сусидирали незаконно самолетостроителната корпорация Airbus.  \r\n***  Началникът на комисията на иранския парламент по ядрените въпроси Моджтаб Зонур заяви, че в случай на нападение от страна на САЩ, Техеран ще унищожи Израел, предава  РИА Новости . \r\n„Ако САЩ ни нападнат,  на Израел ще му остане половин час живот“, заяви той, цитиран от агенция Mehr. \r\nЗонур също така нарече заявлението на американския президент Доналд Тръмп за отмяна на удар по Иран десет минути преди атаката „политически блъф“. \r\nПарламентаристът отбеляза, че Иран има внушителна военна мощ. Според него, съветниците на американския президент разбират,че евентуално нападение срещу Ислямската република ще завърши с поражение. \r\nЗонур добави, че всички 36 военни бази на САЩ в региона се намират под наблюдението на Техеран. \r\n***  Броени дни преди предсрочните парламентарни избори в неделя, министър-председателят на Гърция Алексис Ципрас (СИРИЗА) и лидерът на основната опозиционна партия в страната - Кириакос Мицотакис (\"Нова демокрация\"), засилиха кампанията си, отбелязват в редакцията на електронното издание на атинския ежедневник  Kathimerini . \r\nГоворейки от Ираклио на остров Крит, Ципрас защити политиката на правителството си, заявявайки, че решението му да подкрепя бедните гърци не е класово ориентирана политика, а с цел да предложи социална справедливост. Той също така изрази убеждението си, че СИРИЗА ще победи в неделното гласуване, въпреки резултатите от европейските избори миналия месец и проучванията на общественото мнение. По-рано той заяви пред местни медии, че избирането на \"Нова демокрация\" ще бъде връщане към управление на партиите, които доведоха Гърция до фалит.. \r\nОт своя страна Мицотакис обеща, че социалните субсидии няма да бъдат съкратени, като същевременно заяви, че според него \"Нова демокрация\" ще привлече много нови избиратели. В интервю за телевизия \"Скай\", Мицотакис също така заяви, че планира да „възстанови статута“ на съдебната система и да премахне закона за убежището на университетите. \r\nПо време на посещението си в източния Егейски остров Самос в понеделник, Мицотакис обеща, че неговото правителство ще предприеме действия за намаляване на пренаселеността в приемните центрове за мигранти на Самос и други острови. \r\n***  Бъдещето на бившия лидер на Каталуния в Европейския парламент все още е в очакване на окончателно решение. Избягалият в Белгия каталунски политик няма да може да претендира за мястов ЕП - или поне не тази седмица, пише изданието  Politico  в европейската си редакция. \r\nОбщият съд на ЕС обсъжда жалбата, внесена от подкрепящия независимостта на Каталуния политик, срещу действията на испанските власти, които се опитват да блокират признаването му за член в ЕП. Пучдемон спечели място в него на майските избори,  \r\nМеждувременно съдът отхвърли искането на Пучдемон да се присъедини към друга група депутати за първото заседание на новия състав на ЕП.  \r\nПучдемон живее в изгнание в Белгия и е изправен пред арест, ако се върне в Испания заради ролята си в едностранното обявяване на независимостта на Каталуния през 2017 г. Следователно той не се е явил в националния парламент в Мадрид, за да декларира своята вярност към конституцията миналия месец, както направиха испанските членове на ЕП. Националните избирателни органи отхвърлиха неговия опит да положи клетвата задочно и не включиха името му в официалния списък на членовете на ЕП, изпратени в Европейския парламент от страната. \r\nПредседателят на ЕП Антонио Таяни изпрати на Пучдемон и друг евродепутат от Каталуния, който също живее в Белгия - Тони Комин, писмо, в което заявява, че не може да ги третира като евродепутати, защото испанските власти не ги признават за такива. \r\nПучдемон и Комин обжалват пред Общия съд, с искане „да нареди на Европейския парламент да вземе всички необходими мерки, за да даде възможност на кандидатите да заемат местата си“, според съдебно изявление. \r\nОбщият съд обаче отхвърли това искане, като посочи, че няма „възможност ЕП да предостави на жалбоподателите временно място в парламента, докато не бъдат проверени пълномощията им“. \r\nСъдът посочва, че окончателното му решение по „съдържанието на настоящото дело“ ще бъде взето на по-късна дата и че неговото решение относно временните мерки е „без да се засяга резултата от главното производство“. \r\nСлед решението Пучдемон увери, че ще продължи да се бори. \r\n*** Председателят на Централната избирателна комисия (ЦИК) на Молдова Алина Русу подаде оставката си. Това съобщиха във вторник прес-секретарът на ЦИК Родика Сръбу, цитирана от  TACC . \r\n\"Русу подаде оставка, обяснявайки я с лични мотиви. Тя напусна поста на член и председател на ЦИК\", уточни Сърбу. \r\nПартията на социалистите на Република Молдова, която формира новото парламентарно мнозинство, и проевропейският блок АКУМ (Сега) настояха за промяна на състава на ЦИК. Русу бе ръководител на ЦИК през 2016 г. по предложение на бившия председател на Комисията Юрий Чокан. Преди това тя е работила в президентската администрация на бившия президент Владимир Воронин. \r\n*** Турската полиция започна национална акция във вторник, за да задържи 122 души за връзки с групировката на Фетулах Гюлен, обвинени в опит за преврат през 2016 година, съобщиха държавните медии, цитирани от  AFP . \r\nПрокурорите от Истанбул, Коня и Измир издадоха десетки заповеди за арест за заподозрени, включително войници, някои от които все още на служба, а някои вече са уволнени,според Anadolu Agency. \r\nАгенцията заяви, че досега са арестувани 41 заподозрени. \r\nСлед опита за преврат срещу президента Реджеп Тайип Ердоган десетки хиляди бяха задържани по подозрение за връзки с американския мюсюлмански проповедник Фетулах Гюлен, който е обвинен в организиране на неуспешния преврат. Той категорично отрича обвинението. \r\nОт 2016 година над 140 000 служители в държавния сектор са уволнени или временно освободени заради  връзки с Гюлен. \r\nПрез последните месеци бяха извършени стотици арести, въпреки критиките от страна на западните съюзници и активисти за правата на човека, които твърдят, че Анкара използва чистачката, за да се справи с опонентите си. \r\nТурските власти твърдят, че акциите са необходими, за да се премахне влиянието на Гюлен от държавни институции. \r\n*** Сергей Лавров се срещна с ирландския външен министър Саймън Ковъни в Москва, предава  TACC . \r\nРусия се интересува от развитието и задълбочаването на двустранните отношения с Ирландия. Това съобщи във вторник руският външен министър Сергей Лавров на среща с заместник министър-председателя на Ирландия и министър на външните работи и търговията Саймън Ковъни. \r\n\"Срещите на ниво външни министри не са провеждани  в продължение на шест години. Въпреки това, връзките между министерствата продължиха на ниво заместници и началници на отдели\", отбеляза руският министър. \"Има интерес към установяване и задълбочаване на контактите между нашите правителства.  Ние сме готови за това“, заяви Лавров. \r\nТой припомни, че отношенията между парламентите на двете страни се развиват интензивно, включително контактите между групите за приятелство. \"Ние активно приветстваме това\", добави руският външен министър. \r\n\"Днес ще имаме възможността да видим какво още можем да направим, за да развием двустранните отношения, въпреки някои трудности в отношенията между Русия и ЕС,\" каза Лавров. \"И, разбира се, нашият диалог винаги представлява интерес от гледна точка на обмена на мнения по европейски и международни въпроси. проблемите, които ни интересуват сега.\" \r\n*** Молдовският президент Игор Додон заяви, че не е съгласен с инициативата на депутатите от проевропейския блок Акум (\"Сега\") да поканят чуждестранен експерт на поста главен прокурор, предава  TACC . \r\n\"Моята позиция, както на и повечето хора, е, че граждани на Република Молдова трябва да бъдат назначавани на високи правителствени постове, включително и за поста на главния прокурор, ако се застъпваме за държавност и независимост на страната,\" каза президентът. \r\nСпоред местните закони президентът одобрява кандидатурата на главния прокурор по предложение на Съвета на прокурорите. Наскоро  молдовското правителство даде положително становище по съответния проект за изменения на закона за прокуратурата. В същото време министър-председателят Майя Санду отбеляза, че няма споразумение в парламентарното мнозинство по този въпрос, тъй като Партията на социалистите на Република Молдова (ПСРМ), подкрепена от Додон е против. По-рано Санду заяви пред репортери, че би искала да види Лаура Кьовеши на тази позиция.", "date": "2019.07.02", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/07/02/2676171/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП – „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.07.02", "title": "Кюстендил: Без проблеми и изчаквания се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2019/07/02/2676163/ombudsmanat-maya-manolova-s-14-speshni-merki-do-tsik-i-narodnite-predstaviteli-za-mashinnoto-glasuvane.html", "text": "Омбудсманът Мая Манолова изпрати становище до ЦИК и народните представители с подробно разписани 14 мерки, които да гарантират успешното протичане на машинното гласуване на местните избори тази есен. Това съобщиха от пресофиса на  обмудсмана . Поводът е организираната работна среща по поставени от Централната избирателна комисия проблеми, свързани с машинното гласуване днес в Народното събрание.  \r\nМерките са обобщение на изводите, до които експерти, депутати, наблюдатели, политолози и граждани стигнаха на форума, организиран от Омбудсмана миналия петък, именно посветен  на машинния вот и проблемите, които възникнаха по време на изборите за европейски парламент през пролетта. Категоричното становище на Омбудсмана е, че „бъговете“ в системата са в резултат на лошата организация на изборната администрация, а не на машините. \r\nСред предложените стъпки за преодоляване на проблемите са ограничаване на промените в изборното законодателство преди избори, свикване на кръгла маса с всички участници в изборите, преди лятната ваканция на институциите, подобряване на разяснителната кампания на ЦИК за правата на избирателите и начините за гласуване, която да започва поне месец преди деня на гласуване, публичност на критериите от ЦИК за одит на машините за гласуване, навременно публикуване на методически указания за работа в секциите с машинно гласуване, промяна в модела на обучение на представителите на РИК и СИК, промяна и опростяване на протоколите на СИК – отбелязване на подадените с машина гласове за отделните участници и преференциите за кандидатите, въвеждане на контролно преброяване на хартиените разписки от машинното гласуване за съответствието им с крайния машинен протокол с публична процедура.   \r\nОбщественият защитник остро  се противопоставя на опитите и започналата кампания за премахване на гласуването с машини и е категорична, че това може да рискува честността на изборите и да се изгуби и без това ниското доверие в изборния процес, а е и предпоставка до електронно гласуване изобщо да не се стигне. \r\n„Припомням, че ЦИК има задължение до края на месец юли 2019 г. да  създаде постоянно действащо специализирано звено за техническо осигуряване и контрол на електронното гласуване, а до края на месец март 2020 г. да приеме пътната карта за произвеждането му. Факт е, че проектът на Държавна агенция „Електронно управление“ за дистанционното електронно гласуване имаше срок до 31 декември 2018 г. за реализиране на системата, но всички замълчаха и никой не обясни защо не се работи по този проект и изобщо какво се случи с него, а той е за 1,5 млн. лв. европейско финансиране”, подчертава Мая Манолова.", "date": "2019.07.02", "title": "Омбудсманът Мая Манолова с 14 спешни мерки до ЦИК и народните представители за машинното гласуване"}
{"url": "http://www.focus-news.net/news/2019/07/02/2676172/api-dvizhenieto-se-osashtestvyava-vremenno-v-edna-lenta-po-pat-i-1-botevgrad-mezdra-v-s-novachene-poradi-avariral-tir.html", "text": "Движението се осъществява временно в една лента по път I-1 Ботевград - Мездра от км 184 до км 185 в чертите на с. Новачене поради аварирал ТИР. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция\". Шофьорите да се движат с повишено внимание и съобразена скорост.", "date": "2019.07.02", "title": "АПИ: Движението се осъществява временно в една лента по път I-1 Ботевград - Мездра в с. Новачене поради аварирал ТИР"}
{"url": "http://www.focus-news.net/news/2019/07/02/2676165/premierat-boyko-borisov-bezsporno-nyama-po-podhodyasht-kandidat-ot-kristalina-georgieva-za-predsedatel-na-ek-no-mnogo-kolegi-sa-protiv.html", "text": "Много от колегите бяха против Кристалина Георгиева за това, че навремето е напуснала поста. Иначе безспорно по- подходящ кандидат за комисията от нея няма като опит, знания и умения. Това каза премиерът Бойко Борисов пред журналисти в Брюксел преди заседание на Европейския съвет, на което се обсъжда избора на нов председател на ЕК, предаде репортер на  Агенция „Фокус“ . „Кристалина Георгиева е изключително добре подготвена. Въпросът е да се намерят достатъчно хора да я подкрепят, от няколко държави има подкрепа“, посочи премиерът. „Тя има и моята подкрепа, защото би било изключително престижно за България да вземе този пост“, обяви Борисов. В отговор на въпрос по- бистри ли са идеите след едно преспиване, министър- председателят изтъкна: „Демонстрираме висша степен на прозрачност, за което често обичат да критикуват страните от Източна Европа“. Попитан как ще се държат страните от Източна Европа, той коментира: „Вече достатъчно ни се подиграват. Да се надяваме, че днес ще има някакво решение“. „Всички знаем до момента към кои сме против. Да се надяваме, че днес ще намерим около кого да се обединим. И вчера в Страсбург парламентарните групи са били много резки“, посочи Бойко Борисов. В отговор на питане можем ли да потвърдим, че ЕНП все още държи мястото на комисията да бъде нейно, той заяви: „Държим, защото ни се полага като партия победител. Попитан какво са си говорили в ЕНП, Борисов каза: „Предложих Андрей Пленкович за председател на ЕК. Сега всеки предлага, ето още варианти“.", "date": "2019.07.02", "title": "Премиерът Бойко Борисов: Безспорно няма по- подходящ кандидат от Кристалина Георгиева за председател на ЕК, но много колеги са против"}
{"url": "http://www.focus-news.net/news/2019/07/02/2676167/politico-boyko-borisov-e-predlozhil-andrey-plenkovich-za-predsedatel-na-ek.html", "text": "Българският премиер Бойко Борисов е предложил хърватския премиер Андрей Пленкович за председател на ЕК, пише  POLTICO . \r\nСпоред българския премиер везните за най-високия пост в ЕС се накланят към Източна Европа. \r\n„Не можем да бъдем обвързани с критериите за водещия кандидат, защото това би означавало, че преобладава политическата принадлежност“, каза италианският премиер Джузепе Конте при пристигането си на срещата на върха. \r\nТой заяви: \"Бих искал да имаме жена председател на Комисията\", добави той. Дипломати казват, че той има предвид не Маргрете Вестагер, а сегашният изпълнителен директор на Световната банка Кристалина Георгиева. \r\nВчера Италия застана на страната на Вишеградската четворка срещу кандидатурата на социалиста Франс Тимерманс, въпреки че Конте подчертава, че \"няма съюз или предварително определена стратегия\". \r\nСпоред предварителните информации Европейският съвет ще започне работата си в 14 часа българско време  Юлиян Марков", "date": "2019.07.02", "title": "POLITICO: Бойко Борисов е предложил Андрей Пленкович за председател на ЕК"}
{"url": "http://www.focus-news.net/news/2019/07/02/2676164/ministar-mladen-marinov-poddarzhame-mnogo-dobra-koordinatsiya-mezhdu-otdelnite-institutsii-pri-bedstviya-i-avarii-sveli-sme-vremeto-za-reaktsiya-do-vazmozhno-nay-kratkoto.html", "text": "Поддържаме много добра координация между отделните институции при бедствия и аварии, свели сме времето за реакция до възможно най-краткото. Това каза министърът на вътрешните работи Младен Маринов по време на учение в ситуация на буря, предаде репортер на  Агенция „Фокус“ . „Координацията на всички служби в София при бурии, от личен опит знам, че е изключителна и няма как да бъде друга, тъй като извънредните ситуации в столицата налагат това да се случва. С директора на Дирекция „Аварийна помощ и превенция“ към Столична община Красимир Димитров работим от дълги години и добре познаваме възможностите и на двете структури“, заяви министър Младен Маринов.  \r\nТой посочи, че Дирекция „Аварийна помощ и превенция“ към Столична община е пример и за другите общини. „Необходимо е на общинско ниво да има такава институция, която да реагира при бедствия и аварии. Това може да бъде модел за прилагане и в други общини, за това искам да благодаря и на кмета на София Йорданка Фандъкова. Това работи на практика и не е направено по емпирични изследвания и научи способи. Този модел е наложен в практиката, а ние просто сме го организирали и нормативно“, подчерта министъра.  \r\nНа днешното учение се видя в реална ситуация всичко, което може да се случи за няколко секунди, и как от нормално ежедневие може да се премине в критична ситуация. На обучението се демонстрира реакцията на различните институции, като някои от тях бяха частни като електропреносната система и водоснабдяването. По думите на министъра всички те трябва да работят в синхрон и това е била и целта на обучението. „За това нещо се изисква на първо място обща воля, добра работа на ръководителите на структурите и оперативността на тези, които работят на терени и организират групите. Много е важно обучението на населението, защото в дадена ситуация подготовката и действията на институциите и обучението на населението водят до минимални щети от дадено бедствие“, каза Маринов. Той подчерта, че всеки човек трябва да има базови познания как да се държи в рискова и опасна среда. „За това е много важно и децата да бъдат добре обучени, защото в ранна детска възраст техният животът става все по-динамичен поради това, че родителите им са заети. Децата от малки започват да се придвижват сами в градска среда и да остават сами вкъщи“, допълни още той.  \r\nИрина ИВАНОВА", "date": "2019.07.02", "title": "Министър Младен Маринов: Поддържаме много добра координация между отделните институции при бедствия и аварии, свели сме времето за реакция до възможно най-краткото"}
{"url": "http://www.focus-news.net/news/2019/07/02/2676176/pazardzhik-zhitel-na-peshtera-e-s-opasnost-za-zhivota-sled-sprechkvane-na-ulitsa-v-grada.html", "text": "Жител на Пещера е пострадал след спречкване на улица в града, съобщиха от  ОД на МВР в Пазарджик . Случката се разиграла вчера следобед в градския парк „Кавака“. След солиден запой с алкохол между 76-годишния пещерец К.Д. и неговия съгражданин Г.К.- 39г. възникнала разпра. Емоциите обаче бързо се разгорещили и по-възрастният мъж нанесъл удар в областта на главата на своя опонент. Пострадалият бил транспортиран от линейка на „Спешна помощ“ в МБАЛ-Пазарджик с черепно-мозъчна травма и опасност за живота. К.Д. е задържан в ареста на РУ-Пещера и с него работят разследващ полицай и криминалисти. По случая е образувано полицейско производство под наблюдението на прокуратурата.", "date": "2019.07.02", "title": "Пазарджик: Жител на Пещера е с опасност за живота след спречкване на улица в града"}
{"url": "http://www.focus-news.net/news/2019/07/02/2676174/dobrich-hudozhestvenata-galeriya-predstavya-izlozhba-na-podvodna-fotografiya-razkrivashta-sveta-na-cherno-more.html", "text": "В Художествената галерия представят изложба на подводна фотография, разкриваща света на Черно море, предаде кореспондентът на  Радио „Фокус” – Варна . Автор на снимките е Тодор Димитров. Той е потомствен варненец и от ранна детска възраст е в непрестанен контакт с морето. Художник по образование, работи като графичен дизайнер. През свободното си време практикува свободно гмуркане и подводна фотография. Чрез своите кадри той показва подводния свят от един по-различен ъгъл, използвайки иновативен подход и различни творчески техники. \r\nПрез последните години художникът е носител на редица награди от международни конкурси. През 2019 г. печели първо място в категория Compact в един от най престижните конкурси в света по подводна фотография - Our World Underwater. Конкурсът се провежда в Чикаго и се смята за „суперкупата“ в този вид конкурси. „Подводният свят на Черно море” включва 35 фотографии от магнетичния подводен свят на нашето море, представящи подводните обитатели, пейзажи, панорами, подводни модели и „over – under” композиции, обединяващи два свята – над и под водата. Снимките са селекция от най-добрите кадри, снимани през последните 10 години. Кадрите включени в изложбата, са заснети изцяло на свободно гмуркане по българското черноморско крайбрежие. Името на варненския фотограф нашумя след като само преди няколко месеца той спечели един от двата най-престижни световни конкурси за подводна фотография. Официалното откриване на изложбата е на 4 юли от 17,30 часа.  \r\nЖулиета НИКОЛОВА", "date": "2019.07.02", "title": "Добрич: Художествената галерия представя  изложба на подводна фотография, разкриваща света на Черно море"}
{"url": "http://www.focus-news.net/news/2019/07/02/2676173/ministar-petya-avramova-izpalnitelnata-vlast-sazdava-usloviya-za-investitsii-v-severozapadna-balgariya.html", "text": "Важно е да има нови придобивки в Северозападна България, а изпълнителната власт да създава условия за инвестиции в този регион. За правителството и законодателната власт е изключително важно да се работи за балансираното развитие на регионите. Това каза министърът на регионалното развитие Петя Аврамова в Берковица днес, където заедно с министъра на околната среда и водите Нено Димов откри водопровод за минерална вода от с. Бързия до общинския център, съобщиха от пресцентъра на  Министерство на регионалното развитие и благоустройството . \r\n\"В следващия програмен период ще подходим комплексно към средствата от европейските фондове, които са изключително важни за развитието на България. Предвижда се да бъдат реализирани проекти, които са свързани със спецификата и традициите на съответния район\", подчерта Аврамова. \r\nРегионалният министър отбеляза и ангажимента към пътната свързаност, защото всички инвеститори искат да имат добра пътна инфраструктура. Тя подчерта, че те искат да имат и добре подготвени кадри. \r\n\"С изпълнението на проекта за минералния водопровод, реализиран с усилията на МОСВ и със съдействието на премиера Бойко Борисов, Берковица може да стане търсено място за спа туризъм\", каза Петя Аврамова и пожела на инвеститорите успехи, а на общината – туристи и поминък за местното население. \r\nСъоръжението от с. Бързия до гр. Берковица е с дължина 7,8 км. Стойността на проекта е малко над 1 млн. лв., от които 520 хил. лв. са предоставени на общината от държавния бюджет, а малко над 514 хил. лв. са безвъзмездно финансиране от Националния доверителен екофонд. \r\nИзграждането на водопровода ще допринесе за подобряване и повишаване на ефективната употреба на ресурсите от минерални води. Те могат да бъдат използвани и от населението в града. При строителството в парк „Св. Георги Победоносец“ е монтирана и минерална чешма. Прилежащото пространство е оформено като кът за почивка с  достъп от две страни. Монтирани са осветителни тела и са поставени пейки.", "date": "2019.07.02", "title": "Министър Петя Аврамова: Изпълнителната власт създава условия за инвестиции в Северозападна България"}
{"url": "http://www.focus-news.net/news/2019/07/02/2676178/smolyan-v-grada-zapochna-priemaneto-na-zayavleniya-deklaratsii-za-otpuskaneto-na-tseleva-pomosht-za-otoplenie-prez-predstoyashtiya-otoplitelen-sezon.html", "text": "В града започна приемането на заявления-декларации за отпускането на целева помощ за отопление през предстоящия отоплителен сезон Това съобщиха от  Регионална дирекция „Социално подпомагане“ – Смолян . Лицата и семействата, нуждаещи се от този вид социална подкрепа, могат да подават документи в дирекциите „Социално подпомагане“ по настоящия си адрес, като приемът на документите ще продължи до 31 октомври 2019 г. Правоимащите лица и семейства могат да получат заявлението-декларация за отпускането на целева помощ за отопление  от съответната дирекция „Социално подпомагане“, по настоящ адрес или да  я изтеглят от интернет страницата на Агенцията за социално подпомагане – меню „Социално подпомагане“, раздел 1 „Социални помощи“, секция „Документи“. \r\nВ ДВ., брой 51 от 28.06.2019 г. е публикувана Наредба за изменениe и допълнение на Наредба № РД-07-5 от 2008 г. за условията и реда за отпускане на целева помощ за отопление. Направените промени предвиждат осигуряване на по-добра социална закрила на най-уязвимите групи чрез усъвършенстване на механизма за целево енергийно подпомагане. Условията за подпомагане с енергийна помощ са следните: \r\n– Средномесечният доход на лицата и семействата за предходните 6 месеца преди месеца на подаване на заявлението-декларация, да е по-нисък или равен на диференцирания доход за отопление. \r\n– Лицата и семействата да отговарят на условия на Правилника за прилагане на Закона за социално подпомагане (ППЗСП), а именно: да не са регистрирани като еднолични търговци и да не са собственици на капитала на търговско дружество; да не притежават движима и недвижима собственост и/или идеални части от нея, която може да бъде източник на допълнителни доходи; да нямат сключен договор за предоставяне на собственост срещу задължение за издръжка и/или гледане (това изискване не се прилага в случаите, когато поелите задължения за издръжка и/или гледане са учащи се, безработни, в нетрудоспособна възраст или хора с увреждания); да не са прехвърляли жилищен, вилен, селскостопански или горски имот и/или идеални части от тях срещу заплащане или чрез договор за дарение през последните 5 години (общата стойност на сделките не трябва да надвишава 60-кратния размер на гарантирания минимален доход за съответния период – 4 500 лв.);           безработните лица в трудоспособна възраст трябва да са регистрирани в дирекциите „Бюро по труда“ най-малко 6 месеца преди подаване на заявлението и др. \r\nРазмерът на помощта ще  бъде увеличен, като базата за определянето му нараства от 385 кВтч на 500 кВтч. Конкретният й размер предстои да бъде определен със заповед на министъра на труда и социалната политика на база на осреднената крайна продажна цена на електроенергията за битови потребители, изчислена към 31 октомври т.г. В същото време предвиденото увеличение с 5.7 %   на пенсиите от 1 юли 2019 г. няма да се отрази на правото на достъп до този вид помощ. \r\nЗа новия отоплителен сезон, като основа при определянето на диференцирания доход за отопление ще служи въведеният нов „Базов доход за отопление“, в размер на 150 лв., който е равен на двойния размер на определения месечен гарантиран минимален доход. Разширява се и обхватът на подпомаганите лица и семейства, чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи – възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. \r\nС оглед на провежданата политика за стимулиране на връщането и задържането на децата в образователната система са въведени и три нови целеви групи, включващи: деца, които не ходят на училище; деца, които не ходят на училище, но са регистрирани в дирекции “Бюро по труда“ и родители, отглеждащи деца, които не ходят на училище.", "date": "2019.07.02", "title": "Смолян: В града започна приемането на заявления-декларации за отпускането на целева помощ за отопление през предстоящия отоплителен сезон"}
{"url": "http://www.focus-news.net/news/2019/07/02/2676177/finlandskoto-evropredsedatelstvo-shte-raboti-za-obedinyavaneto-na-kontinenta-po-primera-na-balgariya-obzor.html", "text": "Вицепремиерът и министър на външните работи Екатерина Захариева и посланикът на Финландия Н. Пр. Пайви Блинника взеха участие в дискусия, на която бяха обсъдени приоритетите на Финландското председателство на Съвета на Европейския съюз, което започна на 1 юли и ще продължи до 31 декември 2019 г. Финландия ще бъде първата държава, която ще интегрира новите приоритети на стратегическата програма за 2019—2024 г. в работата на Съвета. Четирите основни приоритета на финландското европредседателство ще бъдат защита на гражданите и свободата им, развиване на силна икономика, изграждане на нова зелена и социална Европа и издигане на човешките ценности. \r\nМинистър Захариева посочи, че Финландия трябва да работи за това да няма първа и втора категория държави. „Финландия поема председателството на Съвета на ЕС в период, в който са все по-очеизвадни разликите между старите и новите, между големите и малките. И това разделение със сигурност не помага да има по-силен съюз. А и различията, които имаме в ЕС, стават все по-видими за другите ни партньори – за другите континенти и дори и за държавите в Европа. Така че това е нашата молба – работете така, че различията, които имаме, да ни обединяват“, заяви тя. Захариева благодари на изминалите председателства на Съвета на ЕС, че темата за Западните Балкани продължава да бъде високо в дневния ред на ЕС. Тя подчерта постиженията на българското председателство за европейската перспектива на региона и изрази надежда ЕС да изпълни през октомври ангажимента си към Северна Македония и Албания в името на репутацията на Съюза и младите хора, живеещи в тези страни. \r\nОт своя страна, посланик Пайви Блинника заяви, че също като България и Финландия ще се опита да обедини континента по време на европредседателството си. Тя посочи, че мотото на финландското председателство е „Устойчива Европа“. „Това означава устойчиво бъдеще. Финландия иска да засили общите ценности и върховенството на закона, искаме да се борим с корупцията. Искаме да направим ЕС по-конкурентноспособен и социално включващ различните групи, единният пазар да бъде развит, да се засилят социалните права, да се развие свободната търговия и да бъде укрепен паричният съюз. Искаме да видим ЕС като глобален лидер в климатичните промени“, обясни Блинника. Тя подчерта, че сред приоритетите на финландското председателство ще бъде и отбраната, както и изграждането на защита срещу хибридни атаки и продължаването на добрия диалог с Турция.  \r\nЦветилена СИМЕОНОВА", "date": "2019.07.02", "title": "Финландското европредседателство ще работи за обединяването на континента по примера на България (ОБЗОР)"}
{"url": "http://www.focus-news.net/news/2019/07/02/2676175/afp-zapochna-sesiyata-na-evropeyskiya-parlament.html", "text": "Европейският парламент открива новата сесия във вторник с новоизбраните британски евродепутати, които все още са в редиците му и трима каталунски сепаратисти, задържани от Мадрид да заемат местата си, предава  AFP . \r\nПарламентът със 751 места със седалище в Страсбург, Франция, е по-фрагментиран от всякога след изборите през май, в което либералите и зелените, както и крайно десните и евроскептиците спечелиха сериозни позиции. \r\nСъс забавянето на Брекзит, дълбоките политически разделения във Великобритания се пренесоха и в Страсбург, където пристигнаха избраните 73 британски евродепутати. Тези от тях, които се застъпват за напускане на ЕС обърнаха гръб на европейския химн. \r\nОбратно тези от тях, които са за оставане в ЕС, носят тениски с надпис „Спрете Брекзит!“ \r\nСесията бе белязана и от протест на каталунските сепаратисти пред парламента в подкрепа на трима от тях, които са блокирани от Мадрид да встъпят в длъжност.  Юлиян Марков", "date": "2019.07.02", "title": "AFP: Започна сесията на Европейския парламент"}
{"url": "http://www.focus-news.net/news/2019/07/02/2676169/gl-komisar-nikolay-nikolov-gdpbzn-promenite-v-klimata-nalagat-institutsiite-da-se-koordinirat-maksimalno-pri-stihiynite-bedstviya.html", "text": "Трябва да си дадем ясна сметка, че промените в климата налагат институциите да се координираме максимално  при стихийните бедствия, пожари и наводнения. Това каза директорът на Главна дирекция „Пожарна безопасност и защита на населението“ към МВР главен комисар Николай Николов по време на учение в ситуация на буря, предаде репортер на  Агенция „Фокус“ . „Всичко това изисква от нас три прости неща и те са разписани в Закона за защита при бедствия. На първо място ,е необходима превенция, тоест да премахнем предпоставките, които можем. На второ место, трябва да се подготвим добре. И накрая да създадем такава организация, която да координира възможните сили, които са на терен. Не е по силата на никоя организация, било то и МВР, сама да реши въпросите с бедствията“, заяви главен комисар Николай Николов. „И накрая, след отминаване на бедствието, трябва максимално бързо животът да се възстанови и то по възможност по-добре. Именно за това и днес бяхме свидетели на такова учение, за да може да подготвим екипите ни, които са най-ценният капитал в един такъв случай“, каза още той. \r\nИрина ИВАНОВА", "date": "2019.07.02", "title": "Гл. комисар Николай Николов, ГДПБЗН: Промените в климата налагат институциите да се координират максимално при стихийните бедствия"}
{"url": "http://www.focus-news.net/news/2019/07/02/2676179/d-r-ventsislav-daskalov-lekar-goreshtoto-vreme-krie-reditsa-riskove-za-nasheto-zdrave.html", "text": "Горещото време крие редица рискове за нашето здраве. Това каза за  Радио „Фокус“ - Пирин  общопрактикуващият лекар д-р Венцислав Даскалов. Той отбеляза, че всички температури около 30 – 33 градуса вече могат да се считат за топли, а по-високите температури – като горещи. „По отношение на рисковете за здравето в такива състояния тялото се принуждава да включи всичките си резервни механизми, които то има, за да може да поддържа собствената си вътрешна температура до определените ѝ от природата нива - от порядъка на 36 градуса по Целзий. Тъй като използването на такива защитни механизми е свързано с разход на енергия и определено натоварване на всички органи и системи при хора, които имат принципно вродено здравословно състояние, то това може да доведе до доста неблагоприятни последици“, коментира д-р Даскалов. Той подчерта, че най-застрашени от влошаване на здравословното състояние в горещите дни са хората с хронични заболявания, както и хората в крайните възрасти като малки деца, чиито механизми за защита не са напълно усъвършенствани. \r\nНатали СТЕФАНОВА", "date": "2019.07.02", "title": "Д-р Венцислав Даскалов, лекар: Горещото време крие редица рискове за нашето здраве"}
{"url": "http://www.focus-news.net/news/2019/07/02/2676181/mvr-24-godishen-mazh-e-zadarzhan-za-razprostranenie-na-narkotitsi.html", "text": "24-годишен мъж е задържан за разпространение на наркотици. Това съобщиха от пресцентъра на  МВР . Мъжът е криминално проявен и е задържан в хода на операция за противодействие на наркоразпространението. Полицейските действия са осъществени на 27 юни от служители на сектор „Наркотици“ в СДВР. При обиск от мъжа бил иззет плик с растителна маса и мобилен телефон, а при претърсване в дома му - 47 таблетки, 70 пликчета с растителна маса и пакет с бяло вещество на бучки, пет сгъвки с твърдо вещество, две хартиени сгъвки с кафяво прахообразно вещество и електронна везна. Резултатът от назначената експертна справка показал, че иззетата маса е марихуана с тегло 254 г, амфетамин - 45.50 г и хероин – 0.83 г. След доклад на събраните материали в Софийската градска прокуратура, 24 - годишният е привлечен като обвиняем по чл. 354А от НК. Наложена му е мярка за неотклоение „парична гаранция в размер на 2000 лева“.", "date": "2019.07.02", "title": "МВР: 24-годишен мъж е задържан за разпространение на наркотици"}
{"url": "http://www.focus-news.net/news/2019/07/02/2676182/kyustendil-programata-aktivno-lyato-v-dupnitsa-e-zapochnala-s-izrabotvane-na-ramki-za-snimki-ot-karton.html", "text": "Програмата „Активно лято” в Дупница е започнала с изработване на рамки за снимки от картон. Това съобщиха за  Радио „Фокус” – Кюстендил  от Местната комисия за борба срещу противообществените прояви на малолетните и непълнолетните. Комисията и Община Дупница са организатори на проявата, чрез която и тази ваканция се предлагат на децата на Дупница дейности за осмисляне на свободното време, място за създаване на приятелства и творчески изяви. В първия ден от програмата са изработвани рамки за снимки от картон и цветни листа. Материали за рециклиране, които се превръщат в произведения на изкуството и учат децата на важен урок, а именно, че от нищо става нещо, а магичната сила на въображението им е направила чудеса и им помогнала с прости средства да сътворят светове. \r\nВенцеслав ИЛЧЕВ", "date": "2019.07.02", "title": "Кюстендил: Програмата „Активно лято” в Дупница е започнала с изработване на рамки за снимки от картон"}
{"url": "http://www.focus-news.net/news/2019/07/02/2676183/sofiya-s-predstavlenieto-romul-veliki-ot-fridrih-dyurenmat-shte-zapochne-initsiativata-teatar-pred-teatara.html", "text": "От днес до 11 юли на открита сцена с 1000 места, издигната пред Народния театър „Иван Вазов“, ще се проведе на най-очакваното театрално събитие на сезона - „Театър пред театъра“. Това съобщиха от пресцентъра на  Столична община . Събитието се провежда за трета поредна година с любезната подкрепа на Столична община и очаква повече от 10 000 души на театър под звездите.  \r\nНачалото на „Театър пред театъра“ ще даде Малък градски театър „Зад канала“ с представлението „Ромул Велики“ от Фридрих Дюренмат, режисирано от Бина Харалампиева. В спектакъла участват Герасим Георгиев – Геро, Василена Атанасова, Весела Бабинова, Петър Калчев, Бойко Кръстанов, Владимир Димитров, Владимир Зомбори, Стоян Младенов, Георги Кацарски, Атанас Чопов, Вежен Велчовски и Симеон Бончев.  \r\nНа 3 и 4 юли за първи път на голяма сцена под открито небе зрителите ще видят един от най-хитовите спектакли на Народния театър, за който билетите се изчерпват с месеци напред – „ЛИСИЧЕТА“. Представлението, което отново носи подписа на режисьора Бина Харалампиева, е с участието на звездите от първата ни трупа Теодора Духовникова, Иван Юруков, Дарин Ангелов, Ана Пападопулу, Христо Петков, Цветан Алексиев, Цветомира Даскалова, Радина Боршош и Марин Рангелов.  \r\n5 и 6 юли са дните, в които под звездите ще се развихри истински театрален карнавал – спектакълът „ЕДИН БЕЗУМЕН ДЕН“ от Бомарше с режисьор Михаил Петров. Звездите в представлението по пиесата „Сватбата на Фигаро“ са Параскева Джукелова, Гергана Змийчарова, Димитър Живков, Стелиан Радев, Джулия Бочева, Васил Драганов, Стоян Пепеланов, Христо Чешмеджиев, Христо Терзиев, Пламен Димов, Владислава Николова, Ева Данаилова, Вяра Табакова, Цветомира Даскалова.  \r\nИ това не е всичко – на 8 и 9 юли, само месец след премиерата на Голяма сцена, публиката ще види за първи път на открито мегазвездите на българския театър Стефан Данаилов и Аня Пенчева в спектакъла „АКТРИСАТА“. В комедията на Питър Куилтър двамата си партнират с Кирил Ефремов, Ненчо Илчев, Иван Панев, Павел Иванов, Живко Сираков, Боряна Бабанова и Божидар Мицев.  \r\n7, 10 и 11 юли са запазени за хитовия спектакъл \"СПАНАК С КАРТОФИ\" с участието на Владимир Карамазов, Юлиан Вергов и Герасим Георгиев – Геро.  \r\nБилети за някои от спектаклите все още могат да се купят на касите на театъра и онлайн на сайта. В дните на \"Театър пред театъра\" касите ще бъдат отворени всеки ден до 21.30 часа.", "date": "2019.07.02", "title": "София: С представлението „Ромул Велики“ от Фридрих Дюренмат ще започне инициативата „Театър пред театъра“"}
{"url": "http://www.focus-news.net/news/2019/07/02/2676180/sofiya-vav-vrazka-s-visokite-letni-temperaturi-shte-se-izvarshva-orosyavane-na-ulichni-platna-v-stolitsata.html", "text": "Във връзка с високите летни температури ще се извършва оросяване на улични платна в София. Това съобщиха от пресцентъра на  Столична община . Дейностите ще започнат от 14.00 часа и ще се извършват на основните булеварди на територията на Столична община като булевардите „Ломско шосе\", „Цариградско шосе\", „Ботевградско\", „Сливница\" и др.  \r\nВодачите на моторни превозни средства трябва да карат със съобразена скорост и се съобразят с извършване на дейността.  \r\nТова е една от мерките, които се предприемат във връзка с високите летни температури. Днес продължава и раздаването на вода на четири пункта в София от 13.00 часа. Водата ще се раздава в четири пункта – на площадното пространство при храма „Св. Неделя”, на „Орлов мост\" при езерото „Ариана”, на пилоните на Националния дворец на културата и на пл. „Славейков“.", "date": "2019.07.02", "title": "София: Във връзка с високите летни температури ще се извършва оросяване на улични платна в столицата"}
{"url": "http://www.focus-news.net/news/2019/07/02/2676184/api-vazstanoveno-e-dvizhenieto-po-pat-i-1-botevgrad-mezdra-v-selo-novachene.html", "text": "Възстановено е движението по път I-1 Ботевград - Мездра в село Новачене. Това съобщиха от пресцентъра на  Агенция „Пътна инфраструктура“ .", "date": "2019.07.02", "title": "АПИ: Възстановено е движението по път I-1 Ботевград - Мездра в село Новачене"}
{"url": "http://www.focus-news.net/news/2019/07/02/2676186/burgas-v-grada-shte-se-provede-tarzhestvena-tseremoniya-v-pamet-na-zaginalite-sluzhiteli-na-mvr.html", "text": "Във връзка с 140-та годишнина от създаването на МВР, в града ще бъдат поднесени венци в памет на загиналите служители на МВР. Това съобщиха от пресцентъра на ОДМВР-Бургас. На 4 юли от 11.00 часа пред сградата на полицията в Бургас ще се проведе тържествена церемония, която ще завърши с поднасяне на венци и цветя в памет на служителите от МВР, загинали при изпълнение на служебния си дълг. На церемонията ще бъдат наградени и децата – призьори от международни и национални шампионати по джиу джицу, трениращи към бургаския полицейски джиу джицу клуб. Поканени за участие в тържествената церемония са : Областния управител – г-н Вълчо Чолаков, Кмена на Община Бургас – г-н Димитър Николов, командира на флотилия бойни и спомагателни кораби – ВМС флотилен адмирал Мален Чубенков, административния ръководител на Апелативна прокуратура – Бургас апелативен прокурор Любомир Петров, председателя на Апелативен съд – Бургас г-жа Деница Вълкова и Областният председател на Съюза на запасните офицери и сержанти от запаса – бригаден генерал Васил Джелебов.", "date": "2019.07.02", "title": "Бургас: В града ще се проведе тържествена церемония в памет на загиналите служители на МВР"}
{"url": "http://www.focus-news.net/news/2019/07/02/2676185/sport-goldan-steyt-vadi-ot-upotreba-nomera-na-kevin-dyurant.html", "text": "Баскетбол: Голдън Стейт Уориърс ще извади от употреба номер 35, който бе носен от Кевин Дюрант. Изваждането на номера е знак на уважение към Дюрант, който прекара само три сезона в Голдън Стейт, но в тях помогна на тима да спечели два пъти титлата в НБА и още веднъж да играе финал. Точно в последната финална серия Дюрант скъса ахилесово сухожилие, което ще го извади от игра за една година. В понеделник Дюрант обяви, че напуска Голдън Стейт и преминава в състава на Бруклин Нетс като свободен агент.", "date": "2019.07.02", "title": "Спорт: Голдън Стейт вади от употреба номера на Кевин Дюрант"}
{"url": "http://www.focus-news.net/news/2019/07/02/2676190/burgas-v-grada-shte-se-provede-preskonferentsiya-za-predstoyashtoto-izdanie-na-burgaski-muzikalni-praznitsi.html", "text": "В града ще се проведе пресконференция за предстоящото издание на Бургаски музикални празници „Емил Чакъров“. Това съобщиха от пресцентъра на  Община Бургас . Събитието ще започне от 15.00 часа на 3 юли в Заседателната зала на Общината. Фестивалът  е организиран от Община Бургас и Държавна опера – Бургас. В нея ще участват заместник-кметът Йорданка Ананиева и директорът на операта Александър Текелиев.", "date": "2019.07.02", "title": "Бургас: В града ще се проведе пресконференция за предстоящото издание на Бургаски музикални празници"}
{"url": "http://www.focus-news.net/news/2019/07/02/2676189/ministar-neno-dimov-uchastva-v-otkrivaneto-na-mineralen-vodoprovod-ot-s-barziya-do-berkovitsa.html", "text": "Министърът на околната среда и водите Нено Димов днес участва в откриването на нов водопровод, който отвежда  минерална вода от село Бързия до град Берковица, заедно с министъра на регионалното развитие и благоустройството Петя Аврамова. Това съобщиха от пресцентъра на  МОСВ . Проектът се изпълнява по Инвестиционната програма „Минерални води“ на Националния доверителен екофонд (НДЕФ) към МОСВ. \r\nВодопроводът e изпълнен по проект „Изграждане на водопровод за минерална вода от сондаж при Минерална баня с. Бързия до Минерална баня гр. Берковица“. Той  отвежда минералната вода от сондаж №1 до минералната баня в централния парк „Свети Георги“ в града. Дължината на водопровода е 7786 метра. Общата стойност на проекта е 1,040 млн. лв., като от тях 520 хил. лв. са финансиране от НДЕФ, а другата половина от средствата е целево финансиране от държавния бюджет. В парка общината изгради и чешма с минерална вода, която ще може да се ползва от жителите на града. \r\n„Местните общности са тези, които управляват живота си и знаят най-добре как да се справят с обкръжаващата среда. С изпълнението на този проект ще се привлекат туристи и ще се развива районът. Тази инвестиция е първа стъпка – малка, но много важна“, каза министър Димов по време на откриването. Той добави, че има възможност в общината да се съчетае зимен ски туризъм заедно със спа туризъм, но за целта трябва да се развие съответната инфраструктура. \r\n„Това е проект е реализиран с усилията на колегите от МОСВ и с личното съдействие на премиера Борисов“, подчерта министър Петя Аврамова. От името на премиера тя изказа поздравления към гражданите на Берковица, които ще ползват новата придобивка. „За правителството, премиера и всички нас в изпълнителната и законодателната власт е изключително важно да работим за балансираното развитие на регионите“, заяви министър Аврамова.  \r\nСпоред кмета на Берковица Милчо Доцов през последните години в общината са изпълнили проекти за общо около 35 млн. лв., но в този той оцени големия бъдещ потенциален ефект за населението в района. „Привличането на инвеститори и развитието на балнеотуризма е от основните цели на общината заедно с културния и фестивален туризъм. Така откриваме нови работни места, повишаваме доходите и качеството на живот на хората“, допълни кметът и благодари на МОСВ, МРРБ и правителството за подкрепата. Кметът съобщи, че общината ще съфинансира с 50% изграждането на отклонения от водопровода за бъдещи бизнес начинания. Обектът вече има разрешение за ползване. Минералната вода на Бързия е хипотермална, слабоминерализирана и без замърсители, има добри лечебно-профилактични свойства.   \r\nОт 2016 г. НДЕФ управлява пилотна схема на Инвестиционната програма „Минерални води“ в подкрепа на общините за ефективно използване на ресурсите. Програмата се прилага в изпълнение на Националната стратегия за управление и развитие на водния сектор в Република България от 2012 г. и по-конкретно на „Стратегия за управление на дейностите при минералните води”.", "date": "2019.07.02", "title": "Министър Нено Димов участва в откриването на минерален водопровод от с. Бързия до Берковица"}
{"url": "http://www.focus-news.net/news/2019/07/02/2676192/makfaks-makedoniya-izvarsheni-sa-kadrovi-promeni-vav-vmro-dpmne.html", "text": "Изпълнителният комитет на ВМРО-ДПМНЕ назначава нови председатели и членове на комисии на сесия, предава македонската агенция  “Макфакс“ . \r\nХристина Рунчева-Тасев, доцент в Юридическия факултет \"Юстиниян Първи\" в Скопие бе избрана за председател на Комисията по външни работи. Синиша Стояноски, доцент в Медицинския факултет - Скопие, е избран за председател на Комисията по здравеопазване.  За председател на Комисията за култура бе избран Зоран Лютков, актьор в Драматичния театър - Скопие. Мариан Ристевски, икономист, бивш кмет на Община Прилеп в периода 2005 - 2017 г., бе избран за председател на Комисията за местно самоуправление. За председател на Комисията по спорт е избран Влатко Неделковски, асистент във Факултета по физическо възпитание, спорт и здраве.  Юлиян Марков", "date": "2019.07.02", "title": "„Макфакс“ (Македония): Извършени са кадрови промени във ВМРО-ДПМНЕ"}
{"url": "http://www.focus-news.net/news/2019/07/02/2676188/kardzhali-hramoviyat-praznik-na-tsarkvata-sv-uspenie-bogorodichno-v-kv-gledka-shte-se-sastoi-na-15-avgust-tazi-godina.html", "text": "Храмовият празник на църквата „Св. Успение Богородично“ в кв. Гледка ще се състои на 15 август тази година. Това съобщи за   Радио Фокус   отец Боян Саръев, свещеник на църквата и основател на Православно духовно средище към нея. „Правим тържествена литургия, както се прави на всеки празник. Курбани има, кръщенки, правим и венчавки, ако има хора да се венчават“, каза още отец Саръев и поясни, че на тази дата хората от квартала правят събор, като читалището „Родопски фар“ участва в организацията. Някога тук е било село Гледка, сега е квартал Гледка. Тракийски бежанци, които идват от Беломорска Тракия, се заселват тук през двадесетте години на миналия век, изграждат църквата си с дарения през 1939-та година и тя е наречена „Св. Успение Богородично“. Всяка година на храмовия празник тракийци са започнали да си правят и събор край църквата. Сега тя е паметник на културата, в нея се съхранява частица от кръста на Христос, открита в реликвариум при разкопки на Перперикон през 2002 година.   \r\nПърви енорийски свещеник става на новата енория и църква в село Гледка и повече от 30 години, до смъртта си, служи в нея отец Василий, потомък на една от най-големите и стари български свещенически фамилии – Топузлиеви. Епитрахилът и иконата на отец Васил Топузлиев, който е полкови свещеник на прославения 10-ти Пехотен Родопски полк и герой от Балканските войни и Одринската епопея, са изложени днес в експозицията на Национален военно-исторически музей-София. От фамилията Топузлиеви произхождат три поколения православни духовници - шест духовници в расо и един митрополит. Големият му син е Видинският владика Дометиан, средният служи години наред в храма в Банкя и в българската църква “Свети Стефан” в Истанбул, най-малкият отец Благой Топузлиев от българската църква в Ню Йорк-САЩ, един от най-големите български дисиденти, е награден с орден Стара планина за заслуги към Република България, а племенникът му протойерей Василий Топузлиев, е предстоятел на храма „Св. мъченици Кирик и Юлита“ в Банкя. Днес комплексът от сгради в двора на църква „Св. Успение Богородично“ архитектурно е оформен като манастир. Свещеник Боян Саръев пояснява, че той няма статут на манастир. „Водим го Православно духовно средище. Тук имаме около 50 легла за нощувки за поклонници. Имаме библиотека, имаме вътрешни параклиси, кабинети по музика, по иконография и калиграфия, по църковно пеене. Но, не е манастир, защото няма такъв статут, базата е като манастир, с църква, с кухня. Към църквата съществува и социална кухня. „Сега в кухнята се хранят 80 души, бяха 130 човека но постепенно с времето някои възрастни починаха, други по млади хора си уредиха работа, така че сега чувствително намаляха. Но, приемаме всеки, който се появи, без да отказваме, без да умуваме, храним ги, никого не връщаме“, казва отец Боян Саръев. \r\nТук има всички условия, за да може да съществува един нормален монашески живот, според свещеникът. „В църквата могат да служат, в магерницата - да се хранят, в библиотеката - да се подготвят да четат. Но не е манастир, защото няма такъв статут на манастир, и няма монаси“, каза в заключение Боян Саръев, свещеник на църквата и Духовен църковен комплекс „Св. Успение Богородично“.   \r\nДарина ДЕЕНИЧИНА", "date": "2019.07.02", "title": "Kърджали: Храмовият празник на църквата „Св. Успение Богородично“ в кв. „Гледка“ ще  се състои на 15 август тази година"}
{"url": "http://www.focus-news.net/news/2019/07/02/2676193/burgas-ofitsialno-shte-bade-daden-start-na-proekta-za-izgrazhdaneto-na-nova-sgrada-kam-kompleksniya-onkologichen-tsentar.html", "text": "Официално ще бъде даден старт на проекта за изграждането на нова сграда (корпус №3) към Комплексния онкологичен център. Това съобщиха от пресцентъра на  Община Бургас . Събитието ще се състои на 3 юли от 11.00 часа. В нея ще се помещава Отделението по нуклеарна медицина и сектор „Брахитерапия“ към Отделението по лъчелечение. Мястото се намира в непосредствена близост до Комплексния онкологичен център.", "date": "2019.07.02", "title": "Бургас: Официално ще бъде даден старт на проекта за изграждането на нова сграда към Комплексния онкологичен център"}
{"url": "http://www.focus-news.net/news/2019/07/02/2676197/sport-valeri-bozhinov-ofitsialno-se-razdeli-s-levski.html", "text": "Футбол: Нападателят Валери Божинов се раздели официално с Левски. Непосредствено  преди старта на лятната подготовка от Левски обявиха, че новият старши треньор Петър Хубчев няма да разчита на Валери Божинов. Той обаче трябваше да договори условията по прекратяването на договора си със синия клуб.", "date": "2019.07.02", "title": "Спорт: Валери Божинов официално се раздели с Левски"}
{"url": "http://www.focus-news.net/news/2019/07/02/2676196/veliko-tarnovo-praznik-na-hlyaba-pod-nadslov-nikoy-ne-e-po-golyam-ot-hlyaba-shte-se-provede-selo-resen-na-6-yuli.html", "text": "Празник на хляба под надслов „Никой не е по-голям от хляба” ще се проведе село Ресен на 6 юли. Това съобщиха от пресцентъра на  Община Велико Търново . Празникът се провежда за седма година и ще започне от 10.00 часа на 6 юли в салона на читалището. \r\nКазват, че срещата на човека с хляба започва с раждането му и трае през целия му живот. Хлябът възпитава, вдъхва надежда в трудни и съдбовни дни и вяра в бъдещето. Носи в себе си всички щастливи и тъжни, минали и настоящи мигове. Хлябът е символ на живота, свързан е с традициите и бъдещето на поколенията. Историята на един народ е днешна и утрешна, а значението на хляба-непреходно. Хлябът заема съществена част от менюто на българина. Колкото и богата да е трапезата, без неговия аромат и вкус тя е незавършена. Българската пословица: „Никой не е по-голям от хляба“ е израз на голямото уважение и преклонение към хляба.  \r\nПразникът на хляба е с конкурсен характер в два раздела:  \r\n- автентичен фолклор с категории: песни, обичаи и индивидуално изпълнение;  \r\n- кулинария, където участниците представят домашно приготвени обредни хлябове, традиционни за даденото населено място и сами аранжират масата си.  \r\nУчастие в празника ще вземат 15 състава и 8 индивидуални изпълнители от 6 общини.  \r\nКомпетентно жури ще оценява участниците в двата раздела. \r\nГост изпълнители ще бъдат: Танцово студио „ДИНАМИК” при център за подкрепа и личностно развитие при Общински детски комплекс гр. Велико Търново, мъжка певческа група „Г. Измерлиев” към пенсионерски клуб „Елена Грънчарова” - Г. Оряховица, група за стари градски песни към Клуб на пенсионера и инвалида „Надежда” - с. Ресен, Стоян Груев от с. Ресен \r\nПо време на празника всеки ще може да опита вкусните ресенски мекици и вареното сладко жито за здраве.", "date": "2019.07.02", "title": "Велико Търново: Празник на хляба под надслов „Никой не е по-голям от хляба” ще се проведе село Ресен на 6 юли"}
{"url": "http://www.focus-news.net/news/2019/07/02/2676199/burgas-30-godishen-mazh-e-zadarzhan-za-shofirane-s-302-promila-alkohol.html", "text": "30-годишен мъж е задържан за шофиране с 3.02 промила алкохол. Това съобщиха от пресцентъра на  ОДМВР - Бургас . На 1 юли около 23.15 часа след разклона за кв. „Горно Езерово“, служители от 4-то Районно управление – Бургас спрели за проверка лек автомобил „Опел Омега“ с бургаска регистрация, управляван от 30-годишен мъж от Айтос. Констатирали, че той шофира след употреба на алкохол с концентрация 3.02 промила. Водачът е задържан за срок от 24 часа. По случая е образувано бързо полицейско производство.", "date": "2019.07.02", "title": "Бургас: 30-годишен мъж е задържан за шофиране с 3.02 промила алкохол"}
{"url": "http://www.focus-news.net/news/2019/07/02/2676195/ivan-igov-psiholog-detsata-v-balgarskite-uchilishta-prodalzhavat-da-badat-edni-ot-nay-agresivnite-v-evropa.html", "text": "Децата в българските училища продължават да бъдат едни от най-агресивните в Европа. Това каза детският психолог Иван Игов в интервю за  Агенция „Фокус“  за агресията в училищата. „Много са причините, поради които децата започват да се държат агресивно. Ако тръгнем от самото начало, със сигурност има причини, които се коренят в семейството. Около 40% от родителите в България се държат агресивно помежду си, когато имат проблеми“, заяви Иван Игов. Той отбеляза, че децата от най-малка възраст виждат, когато техният родител е фрустриран, вместо да търси решения, по-скоро търси конфликт. „Този модел, който децата виждат от самото начало, за съжаление, понякога има дори и физическо насилие, няма как да не се отрази в тяхното активно поведение, когато отидат в училище или когато пораснат. Това, което децата виждат в семейството, е първото нещо, което те копират когато са в училищна среда“, отбеляза психологът.  \r\nПо думите му много случаи по света са показали, че когато има добра организация в училище, дори детето да е израснало в агресивна среда, след това може то да се промени. „Давам Ви само един пример- преди малко повече от 10 години в Детски фонд на обединените нации (УНИЦЕФ) работехме с хърватски колеги по модел „Училище без насилие“. След войната в бивша Югославия, когато във всяка къща е имало оръжие, децата не просто са виждали насилие, а трупове и убийства. Въпреки това, с реформата в тяхното училище и въвеждането на този модел, буквално след няколко години, те са успели в голяма степен да намалят агресията не само в училище, но и в държавата. Всички институции, като започнем от църквата и свършим до местната власт, се включват в този цялостен проект, да променят обществото си така, че то да не бъде ощетено“, посочи Игов. Той направи сравнение и с България, където скоро не е имало война. „Ние скоро не сме преживявали война и такива страшни неща, като този вид агресия и убийства, и въпреки това децата в българските училища продължават да бъдат едни от най-агресивните в Европа. Всички изследвания при нас показват, че между 25% и 27% от децата в училище са били жертва на някакъв вид агресия или на тормоз. Това означава, че не е имало просто еднократна агресия, а е била многократно проявявана. Ето тук е проблемът. Училището би могло да компенсира много неща, които се случват в семейството, но то не е подготвено и не е реформирано да го направи“, каза още той.  \r\nИрина ИВАНОВА  Пълния текст на интервюто четете по-късно в „Мнение”", "date": "2019.07.02", "title": "Иван Игов, психолог: Децата в българските училища продължават да бъдат едни от най-агресивните в Европа"}
{"url": "http://www.focus-news.net/news/2019/07/02/2676198/aneta-valeva-mestna-komisiya-za-borba-s-protivoobshtestvenite-proyavi-na-maloletni-i-nepalnoletni-gotse-delchev-lyatnata-prevantivna-programa-za-detsa-shte-prodalzhi-do-kraya-na-avgust.html", "text": "Лятната превантивна програма за деца в Гоце Делчев ще продължи до края на месец август. Това каза за  Радио „Фокус“-Пирин  Анета Вълева, секретар на Местната комисия за борба с противообществените прояви на малолетни и непълнолетни лица в Гоце Делчев. По думите й програмата е с голяма продължителност и от комисията цяло лято се стараят да осигурят на децата това творческо пространство, в което те да имат възможност да се забавляват, да се развиват и да проявяват своите интереси и таланти. Вълева отбеляза, че с клуб „Сръчни ръчички“ отново децата ще моделират и декорират предмети от хартия, плат и различни рециклирани материали.  \r\n„Клуб „Приятели на природата“ ще бъде посветен отново на опазването на природата. Ще имаме запознаване с различни растителни видове, планирани са различни екологични дискусии, а също и засаждане на различни растения, така че децата да са в пряк контакт с природата“, посочи Вълева. Тя допълни, че в клуб „Риболов“ децата ще ходят за риба и ще се докосват до природата, като в него те се учат да уважават животните и природата и да я опазват чиста. Анета Вълева добави, че в клуб „Баскетбол“ се провеждат тренировки по баскетбол, а в клуб „Латино фитнес“ децата отново ще имат възможност да се занимават със спортна дейност в малко по-разчупен вид - под формата на танци, спортна аеробика и упражнения, като дейностите ще се провеждат в парк „Панорамата на открито“. \r\nНатали СТЕФАНОВА", "date": "2019.07.02", "title": "Анета Вълева, Местна комисия за борба с противообществените прояви на малолетни и непълнолетни-Гоце Делчев: Лятната превантивна програма за деца ще продължи до края на август"}
{"url": "http://www.focus-news.net/news/2019/07/02/2676187/politico-vishegradskata-chetvorka-podkrepya-kandidaturata-na-germanskiya-ministar-na-otbranata-za-predsedatel-na-ek.html", "text": "Вишеградската четворка подкрепя кандидатурата на германския министър на отбраната за председател на ЕК, пише  POLITICO . \r\nНов пакет за ръководните постове с германския министър на отбраната Урсула фон дер Лайен за председател на Комисията, белгийския премиер  Шарл Мишел начело на Европейския съвет, Манфред Вебер – на Европейския парламент и словашкият политик Марош Шефчович като върховен представител за външната политика циркулира между европейските лидери, според двама дипломати. \r\nФон дер Лейен, който понастоящем е министър на отбраната на Германия, е родена в квартал Иксел в Брюксел. Един дипломат каза, че името на Фон дер Лейен започва да се споменава вчера. Шефчович, понастоящем комисар по енергетиката на ЕС, загуби президентските избори в Словакия през тази година срещу Зузана Чапутова. \r\nНачалото на Европейския съвет е отложено за 15:00 часа българско време.  Юлиян Марков", "date": "2019.07.02", "title": "POLITICO: Вишеградската четворка подкрепя кандидатурата на германския министър на отбраната за председател на ЕК"}
{"url": "http://www.focus-news.net/news/2019/07/02/2676194/rumen-petkov-abv-krayno-nepriemlivo-e-chrez-subsidiite-da-se-sabirat-milioni-i-da-se-pravyat-televizii.html", "text": "ПП АБВ предлага три варианта за изчисляване размера на партийната субсидия. Това каза на пресконференция председателят на АБВ Румен Петков, предаде репортер на  Агенция „Фокус“ . \"АБВ предлага стойността на получен действителен глас да бъде обвързана с процентно съотношение с минималната работна заплата. Например при минимална работна заплата към 1 юли 2019 г. – 560 лв. субсидията да се изчислява като 1% върху тази стойност или 5,60 лв. за един получен глас, или (0,5% - т.е 2,80 лв.) Вторият вариант на партията е стойността на един получен действителен глас да намалява прогресивно спрямо броя на получените гласове. Третият вариант е по предложение на НС на АБВ от 2014 г., включено в анкета за обществено допитване , намаляването на държавната субсидия да бъде поне трикратно, те. стойността на един получен действителен глас към 1 юли 2019 г. да бъде в размер на 3,66 лв. или 3,67 лв. Лидерът на АБВ поясни, че предложенията ще бъдат разпратени на социолози и политолози, които да се изкажат по въпроса. „Крайно неприемливо чрез субсидиите да се събират милиони, да се правят телевизии“ посочи той като обясни, че проблемът идва, когато партиите използват медиите с търговска цел.  \r\nДаяна ДЮЛГЕРОВА", "date": "2019.07.02", "title": "Румен Петков, АБВ: Крайно неприемливо е чрез субсидиите да се събират милиони и да се правят телевизии"}
{"url": "http://www.focus-news.net/news/2019/07/02/2676200/mvr-direktsiya-vatreshna-sigurnost-poluchi-dva-avtomobila-kato-darenie-ot-germanskite-politseyski-sluzhbi.html", "text": "Дирекция „Вътрешна сигурност“ получи два автомобила като дарение от германските полицейски служби. Това съобщиха от пресцентъра на  Агенция „Пътна инфраструктура“ . „Благодаря на Германия за подкрепата, която оказва специално на полицията. Полицейското  сътрудничество между нашите страни е на едно от най-добрите нива в ЕС. Стремежът ми като министър е да бъдем открити към партньорите, неслучайно г-н Райнер Кан работи в МВР и това е допълнителен бонус в отношенията ни. Като съветник той има достъп до всички проблеми и структури в МВР и смятам, че това е пътят, по който изграждаме доверие\", отбеляза министърът на вътрешните работи Младен Маринов. Той подчерта, че днес ролята на България като държава на първа граница с мигрантските потоци е изключително важна за сигурността на ЕС. „Знаем, че пазейки границата ни с Турция, до голяма степен гарантираме сигурността на Европа. Същевременно подобни процеси са свързани и с генериране на парични потоци и натискът спрямо служителите, работещи с този контингент, е силен. Някои от тях се поддават на различни зависимости. В този смисъл съществуването на Дирекция „Вътрешна сигурност“ в МВР действа превантивно преди всичко\", добави той.  \r\nПо думите на Андреас Бакхоф - инспектор на Полицията в готовност на федералните провинции на Германия, предизвикателствата в професията са много. „Работим заедно за ефективното противодействие на престъпления от всякакъв вид - от тероризъм до контрабанда\", каза Бакхоф. Той подчерта, че една от най-важните теми е доверието в полицията, която е партньор на населението. В този смисъл е важно обществото да вярва в своята полиция. „Дирекция „Вътрешна сигурност“ в МВР е пример, който показва на хората, че освен противодействието на престъпността, наша грижа е да съблюдаваме действията на служителите. Дарението е израз на отношение към структурата, както и потвърждение на искреното желание да развиваме сътрудничеството ни в бъдеще\", добави той.", "date": "2019.07.02", "title": "МВР: Дирекция „Вътрешна сигурност“ получи два автомобила като дарение от германските полицейски служби"}
{"url": "http://www.focus-news.net/news/2019/07/02/2676202/the-wall-street-journal-turtsiya-vzema-strana-v-libiyskata-grazhdanska-voyna.html", "text": "Турция предоставя военна помощ на либийските власти, което е позволило на правителството на националното съединение (ПНС) в Триполи да задържи напредъка на маршал Халифа Хафтар , което беляза началото на ново противопоставяне между Турция и петролните монархии от Залива, пише американския вестник  The Wall Street Journal . \r\nРолята на Турция в либийския конфликт бе разкрита тази седмица, когато войски, верни на Халифа Хафтар, военният командир, подкрепян от Саудитска Арабия и Обединените арабски емирства заявиха, че са унищожили произведен от Турция дрон близо до Триполи. В нов изблик на напрежение Турция обвини Хафтар, че е отвлякъл шестима техни граждани и заплаши, че ще се намеси директно срещу командира, ако не бъдат пуснати незабавно. \r\nТурските власти отказаха да коментират предполагаемата загуба на безпилотен самолет, но заявиха в понеделник, че шестте граждани, описани от тях като моряци, са били освободени. \r\nУчастието на Турция и монархиите в Персийския залив на противоположните страни на либийското бойно поле бележи драматична ескалация на насилието в надпревара за регионално господство. Турция помага на Катар да заобиколи блокадата на Саудитска Арабия и ОАЕ. В Сомалия борбата за контрол на пристанищата и морските пътища е поставила Турция и Катар срещу Саудитска Арабия и ОАЕ. \r\nНо никъде регионалното съперничество не е по-пряко и по-жестоко, отколкото в Либия, където положението на страната е достигнало до един от най-лошите си моменти от свалянето и смъртта на Моамар Кадафи през 2011 г. Въпреки международното оръжейно ембарго, сблъсъците се увеличиха, като повече от 700 души са загинали през последните три месеца, според данни на ООН. \r\n\"Това се превръща във война на пълномощници\", каза Ахмед Маитек, вицепремиер на Либия. \r\nСлед като Хафтар започна атака срещу либийската столица в началото на април, правителството в Триполи изпрати пратеници в Анкара, търсещи спешна помощ. Анкара, която има по-голяма близост с правителството в Триполи, се стреми да противодейства на намесата на монархиите в Персийския залив в страната и да попречи на  Хафтар да контролира Либия, съобщиха турски официални лица, които говорят под условия на анонимност. Турските власти за първи път се съгласиха да доставят бронирани превозни средства, а по-късно и безпилотни летателни апарати и други оръжия в Триполи. \r\n\"Няколко страни оттеглиха подкрепата си за официалното либийско правителство, но Турция запълва празнината\", каза Мустафа Ел Сагезли, бивш заместник-министър на вътрешните работи в предишното правителство на Либия, който ръководи програма на ПНС, целяща да върне отново либийски бойци в цивилния живот. \r\nОт началото на атаката си над Триполи Хафтар не успява да постигне значителен напредък към столицата, след като съперничещи си милиции се обединиха в подкрепа на правителството. Първоначално ограниченото въздействие на доставките на оръжие в Турция стана видимо миналата седмица, тъй като лоялните на ПНС сили успяха да спрат напредъка на Хафтар и да превземат базата му на юг от столицата. \r\nПрез последните години Египет и ОАЕ предоставиха въздушна подкрепа на силите на маршал Хафтар, според панел на ООН, който наблюдава оръжейното ембарго. Египет отрича да осигурява въздушна подкрепа и ОАЕ не признава документираното присъствие на своите самолети в Либия. Саудитска Арабия твърди, че запазва неутралитет  в Либия, а саудитските власти не са коментирали подкрепата си за Хафтар.  Юлиян Марков", "date": "2019.07.02", "title": "The Wall Street Journal: Турция взема страна в либийската гражданска война"}
{"url": "http://www.focus-news.net/news/2019/07/02/2676201/plovdiv-21-godishna-zhena-e-osadena-za-nepolagane-na-grizhi-za-sobstvenoto-si-dete-vsledstvie-na-koeto-to-e-pochinalo.html", "text": "21-годишна жена е осъдена за неполагане на грижи за собственото си дете, вследствие на което то е починало. Това съобщиха от пресцентъра на  Апелативна прокуратура-Пловдив . \r\nПо обвинителен акт на Районна прокуратура-Пловдив е осъдена М.М., на 21 г., за това, че на 9 февруари 2018 г., в с. Б., обл. Пловдив, е причинила другиму – на собственото си дете /бебе на един месец/ смърт по непредпазливост, като не е закупила на детето предписаните от лекар-педиатър медикаменти и не е провела нужното лечение с тях, както и не е съобщила на същия лекар при контролния преглед на 8 февруари 2018 г., че детето не приема предписаната терапия и в резултат са настъпили бронхопневмония и мозъчен отток, като бронхопневмонията е довела до остра дихателна недостатъчност и настъпила впоследствие смърт – престъпление по чл.122 ал. 1 от Наказателния кодекс.  Районен съд-Пловдив наложи на М.М. наказание от една година и четири месеца „лишаване от свобода“  условно с три години изпитателен срок. Делото се разгледа по съкратеното съдебно следствие, като М.М. призна фактите и обстоятелствата по обвинителния акт и изрази съжаление за стореното.  \r\n21-годишната М.М. живеела на съпружески начала с Я.Я.  Двамата имали три деца. През февруари 2018 г., най-малкото от тях - момче, родено през януари същата година, се разболяло.  Майката го завела на лекар, който извършил преглед. Той изписал медикаменти, но М.М. не закупила нито едно лекарство.  На 8 февруари 2018 г.  тя отново завела бебето на контролен преглед, но не съобщила на лекаря, че детето не приема предписаните лекарства, за да може да й се издаде направление за постъпване в болница, което е щяло да се случи. Състоянието на детето се влошило и то починало на 9 февруари 2018 г.  \r\nСпоред тройната съдебномедицинска експертиза, назначената терапия с медикаментите е била адекватна за заболяването на детето, но понеже не е приемало терапията, състоянието му  се усложнило, бързо се развила бронхопневмония, довела до остра дихателна недостатъчност и настъпила смърт. \r\nПрисъдата подлежи на протест и обжалване пред Окръжен съд-Пловдив.", "date": "2019.07.02", "title": "Пловдив: 21-годишна жена е осъдена за неполагане на грижи за собственото си дете, вследствие на което то е починало"}
{"url": "http://www.focus-news.net/news/2019/07/02/2676205/olya-toteva-dezinfekzitsona-stantsiya-smolyan-izklyuchitelno-masova-e-populatsiyata-na-muhi-v-oblastta-prez-tova-lyato.html", "text": "Изключително масова е популацията на мухи в област Смолян през това лято. Това каза за  Радио „Фокус“ – Смолян  биологът Оля Тотева – управител на Дезинфекзицона станция – Смолян. По думите й това е изненадващо за района на Смолян и не се е случвало повече от 4-5 години популацията от мухи да бъде толкова голяма навсякъде. „Популацията излезе 35 дни по-рано от обикновено, изключително плътна е и се появява за 24 часа. Трудно се обхваща такава популация и тя е неестествена“, отбеляза Тотева. По нейни думи причината за това е, че през последните години се наблюдават сериозни промени в климата, които оказват влияние и на популациите на почти всички насекоми, гризачи и влечуги. \r\nНели ГЕРГЬОВСКА", "date": "2019.07.02", "title": "Оля Тотева, Дезинфекзицона станция – Смолян: Изключително масова е популацията на мухи в областта през това лято"}
{"url": "http://www.focus-news.net/news/2019/07/02/2676203/kmetat-na-plovdiv-inzh-ivan-totev-nyama-nishto-konspirativno-v-osvobozhdavaneto-na-inzh-dimitar-katsarski-ot-posta-na-zamestnik-kmet.html", "text": "Няма нищо конспиративно в освобождаването на инж. Димитър Кацарски от поста на заместник-кмет на Пловдив. Това каза пред журналисти кметът на града инж. Иван Тотев при инспекция на строителството на новото крило на детска ясла „Веселушка“ в район „Източен“, предаде репортер на  Радио „Фокус“ – Пловдив . „Разделихме се с него по-най-добрия начин. Той е част от екипа толкова години и мога да кажа, че имаме прекрасни отношения. Пожелавам му успех в новините начинания, с които ще се занимава. Не очаквайте някакви неща от „кухнята“, ние сме като едно семейство. Няма конкретна причина за освобождаването му от длъжност. Търси се някаква голяма конспирация, а такава няма. Просто мандатът свършва и може би в рамките на оставащите 3 месеца ще бъде по-пълноценно да има нов заместник-кмет, който да допринесе за малко по-различен финал на този мандат. Защо пък да не си помислите, че подготвяме Общината за следващ управленски мандат? Седнахме и си поговорихме, мъже сме, няма нищо конспиративно в случая“, заяви Иван Тотев. \r\nНа въпрос дали има подадени жалби срещу инж. Димитър Кацарски и дали те са повод за отстраняването му от поста, Тотев отговори: „Не търсете под вола теле. Срещу всеки има жалби, в това число срещу мен, срещу всеки районен кмет и т. н. Когато се работи в един град, особен като Пловдив, винаги има недоволни хора“. \r\nТотев коментира още, че постът на инж. Димитър Кацарски е експертен и поради тази причина в момента на него е назначен експерт, който ще изпълнява ролята на заместник-кмет в следващите три месеца, до предстоящите местни избори – това е инж. Йордан Калев. „Новото назначение е човек с огромен опит. Има толкова много задачи, които са в движение и в момента се изпълняват – планираме бул. „Северен“ да се пусне до края на мандата, пл. „Централен“ трябва да се приключи. Калев е човек, който е в темата, няма време за училище в този случай“, отбеляза също кметът Иван Тотев. \r\nТони МИХАЙЛОВ", "date": "2019.07.02", "title": "Кметът на Пловдив инж. Иван Тотев: Няма нищо конспиративно в освобождаването на инж. Димитър Кацарски от поста на заместник-кмет"}
{"url": "http://www.focus-news.net/news/2019/07/02/2676204/burgas-chetirima-dushi-sa-postradali-pri-katastrofa-na-patya-burgas-sozopol-pri-km-10.html", "text": "Четирима души са пострадали при катастрофа на пътя Бургас – Созопол при км 10. Това съобщиха от  ОДМВР - Бургас . Сигналът за инцидента е подаден на 1 юли т.г. около 15.00 часа. На пътя Бургас – Созопол при км 10 самостоятелно катастрофира, преобръщайки се извън платното за движение лек автомобил, управляван от 35-годишен мъж от Бургас. Катастрофата е станала поради движение с несъобразена с пътните условия и интензивността на трафика скорост и загуба на контрол. От инцидента са пострадали четиримата пътуващи в автомобила, които са откарани в УМБАЛ – Бургас с охлузни рани, а един е получил контузия на черепа и шийните прешлени, но е без опасност за живота.", "date": "2019.07.02", "title": "Бургас: Четирима души са пострадали при катастрофа на пътя Бургас – Созопол при км 10"}
{"url": "http://www.focus-news.net/news/2019/07/02/2676208/blagoevgrad-parvite-podzemni-konteyneri-v-grada-veche-sa-vavedeni-v-eksploatatsiya.html", "text": "Първите подземни контейнери в града вече са въведени в експлоатация. Това съобщиха от пресцентъра на  Община Благоевград . В централна градска част към момента са поставени монтирани общо осем подобни съда. Три от тях се намират в пространството между сградата на Камерна опера и Минералната баня, два - при паркинга под пл. „Македония“ и още три на ул. „Гьорче Петров“, под НАП. Съдовете са предназначени за битов отпадък, като в тях не трябва да бъдат изхвърляни изделия от стъкло.  \r\nПостепенно Община Благоевград ще надгражда проекта, като подобни съоръжения ще бъдат поставени и на други места в централна градска част, както и в кварталите.  \r\nПодземните контейнери имат редица предимства пред стандартните такива. Те разполагат с качествени гумени уплътнители, които не позволяват разнасянето на неприятна миризма във въздуха. Температурата под земята е по-ниска от тази на повърхността през лятото и е постоянна, което гарантира по-бавното загниване на отпадъците. Освен това досегът на неоторизирани лица до контейнерите е ограничен. Друго предимство е по-голямата вместимост на съдовете, както и лесно и бързо обслужване, и поддържане.  \r\nПоставянето на подземни контейнери е поредната стъпка за по-чиста околна среда, направена от кмета д-р Атанас Камбитов. Община Благоевград апелира за опазване на общинското имущество. При забелязване на нередности може да бъде сигнализирано на тел. 112, в делнични дни на 073/88 44 34, както и на дежурният телефон 073/88 44 06.", "date": "2019.07.02", "title": "Благоевград: Първите подземни контейнери в града вече са въведени в експлоатация"}
{"url": "http://www.focus-news.net/news/2019/07/02/2676191/krasimir-karakachanov-vmro-vnesoh-v-ministerski-savet-kontseptsiyata-sreshtu-tsiganizatsiyata.html", "text": "Циганизацията трябва да бъде спряна незабавно. Внесох Концепцията в МС и ще настоявам тя да се приеме. Това се казва в позиция на заместник министър-председателя по обществения ред и сигурността, министър на отбраната и лидер на ВМРО – Българско национално движение Красимир Каракачанов, съобщиха от пресцентъра на  партията . Позицията идва като поредно действие във връзка с Концепция за промени в политиката за интеграция на циганския (ромския) етнос в Република България и мерките за реализацията им, придобила общественост като Концепция срещу циганизацията. Припомняме, че още през месец февруари Каракачанов представи за обществено обсъждане документа, а през месец април Концепцията беше представена и за разглеждане от отделните министерства. Концепцията предстои да бъде вкарана официално в дневния ред на правителството. \r\n\"Няма повече време за отлагане, прекалено дълъг стана списъкът с убийства, побоища и насилие, извършвани от представители на циганския етнос над хората в страната. Само за последните два месеца станахме свидетели на поредица от криминални деяния, които нагнетяват нетърпимост и страх в обществото. А ситуацията в с. Розино, където и циганите искат изселването на циганска фамилия, която тероризира цялото село, е достатъчно показателна, че има нужда не от последващи действия на полицията, а от превантивни мерки от страна на държавата\", се казва още в позицията на вицепремиера.  \r\nОсновната част от предложенията са спиране на помощите при: отказ за започване на работа; спиране на децата от училище; демонстриране на скъп начин на живот, несъответстващ на статута „социално слаб“. При злоупотреба с парите от „детски“ да се въведе отпускането на надбавки в натура. Спиране на помощите при отказ от образоване, придобиване на трудови навици и квалификация, както и при липсата на видим напредък по социализиране и интеграция. Част от мерките по премахване на професията „социално слаб“ е слагането на таван на социалните плащания към един човек или домакинство на годишна база. По отношение на образованието са нужни няколко основни стъпки, а именно: посещението на детски градини за децата трябва да е задължително от 4-годишна възраст. Детските градини за всички деца трябва да станат безплатни. В спешен порядък държавата трябва да подпомогне лицата, ненавършили 16 години, да се завърнат в училищата; тези над 18, които нямат поне основно образование, да бъдат подпомогнати да го завършат. При отказ за изпълнение на тези мерки отново да се предвиди спиране на социалните помощи. С оглед на безразборната раждаемост в гетата предлагаме приемането на пакет от строги мерки по отношение на децата, които раждат деца – родителите им, както и самите те, да нямат достъп до социалната система на страната и да бъдат прилагани ефективно санкциите на действащото законодателство по отношение на безотговорните родители. При жени, които са оставили за отглеждане в дом повече от 2 деца, да се предложат безплатни мерки за доброволно ограничаване възможността за последващи нежелани бременности. Това трябва да се предложи като доброволна възможност и за жените от цигански произход с над определен брой деца (3 и повече). Предвид лошата хигиена и ниска здравна култура на една голяма част от циганското население в страната да бъдат направени задължителни ваксинации при децата и при възрастните. При отказ – да важат правилата за отнемане на помощите. Използването на спешната медицинска помощ от здравно неосигурените лица трябва да се заплаща, когато сигналите за повикване не отговарят на критерия „спешност“. Създаване на 3-годишна Национална програма за постепенно премахване на кварталите с преобладаващо циганско население и ограничаване на незаконното строителство. Недопускане на първоначално заселване на групи лица без адресна регистрация в съответното населено място. А лицата без адресна регистрация да нямат право да обитават територията на съответното населено място, ако не се спази режимът за регистрация. Създаване на механизми за участие с личен труд на социално слаби лица и членовете на техните семейства при изграждането на жилища, които са предназначени за ползване от социално слаби хора. \r\nЗа намаляване на престъпността сред циганите основна стъпка на държавата трябва да е разграждането на клановете и намаляване на влиянието на главатарите в гетата. Контролът на местата за търговия с метали трябва да бъде затегнат, както и да се обърне сериозно внимание на „ало измамите“, джебчийството, просията, проституцията и т.н. Стриктно прилагане на съществуващите санкционни механизми по отношение на лицата, които осъществяват съответните състави на правонарушения, установени в действащото законодателство за ограничаване на традиции, които противоречат на правовия ред и съвременните морални ценности (напр. купуване на булки, фактическо съжителство между деца, саморазправа и др.). Стриктно прилагане на предвидените в действащото законодателство мерки и нулева толерантност по отношение на посегателства над медици, полицаи, военни, горски пазачи, полски пазачи и други представители на държавната власт или местното самоуправление. \r\nПриобщаване на почтени и образовани лица от циганските общности към дейността по опазване на обществения ред. Сформиране на доброволни отряди за охрана и др. Неправителствените организации, които защитават преимуществено обитатели на кварталите с преобладаващо циганско население, задължително да разкриват офиси в тези квартали. С цел осветляване на дейността на неправителствените организации, регистрирани в частна полза, които работят с циганския етнос, трябва да се въведе задължението да декларират източниците си на финансиране и да дават отчет за изразходваните пари по проекти за интеграция назад в годините. За осъществяване на тези мерки депутатите от ВМРО, заедно с колегите им от ПГ на „Обединени патриоти“ в НС, вече внесоха законодателни промени като въвеждане на административни наказания „безвъзмезден труд в полза на обществото“ и „задържане под стража“ в структурите на МВР за извършени административни нарушения; разширяване на обхвата на неизбежната отбрана, отпадането на маловажните кражби и др. Тази законодателна дейност ще продължи и в другите, изброени по-горе области.", "date": "2019.07.02", "title": "Красимир Каракачанов, ВМРО: Внесох в Министерски съвет Концепцията срещу циганизацията"}
{"url": "http://www.focus-news.net/news/2019/07/02/2676212/burgas-prisada-ot-4-g-lishavane-ot-svoboda-poluchi-mazh-prichinil-smart-na-zhena-na-peshehodna-pateka.html", "text": "Присъда от 4 г. лишаване от свобода получи мъж, причинил смърт на жена на пешеходна пътека. Това съобщиха от пресцентъра на   Окръжна прокуратура- Бургас. \r\nПо внесен обвинителен акт съдът наложи наказание от 4 години „лишаване от свобода“ спрямо Костадин Х. Той е подсъдим за това, че на 16 март 2018 година в гр. Бургас, на пешеходна пътека, находяща се на бул.„Александър Георгиев – Коджакафалията“ в посока бул.„Захари Стоянов“, при управление на автобус  марка „Соларис“, нарушил правилата за движение и по непредпазливост причинил смъртта на жена.  \r\nПрисъдата на Окръжен съд – Бургас може да бъде обжалвана пред  Апелативния съд в града.", "date": "2019.07.02", "title": "Бургас: Присъда от 4 г. лишаване от свобода получи мъж, причинил смърт на жена на пешеходна пътека"}
{"url": "http://www.focus-news.net/news/2019/07/02/2676206/rumen-petkov-abv-kristalina-georgieva-izigra-edna-ot-nay-gnusnite-roli-za-avtoriteta-na-balgariya-v-mezhdunaroden-plan-prez-poslednite-godini.html", "text": "Кристалина Георгиева изигра една от най-гнусните роли за авторитета на България в международен план през последните години. Това каза на пресконференция председателят на АБВ Румен Петков, предаде репортер на  Агенция „Фокус“ . „Така беше блокирана възможността България да получи изключително сериозно признание в ООН“, посочи той. „След това г-жа Георгиева по достатъчно позорен начин се оттегли като еврокомисар и днес някой я кандидатира. Българското общество има право да знае кой е този някой. Аз не изключвам този някой да е бил в основата на изключването на България като кандидатура в ООН. Ние българите имаме право да знаем кой е той“, добави лидерът на АБВ. \r\nДоц. Георги Кючуков, член на ИБ на АБВ също коментира темата от последните дни за номинация на Кристалина Георгиева за европейски постове.  „Говори се много се евентуалната номинация на Кристалина Георгиева за върховен представител на Европейския съюз по външната политика. Никой не разбра, кой е номинирал г-жа Георгиева. Никой не разбра какви са причините да бъде официално казано, че България няма да има кандидат за върховен представител по външната политика, защото много несериозно звучи това, че ако не поканят Западните Балкани за преговори за членство в ЕС, всички щели да казват „българката ни спря“”, отбеляза Кючуков.  \r\nДаяна ДЮЛГЕРОВА", "date": "2019.07.02", "title": "Румен Петков, АБВ: Кристалина Георгиева изигра една от най-гнусните роли за авторитета на България в международен план през последните години"}
{"url": "http://www.focus-news.net/news/2019/07/02/2676216/montana-vremenno-se-ogranichava-dvizhenieto-po-pat-iii-162-dolno-ozirovo-stoyanovo-poradi-avariral-kombayn.html", "text": "Временно се ограничава движението по път III-162 Долно Озирово - Стояново поради аварирал комбайн. Това съобщиха от пресцентъра на  Агенция „Пътна инфраструктура“ . Шофьорите изчакват на място.", "date": "2019.07.02", "title": "Монтана: Временно се ограничава движението по път III-162 Долно Озирово - Стояново поради аварирал комбайн"}
{"url": "http://www.focus-news.net/news/2019/07/02/2676215/veliko-tarnovo-tri-razlichni-ekipa-shte-prouchvat-chasti-ot-halma-trapezitsa-prez-nastoyashtiya-arheologicheski-sezon.html", "text": "Три различни екипа ще проучват части от хълма Трапезица през настоящия археологически сезон. Това съобщи пред журналисти ръководителят на дейностите археологът проф. Константин Тотев, предаде репортер на  Радио „Фокус“ – Велико Търново . Тримата специалисти, които ще работят в историческата местност, са доц. д-р Деян Рабовянов, доц. д-р Мирко Робов и разбира се проф. Тотев. Всеки един от екипите получава финансиране от по 20 000 лева, които са и за консервация на намереното. Проучванията на Трапезица са възобновени след дългогодишно прекъсване през 2006 година и от тогава се следва изработена 30-годишна програма, съгласувана с Министерство на културата. За посочения период е имало кратки спирания в различни участъци, но това, което е предвидено за сезон 2019 е да се разкрие голяма част от хълма. Екипите работят по градоустройство, фортификация и някои ансамбли с църкви и манастири. Основният проблем, както в много други места в страната, е липсата на средства за реставрация.  \r\n„Мога да изразя задоволството си, че ние имаме подкрепата и на Археологическия институт, и на Министерство на културата. Проучванията на първия екип ще започне в края на юли или началото на август, втория – през август и септември, третият – на колегата Рабовянов ще е последен през октомври, но разбира се, не на последно място“, допълни проф. Тотев. Той бе категоричен и, че всички предстоящи дейности са консултирани с  Пламен Цанев, главен архитект на крепостта. Доц. Робов поясни, че ще „копае“ в района на църква 21, която очаква да бъде изцяло разкрита. Ще се извършат и укрепителни работи по църква 3. Доц. Рабовянов допълни, че ще работи в южния сектор, като припомни, че дейностите му от предходните години са разкрили голяма част от градския облик на Трапезица. През тази година ще проучва църква 22 и на градската среда с откритата в предходната година нова главна улица на Трапезица.   \r\nАрх. Цанев подчерта, че е необходимо да се помисли по-сериозно не само за проучванията, но и за отделяне на пари за запазването на намереното. По негови изчисления е трябва държавата да осигурява поне по 500 000 лева на година. Той коментира и, че ще е хубаво всяка година да се показват новите находки, което ще поддържа интереса към обекта. Непроучената част от хълма е около 65% от площта му. \r\nЛуиза ТРАНЧЕВА", "date": "2019.07.02", "title": "Велико Търново: Три различни екипа ще проучват части от хълма Трапезица през настоящия археологически сезон"}
{"url": "http://www.focus-news.net/news/2019/07/02/2676210/rolitico-velikobritaniya-iska-da-bade-konstruktivna-dokato-e-chlen-na-es.html", "text": "Тереза Мей не разговаря с пресата по пътя си към срещата, но говорителят й коментира срещата на върха в Лондон. \"Искаме да сме колкото е възможно по-конструктивен партньор\", каза той, цитиран от  POLITICO . \r\n„Министър-председателят напълно разбира, че докато сме член на Европейския съюз, имаме права и задължения, а едно от тях е да присъства на заседанията на Европейския съвет, за да вземе участие в дискусиите днес. Разбира се, тя очевидно много би желала да участва в събитията, които сме планирали - добави той, като посочи среща с производители на автомобили и с представители на ЛГБТ общността.  Юлиян Марков", "date": "2019.07.02", "title": "РOLITICO: Великобритания иска да бъде „конструктивна“, докато е член на ЕС"}
{"url": "http://www.focus-news.net/news/2019/07/02/2676218/rumen-petkov-abv-partiite-ot-koalitsiya-za-balgariya-shte-tarsyat-savmestno-uchastie-v-mestnite-izbori.html", "text": "\"Коалиция за България“ ще търси съвместно участие в местните избори. Това каза на пресконференция председателят на АБВ Румен Петков, предаде репортер на  Агенция „Фокус“ . \"Политическият съвет на “Коалиция за България“ реши да дадем право на всяка една от партиите за активни преговори - намиране на най-добрата формула за участие в предстоящите избори, от гледна точка на опита, който имаме натрупан“, заяви той. „Водеща е позицията, че там където има структури на партиите от „Коалиция за България“ ще търсим и намираме решение за съвместно участие в предстоящите избори“, добави Румен Петков.  \r\nДаяна ДЮЛГЕРОВА", "date": "2019.07.02", "title": "Румен Петков, АБВ: Партиите от „Коалиция за България“ ще търсят съвместно участие в местните избори"}
{"url": "http://www.focus-news.net/news/2019/07/02/2676219/daily-sabah-turtsiya-e-gotova-da-transportira-azerbaydzhanski-gaz-kam-evropa.html", "text": "Трансанадолският газопровод (ТАНАП), основният сегмент от Южния газов коридор (ЮГК), който ще транспортира азерски газ за Турция и Европа, е пълен и готов за транспортиране на азербайджански газ директно в Европа от вчера, заяви Държавна нефтена компания на Азербайджан (СОКАР), пише турското англоезично издание  Daily Sabah \r\nВ изявление вчера СОКАР съобщи, че след приключването на Трансадриатическия газопровод (ТАП), последният участък от ЮГК за природен газ, произведен в азербайджанското находище Шах Дениз-2, ще бъде доставен в Европа чрез ТАНАП и ТАП, което ще увеличи азербайджанския принос за енергийната сигурност на Европа. \r\nГазопроводът с дължина 1850 километра ще пренася 16 милиарда кубически метра природен газ от границата между Турция и Грузия. Турция ще получи 6 милиарда кубически метра от този газ чрез ТАНАП, а останалата част ще бъде транспортирана до Европа чрез ТАП. \r\nГазопроводът ТАП с цена от 4.5 милиарда евро ще пресече Гърция, Албания и Адриатическо море, за да достигне Италия. Очаква се азербайджанският газ да достигне европейските пазари до 2020 г. \r\nТАНАП, който преминава през 20 провинции, 67 окръга и 600 села в Турция и достига до Европа на гръцката граница в района на Ипсала, е готов да достави първия природен газ в Европа чрез ТАП на границата между Турция и Гърция още на 1 юли 2019 г. ТАНАП е най-важната връзка на Южния газов коридор, предназначена за транспортиране на природен газ, произведен от азербайджанското находище \"Шах Дениз-2\" първоначално за Турция и по-нататък до Европа.  Юлиян Марков", "date": "2019.07.02", "title": "Daily Sabah: Турция е готова да транспортира азербайджански газ към Европа"}
{"url": "http://www.focus-news.net/news/2019/07/02/2676207/lovech-okrazhniyat-sad-shte-gleda-myarkata-za-neotklonenie-na-zhena-zadarzhana-za-vzemane-na-podkup-za-izdavane-na-telk-resheniya.html", "text": "На 4 юли от 10.30 часа в Окръжен съд - Ловеч ще бъде гледана мярката за неотклонение на жена с инициали Д.М., обвиняема за вземане на подкуп за издаване на ТЕЛК решения. Това съобщиха от пресцентъра на  Съда . \r\nНа 2 април тази година ѝ беше наложена мярка „домашен арест“. Чрез адвоката си Д.М е поискала мярката ѝ да бъде променена в по-лека, за да се подложи на лечение.", "date": "2019.07.02", "title": "Ловеч: Окръжният съд ще гледа мярката за неотклонение на жена, задържана за вземане на подкуп за издаване на ТЕЛК решения"}
{"url": "http://www.focus-news.net/news/2019/07/02/2676214/dots-georgi-kyuchukov-abv-komisiyata-mezhdu-balgariya-i-severna-makedoniya-za-sporni-vaprosi-v-istoriyata-nyama-postavena-zadacha-tsel-i-mandat.html", "text": "Комисията между България и Северна Македония за спорни въпроси в историята няма поставена задача, цел и мандат. Това каза на пресконференция доц. Георги Кючуков, член на ИБ на АБВ, предаде репортер на  Агенция „Фокус“ . \"Интердисциплинарната комисия за Македония няма поставена задача, нито цел, нито мандат, няма уточнени въпроси. Няма и изясняването какъв да бъде резултатът от тази комисия. Тази комисия не действа“, заяви той. „За българските царе и воеводи, правим кой е мой и твой. Това е една работа, която няма да доведе до абсолютно нищо\", посочи Кючуков.  \r\nТой коментира и външнополитически теми от последните дни. По думите му на последното посещение в Москва председателят на НС Цвета Караянчева е говорила за подобряване отношенията между двете страни, след което тя е предложила руски специалисти да ремонтират самолета Су-25. По въпроса обаче се е реагирало веднага тук в страната, и това отмятане на високо политическо ниво поставя България е неудобна ситуация.   \r\nДоц. Кючуков отбеляза също така връщането на Русия в ПАСЕ (Парламентарната асамблея на Съвета на Европа), след като през 2014 година беше изключена заради въоръжения конфликт в Донлас. „От нашата 6-членна делегация, един е липсвал, 4-ма са гласували „въздържали се“, и един е гласувал “за“, уточни той, като изтъкна, че това показва една пълна дисхармония на наши представители на външнополитическия фронт.  \r\nДаяна ДЮЛГЕРОВА", "date": "2019.07.02", "title": "Доц. Георги Кючуков, АБВ: Комисията между България и Северна Македония за спорни въпроси в историята няма поставена задача, цел и мандат"}
{"url": "http://www.focus-news.net/news/2019/07/02/2676220/ivan-igov-psiholog-uchitelite-ne-sa-vinovni-za-tova-che-ne-umeyat-da-se-spravyat-s-agresiyata-v-uchilishte-nikoy-ne-gi-e-uchil-na-tova.html", "text": "Учителите не са виновни за това, че не умеят да се справят с агресията в училище, никой не ги е учил на това. Това каза детският психолог Иван Игов в интервю за  Агенция „Фокус“  по повод агресията в училищата. „И до ден днешен в университетските програми никъде няма такива курсове, които да се отнасят до работата с трудни деца или справяне с агресията. Има такива тренинги, които някои учители минават, а други не, но така или иначе няма целенасочена подготовка за учителите“, заяви Иван Игов. Той подчерта, че няма конкретна помощ, която да им се даде, когато изпаднат в такава ситуация. „Именно за това, аз в никакъв случай не обвинявам учителите, просто защото няма кой да ги научи. Много малко са специалистите“, каза Игов. Той отбеляза, че е от значение и агресията в самата нереформирана училищна среда. „Както виждате, наскоро не е имало случай на агресия в някое малко селско или градско училище, в повечето случаи става въпрос за столично училище или в някой голям град в страната ни. В тези училища са наблъскани по 1 000 или 1 500 деца от поне 6 възрастови групи. В момента пак започна да се говори за реформа в училище, обсъждат се учителските заплати, нови учебници и нови програми, които да отговарят на съвременните изисквания, нови детски градини, за да може родителите да имат възможността да имат по повече деца, да бъдат отглеждани и да правят кариера. Съгласен съм с тези неща, но никой нищо не каза за построяването на нови училища“, изтъкна психологът. „Знаете ли, че в София липсват поне 10 нови училища. Не говоря просто някой да построи нова сграда, защото има достатъчно изоставени училищни сгради, в които няма деца. Именно за това е необходимо следващата стъпка, която да направим, е да имаме повече училищни сгради и да разделим училищната система по възрастови групи, както е било още от Възраждането“, посочи Игов. По думите му е необходимо да има начално училище, прогимназия, гимназия и професионално училище, в които децата да бъдат разделени в различни възрастови групи. „Когато има една огромна отчуждена система, тогава учителят се превръща не в някой, който те учи, помага ти и те възпитава, а в твой враг. Тогава, защо да не грабнеш бухалката и да отидеш да си поискаш оценката, която той трябва да ти напише. Именно за това, много ми се иска най-сетне да се заговори, включително и от политиците, за това училищната ни среда, активно да започне да се реформира. Само със заплати, нови учебници, програми и сгради нямам как да се справим с насилието“, изтъкна Игов. Той подчерта, че проблемът с насилието произлиза от много години назад. „През всички тези години, през които наблюдавам училищната система отвътре и отвън, мога да Ви кажа, че през цялото време учителите, родителите и училищната администрация, са си прехвърляли топката за възпитанието и за неуспехите му. Учителите казват, че родителите са виновни, родителите, че учителите грешат. По този начин тази топка продължава да се прехвърля през цялото време, защото няма необходимия механизъм, как тези три различни среди да седнат и да разговарят заедно или да започнат всички да правят общи неща“, каза още той, като подчерта, че накрая пак децата страдат от това, че някой гледа да прехвърли отговорността си на друг. \r\nИрина ИВАНОВА  Пълния текст на интервюто четете по-късно в „Мнение”", "date": "2019.07.02", "title": "Иван Игов, психолог: Учителите не са виновни за това, че не умеят да се справят с агресията в училище, никой не ги е учил на това"}
{"url": "http://www.focus-news.net/news/2019/07/02/2676209/politsai-izlizat-na-protest-za-po-visoko-zaplashtane-na-noshtniya-trud-obzor.html", "text": "Синдикалната федерация на служителите в МВР и Синдикатът на служителите в затворите организират протест за по-добро заплащане на нощния труд на 5 юли. Надсловът на протеста, който се организира съвместно с КТ „Подкрепа“, е „За достойни условия и заплащане на нощния труд“. Протестът ще започне в 14.00 часа пред Министерски съвет.  \r\nЗам. председателят на СФСМВР Илия Кузманов коментира, че протестът ще съвпадне с празника на МВР на 5 юли. „Дадохме шанс от повече от година и половина на държавните мъже в диалог да се вземе правилното решение. Тъй като такова решение не се взима, решихме с тези протестни дейности, които ще започнат на петък, да дадем тласък на разговорите“, обяви той. \"Като първа стъпка за определяне на минимума за допълнително възнаграждение за нощен труд, бихме приели за добър жест от левче нагоре\", каза той и обърна внимание, че България е единствената страна на Балканите, която няма колективен трудов договор. \"Ние като организация нямаме право да се присъединяваме към големи синдикални федерации“, изтъкна Илия Кузманов.  \r\nМаринела Георгиева от Синдиката на служителите в затворите допълни, че нощният труд трябва да бъде достойно заплащан. „Многократно сме повдигали този въпрос и пред ръководството на Министерството на правосъдието. Пред тях сме поставяли нашите текущи проблеми“, заяви тя. Георгиева подчерта, че в системата на затворите трудът също е изключително труден. „Местата за лишаване от свобода се нуждаят от своята охрана, а това заплащане не стимулира хората да започнат работа в системата“, коментира тя.  \r\nМинистърът на вътрешните работи Младен Маринов коментира темата за предстоящия протест с думите, че увеличението на заплащането на нощния труд на полицаите е въпрос на възможности и на бюджет. По думите му корекцията на заплащането на нощния труд може да бъде направена евентуално следващата година след преговорите за бюджета. Той подчерта, че ще се бори за това. „Заплащането е въпрос на бюджет и бюджетни средства, през последните две години заплатите в МВР са вдигнати с близо повече от 30%. Мисля, че има воля, но въпросът е да се намерят и средства“, каза още той.  \r\n„В България нощният труд е ниско заплатен – за нощен труд се плаща 0,25 лева на час от 2007 година\", обърна внимание президентът на КТ „Подкрепа“ Димитър Манолов. Той подчерта, че нощният труд е изключително вреден, а полагането му в България е в неприемливи количества. От КТ \"Подкрепа\" бяха предложени няколко варианта: заплащането за нощен труд да бъде определено като някаква част от минималната работна заплата; добавката за нощен труд да бъде част от индивидуалната работна заплата; доплащането за нощен труд в минималния си размер от 0,25 лева да бъде коригирано на един лев, докато се вземе окончателно решение.  \r\nТеодора ПАТРОНОВА", "date": "2019.07.02", "title": "Полицаи излизат на протест за по- високо заплащане на нощния труд (ОБЗОР)"}
{"url": "http://www.focus-news.net/news/2019/07/02/2676217/premierat-boyko-borisov-s-viktor-orban-obsadihme-vazmozhnite-varianti-za-pozitsiite-koito-bihme-podkrepili.html", "text": "С Виктор Орбан обсъдихме възможните варианти за позициите, които бихме подкрепили. Това написа премиерът Бойко Борисов в официалния си профил в социалната мрежа  \"Фейсбук\" . Борисов е в Брюксел заради заседанието на Европейския съвет, на което се обсъжда избора на нов председател на ЕК.", "date": "2019.07.02", "title": "Премиерът Бойко Борисов: С Виктор Орбан обсъдихме възможните варианти за позициите, които бихме подкрепили"}
{"url": "http://www.focus-news.net/news/2019/07/02/2676211/korneliya-ninova-bsp-patsientite-lekarite-i-meditsinskiyat-personal-tryabva-da-sa-aktsentat-pri-reshavane-na-vaprosa-sas-zdraveopazvaneto.html", "text": "Пациентите, лекарите и медицинският персонал трябва да са акцентът при решаване на въпроса със здравеопазването. Това каза лидерът на БСП Корнелия Нинова по време на пресконференция в Кюстендил, предаде репортер на  Радио „Фокус” – Кюстендил . На пресконференцията стана ясно, че проблемите в сферата на здравеопазването са били обсъдени по време на заседание на Изпълнителното бюро на БСП, провело се по-рано през деня в Кюстендил. Беше посочено, че в Дупница е закрито отделението по хемодиализа, а сега предстои закриването и на отделенията по ортопедия и хирургия, а най-вероятно и АГ отделението. В болницата в Кюстендил през 2018 година са закрити три отделения, а от вчера - и инфекциозното отделение.  \r\n„Видин, Враца и Монтана са на протести, както знаете, по същата причина, заради закриване на отделения в болниците. Два пъти от БСП викахме министъра на здравеопазването в Народното събрание миналата седмица, за да каже какво се случва в страната – и двата пъти отказа да дойде”, заяви Корнелия Нинова. По думите й този въпрос вече не търпи отлагане и всички трябва да седнат, разумно и с аргументи, да говорят за решаването на въпроса със здравеопазването, като това трябва да се случи без лобистки интереси, без интереси на фирми и на частни болници. „С един акцент – пациентът, лекарите и медицинският персонал. Вече не е достатъчно само да констатираме проблема, да критикуваме грешките, но, ето, каним ги на разумен разговор. Ние слагаме на масата своите предложения, нека те да дадат техните и да намерим разумния изход от тази ситуация”, каза Корнелия Нинова. \r\nВенцеслав ИЛЧЕВ", "date": "2019.07.02", "title": "Корнелия Нинова, БСП: Пациентите, лекарите и медицинският персонал трябва да са акцентът при решаване на въпроса със здравеопазването"}
{"url": "http://www.focus-news.net/news/2019/07/02/2676223/tsar-simeon-i-tsaritsa-margarita-prisastvaha-na-kontsert-kralskiya-dvorets-v-madrid-s-koyto-beshe-zakrito-predsedatelstvoto-na-rumaniya-na-saveta-na-es.html", "text": "Техни Величества Цар Симеон и Царица Маргарита присъстваха на концерта, с който беше закрито председателството на Румъния на Съвета на Европейския съюз. Това съобщиха от пресофиса на  Н. В. Цар Симеон II . Той се състоя в кралския дворец в Мадрид. Царят и Царицата бяха поканени от Н. Пр. г-жа Габриела Данчау, посланик на Румъния в Мадрид. Специален гост на събитието беше Негово Кралско Височество принц Раду, който преди концерта имаше среща с Цар Симеон. На събитието присъстваха представители на испанските власти, дипломати, представители на румънската общност, православният епископ на Румъния Тимотей. По инициатива на румънското посолство в Испания бяха организирани няколко събития за закриване на румънското председателство. Освен концерта, се проведе и конференция за ролята на Кралица Мария за установяване на дипломатически отношения между Румъния и Испания по случай 90-ата годишнина от нейното първо посещение в Кралство Испания.", "date": "2019.07.02", "title": "Цар Симеон и Царица Маргарита присъстваха на концерт кралския дворец в Мадрид, с който беше закрито председателството на Румъния на Съвета на ЕС"}
{"url": "http://www.focus-news.net/news/2019/07/02/2676221/prof-georgi-kamarashev-zam-kmet-na-veliko-tarnovo-nad-3000-dushi-rabotyat-v-momenta-v-zapadnata-industrialna-zona-na-grada-ikonomicheskite-subekti-sa-nad-500.html", "text": "Над 3000 души работят в момента в Западната индустриална зона на Велико Търново, икономическите субекти са над 500. Това съобщи зам.–кметът на Велико Търново проф. Георги Камарашев по време на заключителна пресконференция по проекта на Общината „Подобряване на бизнес средата в Западната индустриална зона“, предаде репортер на  Радио „Фокус“ – Велико Търново . Проф. Камарашев уточни, че големите и средни предприятия са около 30. Той припомни, че с реализацията на проекта за подобряване на инфраструктурата и достъпността на района обликът му се е променил коренно.  \r\n„Там плътността на присъствие на икономически субекти към момента е почти 50%. Създавайки по-добра достъпност и по-добра инфраструктура, се надяваме и останалите 50% да се запълнят в най-скоро време. Като добавим новия мост над Янтра към Шемшево, който дава възможност за разрастване на зоната към селото, мога категорично да заявя, че вървим в правилна посока“, посочи още проф. Камарашев. Той допълни, че Община Велико Търново се надява с приключването на проекта да се засили икономическият интерес към инвестиции в района на целия град, а не само на запад. \r\nЛуиза ТРАНЧЕВА", "date": "2019.07.02", "title": "Проф. Георги Камарашев, зам.-кмет на Велико Търново: Над 3000 души работят в момента в Западната индустриална зона на града, икономическите субекти са над 500"}
{"url": "http://www.focus-news.net/news/2019/07/02/2676225/rumen-petkov-abv-nay-niskata-tsena-za-varovik-se-plashta-ot-darzhavnata-tsentrala-maritsa-iztok-2-tova-e-prestaplenie-kam-balgarskata-ikonomika-i-bit.html", "text": "Най-ниската цена за варовик се плаща от държавната централа \"Марица Изток 2\", това е престъпление към българската икономика и бит. Това каза на пресконференция председателят на АБВ Румен Петков, предаде репортер на  Агенция „Фокус“ . \"При подписването на приватизационния договор е допуснато тежко престъпление към българската икономика и българския бит. Най-ниската цена за варовик се плаща от държавната „Марица Изток 2“ – 21 лв. на тон. „Марица Изток 3“ плаща 28 лв., а „Марица Изток 1“ - 23,50 лв. на тон“, уточни той, като посочи, че за 2016, 2017 и 2018 г. българските граждани са надплатили на двете американски централи 11,705 млн. лв. в сравнение с държавната ни „Марица Изток 2\". Според него разликата в цената е унищожителна за българската икономика и бит. „Българката държава продължава да нехае. Това престъпно мълчание го плащаме ние с вашата аудитория“, добави Румен Петков. \r\nДаяна ДЮЛГЕРОВА", "date": "2019.07.02", "title": "Румен Петков, АБВ: Най-ниската цена за варовик се плаща от държавната централа \"Марица Изток 2\", това е престъпление към българската икономика и бит"}
{"url": "http://www.focus-news.net/news/2019/07/02/2676226/obnoveni-sa-vsichki-planinski-pateki-v-rayona-na-kazanlak.html", "text": "Една от последните маркирани пътеки в района на Казанлък е в местността „ Мегалита“ край Бузовград, каза за  Радио „ Фокус”  Христо Ангелов от Туристическо дружество „ Орлово гнездо”. Той поясни, че пътеката е направена от Туристическо дружество  \r\n„Орлово гнездо“ заедно с бузовградските туристи и обхващаща разстоянието и маршрутите от Бузовград през „Мъжкия камък“ и „Мегалита“ до крепостта край Бузовград, местностите  \r\n„Черковищата“, „Голямата могила“ и отново Бузовград. „Това е един двучасов маршрут, който е облагороден с указателни табели и табла за птиците и растенията за местността и най -характерното за всяка една от близките местности – историческо и туристическо значение“, каза Ангелов.  \r\nОт 2005 до 2007 година са обновени всички пътеки в района. Създадени са две карти – на Стара планина и Средна гора, съответно с описание на маршрутите, накратко на местностите, през които се минава и разстоянието от една местност до друга, общо цялото разстояние в двете посоки, със съответния цвят на пътеката.  \r\n„Двете планински възвишения – Стара планина и Средна гора в района на Казанлък са осеяни с места, по които има множество природни забележителности – поляни, пътища, могили, мегалити, тракийски паметници, исторически места”, поясни Ангелов. С първата маркировка в района на Казанлък са означени пътеките от град Шипка до връх „ Свети Никола“, по време на строежа на Паметника на свободата - около 1934 година. След това при строителството на хижа „Бузлуджа“ са маркирани пътеката между върховете „Шипка“ и  „Бузлуджа“ и другата - от Крън до връх „Бузлуджа“. \r\nПрез 50-те и 60-те години на 20 век са маркирани основните пътеки. Но основното подновяване започва от 1998 година систематично по правилника на Българския туристически съюз за маркиране и поддържане на туристически пътеки. Към момента в района на Казанлък в Стара планина има маркирани близо 50 планински пътеки. Районът обхваща територии от хижа „Мазалат“ до железопътната линия „Кръстец“ на изток, на север до Етнографски комплекс „Етъра“, на юг в полите на Стара планина – от село Скобелево до град Мъглиж. Изходните пунктове са в селата Скобелево, Ясново, Мъглиж, Шипка, Крън, Енина и Горно Изворово. На началните автобусни спирки има жълто-черни стълбове с карти на съответните маршрути и стрелки с часове. С различни цветове е описано и накъде отива съответната пътека.  \r\nВ Средна гора в района на Казанлък има още 14 пътеки, които обхващат разстоянието и местностите от село Ягода на изток до язовир „Копринка“ и „Голяма Гюрля“ на запад. \r\nСлавяна ГАЙДАРОВА", "date": "2019.07.02", "title": "Обновени са всички планински пътеки в района на Казанлък"}
{"url": "http://www.focus-news.net/news/2019/07/02/2676213/api-prihodite-ot-patni-taksi-postapvat-v-darzhavata-veche-sa-prodadeni-elektronni-vinetki-na-stoynost-nad-250-mln-lv.html", "text": "До момента са продадени 4 350 665 електронни винетки на стойност над 250 млн. лв. Това съобщиха от пресцентъра на  Агенция „Пътна инфраструктура“ . Във връзка с постъпили запитвания от медии заради публикация във в.  „Труд” АПИ предоставя следната информация: \r\n„Твърдението на в. „Труд\": „1,3 милиарда лева от тол таксите изтичат безконтролно към Капш“ не отговаря на истината. Сумата 1.3 млрд. лева е размерът на очакваните приходи от пътни такси след въвеждането на тол за тежкотоварните автомобили на база обявената през април консервативна тарифа, която ще бъде редуцирана. Напомняме, че до този момент приходите са само от електронни винетки – до 1 юли включително са продадени 4 350 665 е-винетки на стойност 251 921 280 лв. Приходите от пътни такси постъпват в държавата, а Националните доставчици на услуги работят съгласно Общите условия\", посочват от АПИ. \r\nДо въвеждането в търговска експлоатация на тол системата тежкотоварните автомобили ще продължат да плащат е-винетки. \r\n„Съгласно Закона за пътищата, Агенция „Пътна инфраструктура” чрез Националното тол управление (НТУ) оперира Електронната система за събиране на пътни такси на база изминато време (електронни винетки) и на база изминато разстояние (тол). От 1 януари 2019 г. търговското опериране на системата в частта “електронна винетка” е поето напълно самостоятелно от НТУ – обслужване на клиенти, управление на плащанията и  правоприлагане. До 16 август 2019 г. техническото опериране в частта “тол” се извършва съгласно условията на гаранционното обслужване на система във формата на съвместно опериране между екипите на НТУ и изпълнителя, а от 16 август НТУ ще поеме напълно техническото опериране на цялата система. \r\nНе отговарят на истината и твърденията, че като регистриран Национален доставчик на услуги  на „Телетол” АД им е отказано да се свържат със системата. На 09 май 2019 г. – пет дни преди да бъде подписан на 14 май 2019 г. договорът между АПИ и „Телетол” АД,  по електронната поща на дружеството е изпратено описание на интерфейса за интеграция за продажба на електронни винетки. На 20 май 2019 г. от „Телетол” АД са постъпили въпроси във връзка с процедурата за интеграция, като на 21 май 2019 г. са предоставени отговори на поставените въпроси в обхват и съдържание в съответствие с изискванията на т. 17, раздел III от Общите условия за доставчици на услуги. Предоставена е допълнителна информация за лица за контакт и актуализирана информация за интерфейса\", заявиха от АПИ. \r\n„След изтичане на 10-дневния срок (от подписването на договора) за доказване на оперативна съвместимост съгласно т. 16, раздел III от Общите условия (до 25 май 2019) не е постъпила и информация за готовност или отлагане на тестовете за доказване на оперативна съвместимост. На 4 юни 2019 г., 10 дни след изтичане на предходния срок спрямо подписването на договора на 14 май 2019 г., от “Телетол” АД е постъпило писмо-покана за тест за оперативна съвместимост. В него е описано решение в разрез с приложение 5 от Общите условия. В допълнение за доказване на оперативна съвместимост е посочен пункт за продажба, който не е в списъка на декларираните пунктове и до момента не е въведен в експлоатация\", посочват от АПИ. \r\n„Напомняме, че заявлението за регистриране като Национален доставчик на услуги от „Телетол“ АД е подадено на 08 март 2019 г. С Решение на Управителния съвет на АПИ от 18 март 2019 г. „Телетол“ АД е вписан в регистъра като Национален доставчик на услуги (НДУ). След като дружеството отговаря на изискванията по Общите условия за доставчици на услуги,  на 13 май 2019 г. УС на АПИ взима окончателно решение за сключване на Договори за предоставяне на услуга за електронно събиране на такси и Договор за предоставяне на допълнителни услуги по опериране на пунктове за продажба от доставчик на услуги за електронно събиране на пътни такси с „Телетол“. Договорите са сключени на 14 май 2019 г. и за да влязат в сила, съгласно Общите условия, следва в 10-дневен срок да се постигне оперативна съвместимост\", заявиха от АПИ. \r\n„В момента в процедура за регистриране като Национален доставчик на услуги са още две компании – от 19 юни 2019 г. има решение на УС на АПИ за сключване на договор с „Конкорд Смарт Инфраструктура” АД, която желае да продава електронни винетки и тол продукти. На 04 юни 2019 г. четвъртият кандидат - Иком“ ООД, е заявил желание да партнира на Пътната агенция само в събирането на тол такси, не и в продажбата на електронни винетки. \r\nАгенция „Пътна инфраструктура” е на разположение на всички медии за съдействие и проверка на информацията им. Държим да отбележим, че вестник Труд” не е потърсил информация от АПИ по засегнатите въпроси. Уточняваме, че председателят на АПИ Георги Терзийски не е излизал нито веднъж в болничен, откакто е назначен на поста, и никой от в. „Труд” не го е търсил нито на личния му телефон, нито в кабинета му, нито е потърсил информация в пресцентъра на Пътната агенция. Не отговаря на истината и написаното във в. „Труд”, че г-н Терзийски е подавал оставка и тя не е била приета\", посочват от АПИ.", "date": "2019.07.02", "title": "АПИ: Приходите от пътни такси постъпват в държавата, вече са продадени електронни винетки на стойност над 250 млн. лв."}
{"url": "http://www.focus-news.net/news/2019/07/02/2676222/korneliya-ninova-bsp-predlagame-naredba-za-formirane-na-rabotnite-zaplati-v-darzhavnite-bolnitsi-s-bazova-zaplata.html", "text": "Предлагаме наредба за формиране на работните заплати в държавните болници с базова заплата. Това каза лидерът на БСП Корнелия Нинова по време на пресконференция в Кюстендил, предаде репортер на  Радио „Фокус” – Кюстендил . Това е едно от предложенията на партията, чрез които да се разреши проблемът с липсата на кадри в лечебните заведения. Друго предложение е за отпускане на държавна стипендия за обучение по медицина, но с ангажимент завършилите да работят след това пет години в България. БСП предлага и финансиране на специализации в чужбина, но също с ангажимент да се работи след това определен период в България. Предлага се всеки човек да има лично медицинско досие, което да го следва навсякъде. Предвижда се то да съдържа пълна информация относно заболяванията, леченията, профилактиката. За здравноосигурените се предлага пълен и безплатен достъп до здравеопазването, а за тези без здравни осигуровки – държавата да гарантира базов пакет от медицински услуги. Предлага се и намаляване на ДДС за лекарствата, като добра европейска практика.  \r\nДруго предложение е свързано с ежегодното държавно определяне на цените на лекарствата от реимбурсния списък, както и контрол върху изпълнението на това решение. БСП иска премахване на статута на болниците като търговски дружества. „Здравето и здравеопазването не може да са обект на търговия. Предлагаме нова структура на здравеопазването, при която в един регион да се обединят спешна, доболнична и болнична помощ, които да се управляват на регионален признак, покривайки целия регион”, каза Корнелия Нинова. Предлага се здравна карта, която да гарантира достъп до здравеопазване в рамките на време до 30 минути или 50 км разстояние. „Заради такова закриване на болници, след като се мина и през закриване на училища, много хора напускат регионите. Като няма училище и болница, като няма и работа – напускат и заминават за големите градове или за чужбина”, посочи Корнелия Нинова. По думите й това поставя въпроса за здравеопазването в големия контекст на демографската катастрофа. БСП настоява за изцяло нов модел на здравеопазването. \r\nВенцеслав ИЛЧЕВ", "date": "2019.07.02", "title": "Корнелия Нинова, БСП: Предлагаме наредба за формиране на работните заплати в държавните болници с базова заплата"}
{"url": "http://www.focus-news.net/news/2019/07/02/2676227/korneliya-ninova-bsp-borsa-s-garantirani-izkupni-tseni-i-predpriyatie-za-prerabotka-na-chereshi-e-angazhimentat-na-bsp-kam-zemedelskite-proizvoditeli-v-kyustendil.html", "text": "Борса с гарантирани изкупни цени и предприятие за преработка на череши е ангажиментът на БСП към земеделските производители в Кюстендил. Това каза лидерът на БСП Корнелия Нинова по време на пресконференция в Кюстендил, предаде репортер на  Радио „Фокус” – Кюстендил . По думите й черешопроизводителите са споделили факта, че продукцията им се изкупува на цени между 60 и 80 стотинки за килограм, а берачите получават по 50 стотинки за килограм. „Много е притеснително това, което споделиха, че много от тях ще се откажат да отглеждат череши, ще си търсят друго препитание, че ще напуснат региона. Това е един изключително доходоносен сектор за региона, а и за българската икономика, но ще го загубим поради липса на политика и на подкрепа към тези хора от страна на държавата”, заяви Корнелия Нинова.  \r\nПо думите й посоченият ангажимент ще бъде поет от страна на кандидатите за кметове. „С постигането на тези две цели ще гарантираме, че ще запазим поминъка на хората, че ще има доходи за тях и приходи в държавата от това производство и най – вече да задържим тези хора тук в региона, а не да напускат страната”, отбеляза Корнелия Нинова. По думите й принципното решение на Националния съвет на БСП и на ръководството е всяка общинска организация да решава по места с кого ще си партнира на предстоящите местни избори. Общинската организация трябва да се събере и да реши този въпрос. Относно отстраняването на Валери Жабрлянов от Изпълнителното бюро на БСП, Корнелия Нинова посочи, че той остава депутат от района. Решението касае партийната структура, но не засяга правомощията му като депутат. „При предложението за освобождаването му от изпълнителното бюро бяха изтъкнати аргументите за това. Те са чисто партийни, нямат нищо общо с депутатската му работа”, каза Корнелия Нинова. \r\nВенцеслав ИЛЧЕВ", "date": "2019.07.02", "title": "Корнелия Нинова, БСП: Борса с гарантирани изкупни цени и предприятие за преработка на череши е ангажиментът на БСП към земеделските производители в Кюстендил"}
{"url": "http://www.focus-news.net/news/2019/07/02/2676229/burgas-avtobus-s-detsa-e-goryal-na-avtomagistrala-trakiya-do-razklona-za-karnobat.html", "text": "Автобус, превозващ деца, е горял на автомагистрала „Тракия“. Това съобщи за  Радио „Фокус“ – Бургас  Цветелина Рандева, говорител на ОДМВР – Бургас. По думите й аварията е възникнала при 6-7 км на магистралата в посока София след разклона за Карнобат. Автобусът е превозвал 31 деца и техните преподавателки, като са пътували от Слънчев бряг за Крумовград. Децата са били изведени настрани на безопасно място. Констатирано е, че двигателят на автобуса е аварирал и децата ще бъдат превозени с помощта на Община Карнобат до най-близката бензиностанция, където ще изчакат втори автобус, който да ги превози до Крумовград. \r\nМария КУРТЕВА", "date": "2019.07.02", "title": "Бургас: Автобус с деца е горял на автомагистрала „Тракия“ до разклона за Карнобат"}
{"url": "http://www.focus-news.net/news/2019/07/02/2676231/stefan-milev-zam-kmet-na-obshtina-pleven-obshtinata-zapochva-nov-sotsialen-proekt-za-patronazhna-grizha.html", "text": "Общината започва нов социален проект за патронажна грижа. Това каза за  Радио „Фокус“  Стефан Милев, зам.-кмет с ресор „Проекти и хуманитарни дейности”. ,,Община Плевен подписа договор за финансиране изпълнението на проекта „Патронажна грижа за възрастни хора и лица с увреждания в Община Плевен”. Той е по Оперативна програма „Развитие на човешките ресурси” 2014-2020 г., приоритетна ос „Намаляване на бедността и насърчаване на социалното включване” и е на стойност 773 978.08 лв. Ще бъдат обхванати 334 лица от всички 25 населени места в общината. Целевата група са възрастни хора над 65 години с ограничения или в невъзможност за самообслужване, както и хора с увреждания и техните семейства. Ще бъде прилаган комплексен подход за предоставяне на интегрирани почасови мобилни здравно-социално услуги на територията на общината. Чрез проекта ще се предоставят интегрирани мобилни услуги чрез съчетаване на действия в посока осигуряване на дългосрочна грижа, включително социални, здравни и психологически в общността или в домашна среда; ще се оказва подкрепа за организиране на ежедневието и създаване на условия за социални контакти“, каза Стефан Милев.  \r\nТой добави, че срокът за изпълнение е 22 месеца, дейностите започват от началото на месеца. ,,Първите 10 месеца от проекта са за подготовка за изпълнение на планираните дейности: сформиране на екип, подбор на персонал и потребители и обучение на наетите лица. Управлението на услугата ще е в обособен център на ул. „Ген.-лейт. Атанас Стефанов” 4. Към центъра ще бъдат назначени 52 служители – социални работници, домашни санитари, психолози, рехабилитатори, медицински сестри, шофьори. Към всеки потребител ще бъде приложен индивидуален подход при определяне на вида и оптимално необходимото време на месец за предоставяне на почасовите услуги. Ще се предоставят следните услуги: оказване на административна помощ за попълване и изготвяне на документи; здравни консултации и измервания; психологическа подкрепа; рехабилитация; помощ в ежедневните задължения“, каза още Стефан Милев. ,,Целта е да се подобри качеството на живот и достъпът до услуги за социално включване, както и да се отговори на комплексните потребности на хора над 65 години и на такива с увреждания в невъзможност за самообслужване. С изпълнение на проекта ще се преодолеят последиците от социалното изключване и бедността и ще се предостави реална възможност за връщане на пазара на труда на лицата, полагащи грижи за близките си с увреждания“, допълни Стефан Милев.  \r\nВиолета КРЪСТЕВА", "date": "2019.07.02", "title": "Стефан Милев, зам.-кмет на Община Плевен: Общината започва нов социален проект за патронажна грижа"}
{"url": "http://www.focus-news.net/news/2019/07/02/2676230/d-r-ventsislav-daskalov-obshtopraktikuvasht-lekar-v-osobeno-goreshtite-dni-e-preporachitelno-da-se-izbyagva-razhozhdaneto-navan-ako-tova-ne-e-neobhodimo.html", "text": "В особено горещите дни, е препоръчително да се избягва разхождането навън, ако това не е необходимо. Това каза за  Радио „Фокус“-Пирин  общопрактикуващият лекар д-р Венцислав Даскалов. По думите, му когато имаме възможност, е хубаво да си стоим вкъщи на сянка, по възможност в добре проветрена и още по-добре климатизирана стая, но избягването на пряката слънчева светлина е задължително.  \r\nТой посочи, че при ходенето навън е хубаво да се спазват няколко елементарни правила. „Първото е да носят по-светли и широки дрехи, за да се осигури достатъчно добра въздушна циркулация около тялото и да се отблъскват слънчевите лъчи. Също така силно препоръчително е носенето на светла шапка. Задължително е през целия ден да се приемат достатъчно количество течности, като е препоръчително да не са силно охладени, защото както предполагам знаете наличието на необходимото количество вода в тялото помага за по-добрата терморегулация. Освен това трябва да се избягва консумацията на алкохол и тежки храни. Сам по себе си алкохолът е високо калоричен продукт и неговото обработване от организма отделя допълнително количество калории, които се превръщат в топлина, която се генерира вътре в организма. Това от своя страна налага тялото ни да положи допълнителни усилия за отделянето на тези калории“, допълни общопрактикуващият лекар.  \r\nД-р Венцислав Даскалов каза още, че алкохолът може да предизвика за момент кратки приятни изживявания, но по-дълготрайните последствия са откровено неблагоприятни. \r\nНатали СТЕФАНОВА", "date": "2019.07.02", "title": "Д-р Венцислав Даскалов, общопрактикуващ лекар: В особено горещите дни, е препоръчително да се избягва разхождането навън, ако това не е необходимо"}
{"url": "http://www.focus-news.net/news/2019/07/02/2676234/novo-izsledvane-za-levski-pravi-bivshiyat-direktor-na-istoricheskiya-muzey-v-kazanlak.html", "text": "„Сподвижниците и съидейниците на Левски в Казанлъшкия край“ е последното изследване за дейността на Апостола в района на Казанлък, каза за  Радио „ Фокус“  авторът на изследването историкът д-р Косьо Зарев. Той поясни, че новото изследване е факт близо 50 години след първото за Левски направено от него. Във второто синтезирано издание Зарев се базира на написаното от Константин Бозвелиев и Димитър Чорбаджийски - Чудомир, обогатявайки го с нови данни и проучвания от архиви, книги, краеведски издания  с повече конкретика. \r\nЧудомир е имал възможност да запише спомени на Георги Сеизов – свещеникът, който посреща Левски при неговата първа обиколка в Казанлъшко. В тях се разказва, за това че в един февруарски ден по вечерня в черквата „ Св. Троица“ в Казанлък Левски взима участие във Вечернята. След това иска Сеизов да го заведе в хана на Баба Гана , една родолюбива българка, която нееднократно е укривала Левски по време на неговите посещения в Казанлък. Разказът на Сеизов провокира Косьо Зарев да проучи въпроса по тази  случка и дали това ли е първото идване на Левски в Казанлък. Оказва се, че и преди Дякона е нощувал в хана на Баба Гана. Нейният син Петьо Ганин, който по-късно става куриер и охрана на Левски, винаги го е придружавал, когато е ходил в околните села. Втори път Левски посещава Казанлък, след като напуска Легията.  \r\nБлагодарение на сведения от местното население,  д-р Зарев описва точно комитетите създадени в Казанлъшко, като този в града е създаден през 1871 година, а 8-те комитета в селата през 1869 г.  \r\nЗарев пояснява и интересен факт от многобройните си срещи – среща с Благой Маноилов, изследовател от Габарево, работил в полицията, който е имал достъп до много интересни сведения. Първоначално той дочува за документи, които са били обект на проучване от КГБ и попада на такъв дипломатически документ за Левски. „ Още тогава е имало специална папка за Васил Левски. Проучвани са всички онези, които са подготвяли революция в България. Нито Австро-Унгария, нито Турция, нито Сърбия, дори Русия са били заинтересовани да има такова движение. Граф Игнатиев е този, който събира сведения за всички, които правят подобна организация у нас“, пояснява Зарев. В документа, изпратен до министъра на външните работи на Русия се казва, че според донесения в Пловдив и в Казанлък „ шета поп Васил, който работи за освобождението на своята страна“.  \r\nСлавяна ГАЙДАРОВА", "date": "2019.07.02", "title": "Ново изследване за Левски прави бившият директор на Историческия музей в Казанлък"}
{"url": "http://www.focus-news.net/news/2019/07/02/2676233/burgas-festivalat-na-pyasachnite-skulpturi-ofitsialno-shte-bade-otkrit-za-posetiteli-sas-svoyata-nova-ekspozitsiya-na-tema-lyubimi-detski-geroi-na-5-yuli.html", "text": "На 5 юли от 18.00 часа Фестивалът на пясъчните скулптури официално ще отвори врати за посетители със своята нова експозиция на тема „Любими детски герои“. Това съобщиха от пресцентъра на  Община Бургас . Само в тази вечер всеки може да влезе безплатно - една традиция, която Община Бургас спазва още от неговото първо издание. За настроението на публиката ще се погрижат момичетата от Танцова школа „Естрела“ с ръководител Олга Димитрова. \r\nТази година скулптурите от пясък са изваяни само от български автори - общо 19 души, сред които петима от Бургас - Атанас Стоянов, Добрин Вътев, Огнян Петков, Игор Христов и Владимир Дунгьов. \r\nПри първите издания участниците бяха от чужбина. Постепенно български творци започнаха да се учат от опитните майстори и днес вече има родна школа в това изкуство, създадена в Бургас. \r\nФестивалът на пясъчните скулптури ще работи без почивен ден до октомври от 08.00 до 22.00 часа. Цените за посещение са следните: \r\n- Деца до 7-год. възраст и хора в неравностойно положение - безплатно. \r\n- Деца 7-18 год. - 1,50 лв. \r\n- Пенсионери - 1,50 лв. \r\n- Група над 10 човека - 2,50 лв. \r\n- Редовен билет - 3,50 лв. \r\n- 2 възрастни + дете над 7 год. - 7 лв. \r\n- 2 възрастни + 2 деца над 7 год. - 8,50 лв. \r\n- 2 възрастни + 3 деца над 7 год. - 10 лв.", "date": "2019.07.02", "title": "Бургас: Фестивалът на пясъчните скулптури официално ще бъде открит за посетители със своята нова експозиция на тема „Любими детски герои“ на 5 юли"}
{"url": "http://www.focus-news.net/news/2019/07/02/2676232/sport-silvano-prandi-obyavi-sastava-za-olimpiyskata-kvalifikatsiya-vav-varna.html", "text": "Волейбол: Селекционерът на националния ни тим по волейбол Силвано Пранди обяви официално състава за oлимпийската квалификация във Варна. От състава отсъстват ключови състезатели - близнаците Валентин и Георги Братоеви, центровете Николай Николов и Теодор Тодоров, диагоналът Николай Учиков и либерото Владислав Иванов, които са заменени с по-млади. \r\nОсновната част от групата ще започне подготовка на 9 юли в София. От 15 юли всички заминават на лагер в Самоков, а на 24 и 25 юли ще се изиграят две контролни срещи със Сърбия в Белград. От 30 юли отборът се мести във Варна, а на 2 и 3 август в зала „Конгресна” ще има проверки и с Иран. Олимпийските квалификации са на 9-11 август.", "date": "2019.07.02", "title": "Спорт: Силвано Пранди обяви състава за олимпийската квалификация във Варна"}
{"url": "http://www.focus-news.net/news/2019/07/02/2676224/politico-kandidaturata-na-ursula-fon-der-layen-nabira-podkrepa.html", "text": "Идеята германския министър на отбраната Урсула фон дер Лайен да бъде номинирана за председател на Европейската комисия бързо набира подкрепа на днешната среща на върха, пише  POLITICO . \r\nТака германския канцлер Ангела Меркел  ще има близък съюзник и член на собствената й партия ХДС начело на Комисията. Фон дер Лайен също ще бъде първата жена председател на Комисията, а Европейската народна партия (ЕНП), десноцентристкият съюз, който включва партията на Меркел, ще запази ръководството на Комисията. \r\nФренските власти вече посочиха, че Париж може да подкрепи Фон дер Лайен, която говори френски и е прекарал голяма част от детството си в Брюксел. Назначаването на германски ръководител на Комисията би помогнало и на френския президент Емануел Макрон да прокара френски кандидат за следващия ръководител на Европейската централна банка. \r\nКато министър на отбраната Фон дер Лайен не е играла важна роля в някои от най-острите спорове в ЕС от последните години - като тези, свързани с върховенството на закона и миграцията. Това означава, че тя не си е създала врагове между различни лагери на лидери на ЕС, като например Вишеградската група и страните от Централна и Източна Европа. \r\nЕдин от проблемите с номинацията на Фон дер Лайен ще бъде ефектът върху кандидатурата на Манфред Вебер, лидерът на групата на ЕНП за председател на Европейския парламент. Наличието на двама германски консерватори на високи позиции в ЕС едва ли би представлявало географско и политическо равновесие. \r\nСпоред дипломати една идея, която се споменава на срещата на върха е, че Вебер ще поеме втория председателски мандат от петгодишната сесия на новия парламент. Председателят на Европейския парламент се избира за срок от две години и половина.  Юлиян Марков", "date": "2019.07.02", "title": "POLITICO: Кандидатурата на Урсула фон дер Лайен набира подкрепа"}
{"url": "http://www.focus-news.net/news/2019/07/02/2676235/ep-devetiyat-mandat-na-evropeyskiya-parlament-beshe-ofitsialno-otkrit-dnes-v-strasburg.html", "text": "Деветият мандат на Европейския парламент беше официално открит днес в Страсбург в 11.00 ч. от заварения председател Антонио Таяни,информират от  Европейския парламент . \r\nПроцесът по избиране на новия председател на Европейския парламент ще започне утре в 10.00 ч. българско време. Номинации могат да се правят от политически групи или от 1/20 от членовете на ЕП до 23.00 ч.българско време днес. Осем преброители, избрани днес чрез теглене на жребий, ще следят гласуването.  \r\nСлед преки избори в 28 държави членки между 23 и 26 май, в които 51% от гласоподавателите гласуваха за своите представители, новият Европейски парламент беше официално учреден днес в Страсбург. За пръв път от 1979 г. , когато за първи път се провеждат избори за Европейски парламент, процентът на новите членове на ЕП е толкова висок (61%). По-висок е и процентът на жените членове на ЕП - 40%, в сравнение с 37% през 2014 г.  \r\nНай-младият евродепутат е Кира Мари Петер-Хансен от Дания (21 г.), а най-възрастният - Силвио Берлускони от Италия (82 г.).  \r\nНовият парламент е съставен от седем политически групи - една по-малко от предишния законодателен мандат. Всички евродепутати, които не са се присъединили към политическа група, са изредени като независими, но могат във всеки един момент да се присъединят към група. От 2009 г. насам, според Правилника на дейността на Парламента, политическите групи трябва да имат най-малко 25 членове избрани в най-малко седем държави членки.  \r\n• \tЧленовете на новия ЕП са избрани от 190 политически партии в 28 държави членки  \r\n• \t61% от тях са нови евродепутати  \r\n• \t60% са мъже, а 40% - жени", "date": "2019.07.02", "title": "ЕП: Деветият мандат на Европейския парламент беше официално открит днес в Страсбург"}
{"url": "http://www.focus-news.net/news/2019/07/02/2676236/kpkonpi-prekrati-proizvodstvoto-po-signala-sreshtu-mariya-gabriel.html", "text": "Прекратява се производството по сигнала срещу Мария Габриел, става ясно от  решение на Комисията за противодействие на корупцията и за отнемане на незаконно придобитото имущество (КПКОНПИ)  от 26 юни. В сигнала се твърди, че Мария Габриел е използвала под наем общинско жилище с наем от 400 лева, като договорът е сключен през октомври 2010 година, докато е била евродепутат.  \r\nКомисията е установила, че Мария Габриел е сключила договор за наем от 1 октомври 2010 година, а на 11 април 2012 година е отправила искане за напускане на апартамента. Според решението на КПКОНПИ в периода на действие на договора Мария Габриел не е била лице, заемащо публична длъжност по Закона за предотвратяване и установяване на конфликт на интереси (ЗПУКИ). Това се явява пречка за разглеждане на постъпилия сигнал и е основание за прекратяване на производството.", "date": "2019.07.02", "title": "КПКОНПИ прекрати производството по сигнала срещу Мария Габриел"}
{"url": "http://www.focus-news.net/news/2019/07/02/2676241/alsat-m-makedoniya-mile-yanakievski-otkazva-da-priema-hrana-v-zatvora.html", "text": "Миле Янакиевски отказал да яде храна в затвора в Шутка, информира македонският телевизионен канал  “Алсат М“ , излъчващ на албански. \r\nБившият министър е задържан в петък, когато съдът му наложи мярка за задържане за 30 дни по случай на продажба на държавна земя за строеж, при която Янакиевски и още девет души в крайна сметка са ощетили бюджета с 2,6 млн. евро. Янакиевски е преместен в затвора в Шуто Оризари от домашен арест, който бе нареден по искане на Прокуратурата за организирана престъпност по делото за събитията от 27 април. От затвора заявиха, че не могат да го принудят да се храни и ако продължава да отказва храна, според правилата ще трябва да го преместят в отделна килия.  Юлиян Марков", "date": "2019.07.02", "title": "„Алсат М“ (Македония): Миле Янакиевски отказва да приема храна в затвора"}
{"url": "http://www.focus-news.net/news/2019/07/02/2676238/veliko-tarnovo-zapochva-remont-na-tsarkvata-v-svishtovskoto-selo-hadzhidimitrovo.html", "text": "Започва ремонт на църквата в свищовското село Хаджидимитрово, старт на дейностите ще бъда даден на празника на селото 6 юли. Че ще бъде осигурено финансиране за предстоящите дейности, стана ясно след посещението на министъра на културата Боил Банов в крайдунавската община, поясни за  Радио „Фокус“ – Велико Търново  кметът Генчо Генчев. Той припомни, че през 2013 година, след пропадане на северния зид, покривът на църквата рухва. Тогава е преустановено  извършването на църковни ритуали. В момента състоянието на сградата е много лошо. „Жителите на Хаджидимитрово очакват с нетърпение ремонта. По време на посещението си в Свищов, министърът на културата Боил Банов коментира поетия ангажимент за реализиране на дейностите в храма, който е със статут на единична недвижима културна ценност. Той е обявен за художествен паметник на културата от „местно значение“ преди 40 години. Строителството на църквата е започнало в далечната 1859 година, след получаване на ферман от Султана и е завършено през 1862 година“, разказа още Генчев. Освен укрепителни и консервационно-реставрационни ремонтни работи на сградата, ще бъдат върнати и демонтираните икони от иконостаса, църковната утвар, както и документите на храма. Средствата са осигурени от дарители в годините назад, като и днес не липсват доброволци, които искат да подпомогнат каузата. На празника на село Хаджидимитрово, 6 юли, който  по традиция събира жители, гости, близки и приятели ще бъде поставено официалното начало на ремонтно-възстановителните дейности на църковния храм „Св. Архангел Михаил“. \r\nЛуиза ТРАНЧЕВА", "date": "2019.07.02", "title": "Велико Търново: Започва ремонт на църквата в свищовското село Хаджидимитрово"}
{"url": "http://www.focus-news.net/news/2019/07/02/2676239/varna-sas-zaupokoyna-sveta-liturgiya-v-grada-shte-badat-otbelyazani-6-godini-ot-konchinata-mitropolit-kiril.html", "text": "6 години от кончината на Варненския и Великопреславски митрополит Кирил се навършват на 9 юли. По този повод на 6 юли настоящият Варненски и Великопреславски митрополит Йоан, ще отслужи заупокойна света Литургия. Това съобщиха за  Радио „Фокус“ – Варна  от Митрополията. Службата ще започне в 9.00 часа в катедралния храм „Свето Успение Богородично”. Тя ще бъде в съслужение с храмовото духовенство и свещеници от епархията. По-късно в храма ще бъде извършена и панихида. В 11.30 часа в същия ден на гроба на митрополит Кирил в централния гробищен парк в града ще бъде отслужена заупокойна молитва.  \r\nДиана СТОЕВА", "date": "2019.07.02", "title": "Варна: Със заупокойна света Литургия в града ще бъдат отбелязани 6 години от кончината митрополит Кирил"}
{"url": "http://www.focus-news.net/news/2019/07/02/2676228/politico-obsazhdat-sergey-stanishev-za-predsedatel-na-evropeyskiya-parlament.html", "text": "Обсъждат Сергей Станишев за председател на Европейския парламент, пише изданието  POLITICO , което следи на живо преговорите и консултациите в Брюксел. \r\nИмето на Сергей Станишев се очерта като възможен кандидат за президент на Европейския парламент. В момента Станишев е президент на Партията на европейските социалисти и е член на Европейския парламент от 2014 г. Той е и премиер на България между 2005 и 2009 г. \r\nЗа председател на Европейската централна банка се обсъжда кандидатурата на Кристин Лагард, директор на МВФ. \r\nОчаква се Европейския съвет да започне работа в 16:15 часа българско време.  Юлиян Марков", "date": "2019.07.02", "title": "POLITICO: Обсъждат Сергей Станишев за председател на Европейския парламент"}
{"url": "http://www.focus-news.net/news/2019/07/02/2676237/kmetat-na-plovdiv-inzh-ivan-totev-stroezh-na-dve-novi-detski-gradini-shte-zapochne-v-grada-do-kraya-na-mandata.html", "text": "Общината ще започне строеж на две нови детски градини до края на мандата. Това каза пред журналисти кметът инж. Иван Тотев при инспекция на строителството на новото крило на детска ясла „Веселушка“ в район „Източен“, предаде репортер на  Радио „Фокус“ – Пловдив . Според Тотев по ОП „Региони в растеж“ започва изграждането на филиал на детска градина „Чайка“ на ул. „Богомил“ в града, който ще бъде за 4 групи с общо 100 деца. „Веднага след въвеждане на експлоатация на този филиал ще започнем работа по ДГ „Каменица“, която трябва да бъде съборена“, каза кметът Иван Тотев. Той посочи, че на по-късен етап ще започне строителството и на нова детска градина за 200 деца на бул. „Александър Стамболийски“, която ще бъде типова градина по модела на ДГ „Мир“ – с басейн и физкултурен салон. „Цената на ДГ „Мир“ беше 4.5 млн. лева, надявам се да влезем в тази цена – това включва градината, обзавеждането и двора. Отделихме парцел от територията на общината – 5 декара, за детската градина, а съседните 5 декара ги предвиждаме за парк“, обясни кметът. \r\n„Все повече деца се раждат и идват да живеят в Пловдив. Тук, в централна градска част, има крещяща нужда от места, а няма възможност да се строят нови детски ясли и градини“, коментира кметът след инспекцията на новото крило на детската ясла „Веселушка“. То трябва да е готово до края на ноември, но от строителната фирма уверяват, че може да приключат работа предсрочно. Там ще има две нови яслени групи. \r\n„Вече около 80% от дейностите са изпълнени по отношение строежа на новото крило на яслата. Остават преградни стени, голяма част от инсталацията вече е изпълнена. Съвсем реалистична е прогнозата за предсрочно изпълнение на работата“, коментира кметът на район „Източен“ в Пловдив Николай Чунчуков. \r\nТони МИХАЙЛОВ", "date": "2019.07.02", "title": "Кметът на Пловдив инж. Иван Тотев: Строеж на две нови детски градини ще започне в града до края на мандата"}
{"url": "http://www.focus-news.net/news/2019/07/02/2676242/varna-bezplatni-zanimaniya-po-yoga-na-otkrito-shte-se-provedat-na-stadiona-v-beloslav.html", "text": "За втора поредна година в град Белослав до Варна ще се проведе спортното мероприятие „Йога на открито“. Това съобщиха за  Радио „Фокус“ – Варна  от Общината. Инициативата е част от програмата „Едно различно лято в град Белослав“, провеждана от екипа на общинската администрация. Своя опит пред участниците отново ще сподели инструкторът Николинка Димова, която ще потопи участниците, в древното изкуство. Събитието ще започне от 17.30 часа на стадион „Димитър Ватев“ в Белослав. \r\nДиана СТОЕВА", "date": "2019.07.02", "title": "Варна: Безплатни занимания по йога на открито ще се проведат на стадиона в Белослав"}
{"url": "http://www.focus-news.net/news/2019/07/02/2676240/ivan-igov-psiholog-v-uchilishtata-ima-psiholozi-no-te-nyamat-opit.html", "text": "В училищата има психолози, но те нямат опит. Това каза детският психолог Иван Игов в интервю за  Агенция „Фокус“  по повод агресията в училищата. „Има назначени училищни психолози по последни данни около 800, което би трябвало да бъде достатъчно, но университетските програми, които създават тези психолози, почти нямат практически занимания. Всичко е някаква теория и много от тези програми нямат директна връзка с училище“, заяви Иван Игов. Той даде пример с това, че по света, един училищен психолог, освен да изкара университетски курс, като бакалавър или магистър, трябва след това поне една година да стажува в конкретно училище, под ръководството на свой колега, за да може да се научи, как да реагира. „Това тук го няма. Няма единен методичен център, който да подпомага училищните психолози. Те не работят просто с приказки, някой трябва да ги научи на терапевтични и консултативни умения, както и такива за използване на психодиагностика, наблюдение в различни други програми. В психологията, за съжаление, нещата не стават толкова лесно, колкото биха станали във физиката или химията. Нямаме готови формули, а те трябва да бъдат търсени, във връзка с конкретния случай и ситуация“, посочи Игов. По думите му училищните психолози в България отиват в училище без почти никакъв опит. „От друга страна, след като учителите и директорите не знаят, как да работят с тях, обикновено ги превръщат в нещо като в помощник-учители или нещо подобно. Една не малка част от колегите, а може би повече от 2/3 от тях реално не работят, като училищни психолози, а като педагогически съветници. В тази насока има какво да се направи. Освен това, един училищен психолог е за 1 000 деца, макар че нормата е за 500. Няма как, дори и с 500 деца, да може да подпомогне всеки родител и всяко от тези деца. Това, което той може да направи, е да работи с екипи от други психолози или социални работници, които да го подпомагат в тази работа“, изтъкна Игов.  \r\nИрина ИВАНОВА  Пълния текст на интервюто четете по-късно в „Мнение”", "date": "2019.07.02", "title": "Иван Игов, психолог: В училищата има психолози, но те нямат опит"}
{"url": "http://www.focus-news.net/news/2019/07/02/2676244/v-ministerstvo-na-obrazovanieto-i-naukata-shte-se-provede-preskonferentsiya-za-rezultatite-ot-natsionalnoto-vanshno-otsenyavane-za-uchenitsite-ot-vii-klas.html", "text": "На 3 юли 2019 г. от 13.00 часа в залата на етаж 5 в Министерство на образованието и науката ще се проведе пресконференция за представяне на резултатите от националното външно оценяване за учениците от VII клас. Това съобщиха от пресцентъра на  Министерството .", "date": "2019.07.02", "title": "В Министерство на образованието и науката ще се проведе пресконференция за резултатите от националното външно оценяване за учениците от VII клас"}
{"url": "http://www.focus-news.net/news/2019/07/02/2676247/sport-mladezhkiyat-natsionalen-otbor-po-basketbol-zagubi-kontrola-sas-severna-makedoniya.html", "text": "Младежкият ни национален отбор до 20 години по баскетбол загуби от Северна Македония във втората поредна контрола в Благоевград. Гостите спечелиха със 74:68, като отбелязаха 24 точки в последната част срещу 14 за българския тим. С 19 точки за нашите се отличи Цветомир Чернокожев. Борислав Младенов вкара 14 точки, а Александър Матушев - 13 точки.", "date": "2019.07.02", "title": "Спорт: Младежкият национален отбор по баскетбол загуби контрола със Северна Македония"}
{"url": "http://www.focus-news.net/news/2019/07/02/2676249/blagoevgrad-rayonnata-prokuratura-predade-na-sad-uchastnik-v-telefonni-izmami-zadarzhan-v-selo-izgrev.html", "text": "Районна прокуратура – Благоевград е внесла за разглеждане в съда обвинителен акт срещу В.М. (на 27 години), задържан като участник в телефонни измами. Това съобщиха от пресцентъра на  Апелативна прокуратура - София .  \r\nПрез месец декември 2017 г. обвиняемият М. е публикувал обява в интернет сайт, в която посочил, че си търси работа. Уточнил, че притежава автомобил, с който да се предвижва и оставил за контакт телефонния си номер. Не след дълго с него се свързал „Ники от Русе“, който му заявил, че ако започне работа при него, „ще изкарва много пари“. „Работодателят“ му пояснил, че служебните му ангажименти ще бъдат свързани с пътуване до различни градове в страната и вземане на пликове от хора.  \r\nОбвиняемият приел така отправеното му предложение за работа, като започнал да получава инструкции по телефон от неустановено в хода на разследването лице. Постепенно той разбрал, че възлаганите му задачи касаят участие в телефонни измами. Независимо от това, В.М. изпълнявал уговорките, придвижвал се до различни градове, където бил изпращан от „шефа си“. Пликовете с пари били оставяни от заблудени лица в близост до домовете им, където той бил изпращан, а понякога били изхвърляни и през терасите. Взиманите от него пликове носел в с. Волово, на около 40 км от гр. Русе. Там ги оставял зад контейнер с боклук. В зависимост от намиращата се в тях сума, се определяла и част, която М. задържал за себе си.  \r\nВ началото на месец януари 2018 г., поредният за обвиняемия ангажимент бил свързан с пътуване до с. Изгрев. Той бил инструктиран да отиде до къща в близост до тютюневия склад, където пред сива врата ще бъде оставен плик и да го вземе.  \r\nОколо обяд на 09 януари 2018 г., жителка на с. Изгрев Н.П. получила обаждане на стационарен телефон от „инспектор от полицията“. Последвало редуване на такива както от „доктора“, така и от представител на „органите на реда“. Жената била въведена в заблуждение, че участва в разкриване на телефонна измама, като й било заявено, че трябва „да събере всички пари, които има, да ги постави във фризера, защото там измамниците не могли да ги намерят“. Н.П. уточнила, че има един златен пръстен и 4000 лева, които заделила за погребение, за да не бъде в тежест на децата си. Впоследствие пострадалата била инструктирана да остави всичко в близост до сивата входна врата, след което да се върне в къщата, да се заключи и да не излиза навън, защото ще дойдат полицаите, за да хванат измамниците и ще има стрелба.  \r\nИменно в този момент се прибрала тринадесетгодишната внучка на Н.П., която се обадила на майка си и й казала, че се случва нещо необичайно. Междувременно момичето забелязало в близост до дома им В.М., чакащ да вземе приготвения от Н. П. плик. Близките на пострадалата веднага подали сигнал във 2 РУ на МВР в гр. Благоевград. Пристигналите на място полицаи задържали обвиняемия.  \r\nПредстои наказателното производство срещу М. да продължи в съда. Понастоящем той изтърпява присъда „лишаване от свобода“ в затвора в гр. Плевен.", "date": "2019.07.02", "title": "Благоевград: Районната прокуратура предаде на съд участник в телефонни измами, задържан в село Изгрев"}
{"url": "http://www.focus-news.net/news/2019/07/02/2676246/gd-granichna-politsiya-intenziven-e-trafikat-na-gkpp-kulata-kapitan-andreevo-dunav-most-vidin-dunav-most-ruse-kardam-i-durankulak.html", "text": "Трафикът на ГКПП \"Кулата\" на българо-гръцката и ГКПП \"Капитан Андреево\" на българо-турската граница е интензивен на изход за товарни и леки автомобили. Това съобщиха от  ГД „Гранична полиция“ . На българо-румънската граница трафикът е интензивен на ГКПП \"Дунав мост-Видин\" на изход за товарни автомобили, а на ГКПП \"Дунав мост-Русе\", ГКПП \"Кардам\" и ГКПП \"Дуранкулак\" - на вход за леки коли. \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2019.07.02", "title": "ГД „Гранична полиция“: Интензивен е трафикът на ГКПП \"Кулата\", \"Капитан Андреево\", \"Дунав мост-Видин\", \"Дунав мост-Русе\", \"Кардам\" и \"Дуранкулак\""}
{"url": "http://www.focus-news.net/news/2019/07/02/2676248/sofiya-okrazhnata-prokuratura-shte-povdigne-obvinenie-na-shofyora-prichinil-katastrofata-v-grad-kostinbrod-pri-koyato-zagina-motorist.html", "text": "Окръжна прокуратура – София ще повдигне обвинение на шофьора, причинил катастрофата в град Костинброд, при която загина моторист. Това съобщиха от пресцентъра на  Апелативна прокуратура - София . Днес Окръжна прокуратура – София е връчила постановление за привличане в качеството на обвиняем на Трайко Младенов.  \r\nОколо 18.50 часа на 30 юни 2019 г. в гр. Костинброд на път VIII – I, при управление на лек автомобил „Тойота“ от гр. Монтана към гр. София, обвиняемият Младенов е нарушил правилата за движение по пътищата, уредени в Закона за движението по пътищата. В резултат на действията му по непредпазливост била причинена смъртта на И.С., управлявал мотоциклет.  \r\nСпрямо обвиняемия Младенов е взета мярка за неотклонение „гаранция в пари“ в размер на 5000 лева, вносима в 10-дневен срок, както и забрана да напуска пределите на Република България. Временно му е отнето и свидетелство за управление на МПС.  \r\nРазследването по делото продължава.", "date": "2019.07.02", "title": "София: Окръжната прокуратура ще повдигне обвинение на шофьора, причинил катастрофата в град Костинброд, при която загина моторист"}
{"url": "http://www.focus-news.net/news/2019/07/02/2676243/premierat-boyko-borisov-s-kantslera-angela-merkel-i-ostanalite-kolegi-ot-enp-obsazhdame-vazmozhnite-kandidaturi-za-lideri-na-evropeyskite-institutsii.html", "text": "С канцлера Ангела Меркел и останалите колеги от ЕНП обсъждаме възможните кандидатури за лидери на европейските институции. Това написа премиерът Бойко Борисов в официалния си профил в социалната мрежа  \"Фейсбук\" . „Като най-силно представена партия и в новия Европейски парламент – ние, семейството на ЕНП, винаги сме вярвали, че силата е в обединението и толерантността. Убеден съм, че заедно ще достигнем до най-правилните решения и ще продължим да водим развитието на Европа. С канцлера Ангела Меркел и останалите колеги от ЕНП обсъждаме възможните кандидатури за лидери на европейските институции.", "date": "2019.07.02", "title": "Премиерът Бойко Борисов: С канцлера Ангела Меркел и останалите колеги от ЕНП обсъждаме възможните кандидатури за лидери на европейските институции"}
{"url": "http://www.focus-news.net/news/2019/07/02/2676251/sofiya-apelativniyat-sad-potvardi-postoyanniya-arest-na-mazh-obvinen-za-ubiystvo-v-s-aprilovo.html", "text": "Обвиняем за убийство в с. Априлово остава в ареста. Това съобщиха от  Апелативна прокуратура-София.  Състав на Софийски апелативен съд е оставил без уважение жалбата на защитата на мъж с инициали Д.М., обвинен за извършено от него умишлено убийство.  Той е бил привлечен в качеството на обвиняем за това, че вечерта на 21 юни 2019 г., в двора на недвижим имот в с. Априлово, община Горна Малина, нанесъл множество удари с тъпи и тъпоръбести предмети на Е.С. В резултат на извършеното от него престъпно деяние настъпила смъртта на пострадалия. Според заключението на изготвената съдебномедицинска експертиза, причината за смъртта е несъвместима с живота тежка черепно-мозъчна травма, довела до аспирация на кръв и кръвозагуба. Обвиняемият М. е с обременено съдебно минало, като настоящето деяние е било извършено от него в изпитателния срок на предходното осъждане. Съдът е приел доводите на прокурора от Софийска апелативна прокуратура, че са налице достатъчни данни за авторството на престъплението, което е тежко и е наказуемо с „лишаване от свобода“ за срок от десет до двадесет години. Наред с това съществува реална опасност обвиняемият да се укрие и да извърши друго престъпление. САС е потвърдил мярката за неотклонение „задържане под стража“ спрямо Д.М. Разследването по делото се води под ръководството на Окръжна прокуратура – София.", "date": "2019.07.02", "title": "София: Апелативният съд потвърди постоянния арест на мъж, обвинен за убийство в с. Априлово"}
{"url": "http://www.focus-news.net/news/2019/07/02/2676253/petar-vitanov-bsp-postignahme-uspeh-v-pregovorite-po-razpredelenieto-na-komisiite-v-ep.html", "text": "На тържествено заседание в Страсбург беше конституиран новоизбраният Европейски парламент. Това съобщиха от пресцентъра на  БСП . Позиционирането на българските социалисти в рамките на ЕП бе съобразено с темите, които ще се наложат в дневния ред на ЕС, в контекста на националния интерес на България. Ръководителят на делегация Петър Витанов ще продължи да отстоява интересите на българските и международните шофьори и превозвачи в Транспортната комисия. Той се включва и в комисията по Граждански свободи, правосъдие и вътрешни работи, където в предишния мандат заместник-председател бе Сергей Станишев. Лидерът на ПЕС ще представлява БСП в Комисията по външна политика и в Комисията по икономически и парични въпроси. Ковчежникът на групата Цветелина Пенкова ще бъде част от Комисията по регионално развитие, по Бюджетен контрол, както и от Комисията по вътрешен пазар и защита на потребителите. Елена Йончева се включва в Подкомисия по сигурност и отбрана и в Комисията по граждански свободи. Комисия по промишленост, изследвания и енергетика е част от приоритетите на Иво Христов, заедно с  Комисията по земеделие. „Доволен съм, че успяхме да извоюваме участие в желаните от нас комисии и делегации. Ще имаме възможност да обхванем широка палитра от важни за страната и партията ни въпроси“, заяви ръководителят на социалистите Петър Витанов.", "date": "2019.07.02", "title": "Петър Витанов, БСП: Постигнахме успех в преговорите по разпределението на комисиите в ЕП"}
{"url": "http://www.focus-news.net/news/2019/07/02/2676252/kyustendil-mazh-sas-zdravosloven-problem-e-otpravyal-zaplahi-kam-preminavashtite-po-ulitsa-v-grad-rila-s-motoren-trion-v-ratse.html", "text": "Мъж със здравословен проблем е отправял заплахи към преминаващите по улица в град Рила с моторен трион в ръце. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Сигналът е получен този следобед от жители на град Рила. Мъжът е излязъл за кратко на една от улиците в града, държал е моторен трион и е отправял заплахи към преминаващите. Своевременна е била реакцията от страна на органите на реда и на екип на „Спешен център”. Мъжът е транспортиран до болницата в Благоевград, вече е настанен за лечение. Той е диагностициран със конкретно заболяване. \r\nВенцеслав ИЛЧЕВ", "date": "2019.07.02", "title": "Кюстендил: Мъж със здравословен проблем е отправял заплахи към преминаващите по улица в град Рила с моторен трион в ръце"}
{"url": "http://www.focus-news.net/news/2019/07/02/2676254/plovdiv-obshtina-asenovgrad-proveri-dali-sa-v-izpravnost-obshtestvenite-cheshmichki.html", "text": "Във връзка с високите температури, Община Асеновград извърши проверка дали са в изправност чешмичките с питейна вода на обществените места в града. Това съобщиха за  Радио „Фокус“ – Пловдив  от отдел „Връзки с обществеността“ на Общината. Това е втора проверка и тя е обхванала над 10 фонтанки, намиращи се в парковете до лятното кино, паметника на Христо Ботев, паметника на цар Иван Асен II, детската площадка до читалище „Родолюбие”, на ул. „Цар Освободител”, на ул. „Свобода”, в кв. „Баба Тонка” и емблематичните каменни чешми до пешеходния мост и моста на „Асеновец”. Сега всички чешмички са в изправност и работят.", "date": "2019.07.02", "title": "Пловдив: Община Асеновград провери дали са в изправност обществените чешмички"}
{"url": "http://www.focus-news.net/news/2019/07/02/2676250/vidin-vtori-poreden-protest-se-provede-pred-mbal-sveta-petka.html", "text": "Втори пореден протест се проведе пред МБАЛ „Света Петка“ във Видин, предаде репортер на  Радио „Фокус“ – Видин . Протестиращите отново поискаха запазване на целия обем от дейности на видинската болница. Инициатор на протеста е Областният съвет на БСП, а сред протестиращите бяха Михаил Миков, член на Националния съвет на партията, и Цветан Топчиев, депутат от „БСП за България“ от Видинския регион. Към протестиращите се присъединиха и група специалисти по здравни грижи от МБАЛ „Света Петка“, които преди месец също протестираха пред болницата с искане за увеличаване на заплатите. Отново се чуха остри критики срещу ръководството на Министерството на здравеопазването и лично срещу министър Кирил Ананиев заради идеята за преструктуриране на отделения и преместването им в болниците в Монтана и Враца. Протестиращите обвиниха и ръководството на видинската болница, като нарекоха представителите му ликвидатори. \r\nПротестиращите се изправи д-р Борислав Милчев, член на Управителния съвет на МБАЛ „Света Петка“ във Видин. Той подчерта, че болницата няма да бъде закрита и предстои да се уточнява как и колко отделения ще бъдат преструктурирани. Д-р Милчев заяви, че не вярва да бъдат закрити отделения в болницата. „Заплатите на медицинския персонал може да са ниски, но те се получават редовно за разлика от врачанската болница, където заплатите са по-високи, но не се изплащат с месеци“, каза пред протестиращите д-р Милчев. \r\nДимитър Велков, председател на Областния съвет на БСП, заяви, че предстои да се свика извънредно заседане на Общинския съвет, на което трябва да се вземе решение за бъдещето на МБАЛ „Света Петка“. \r\nАнна ЛОЗАНОВА", "date": "2019.07.02", "title": "Видин: Втори пореден протест се проведе пред МБАЛ „Света Петка“"}
{"url": "http://www.focus-news.net/news/2019/07/02/2676255/tass-pri-pozhar-na-ruska-izsledovatelska-podvodnitsa-sa-zaginali-14-moryatsi.html", "text": "При пожар на изследователска подводница във водите на Руската федерация са загинали 14 моряци-подводничари на 1 юли. Това се посочва в информация на Министерството на отбраната, разпространено във вторник, цитирано от  TACC . \r\n\"На 1 юли избухна пожар в руски териториални води на изследователски дълбоководeн апарат, предназначен да изследва природното пространство и дъното на Световния океан за целите на руския военно-морски флот по време на биометрични измервания. 14 моряци загинаха в резултат на отравяне с продукти на горенето\" , се отбелязва в съобщението.  Юлиян Марков", "date": "2019.07.02", "title": "ТАСС: При пожар на руска изследователска подводница са загинали 14 моряци"}
{"url": "http://www.focus-news.net/news/2019/07/02/2676257/sonya-enilova-burgaska-regionalna-turisticheska-asotsiatsiya-ochakvaniyata-mi-za-tozi-leten-turisticheski-sezon-savpadat-s-tezi-ot-nachaloto-na-godinata-lek-spad-v-broya-na-turistite.html", "text": "Очакванията ми за този летен туристически сезон съвпадат с тези от началото на годината – лек спад в броя на туристите. Това каза за  Радио „Фокус“ – Бургас  Соня Енилова, председател на Бургаска регионална туристическа асоциация (БРТА). По думите ѝ спадът е бил прогнозируем на база на фалиралите авиокомпании, намалелите записвания от страна на руския пазар, както и силната конкуренция на Турция, Египет и Гърция.  \r\n„В същото време нашите туристически фирми се мобилизираха и започнаха да търсят алтернативи на други пазари. Вместо с руснаци, туроператорите се свързаха със свои партньори в Молдова, Украйна, Молдова и Беларус и започнаха да привличат туристи оттам, което малко или много би компенсирало спада на туристи от руския пазар. За съжаление, обаче, туристите, които идват от Украйна и Молдова, не са същите, като руските туристи. Първо, те идват с автобуси и оттам възниква въпросът за паркирането на тези автобуси. Ние нямахме готовност за пристигането на толкова много автобуси, конкретно в Слънчев бряг. В момента се търсят опции за намиране на места за паркирането им. Второ, тези туристи не са толкова платежоспособни, не записват толкова много мероприятия извън основната си почивка, което вероятно също ще промени платежния баланс, т. е. - приходите от туризъм през този сезон“, отбеляза Енилова.  \r\nСпоред нея броят на туристите за 2018 г. едва ли ще бъде достигнат през настоящата година, но с всеобщи усилия ситуацията би могла да бъде подобрена. \r\nМария ПОПЧЕВА", "date": "2019.07.02", "title": "Соня Енилова, Бургаска регионална туристическа асоциация: Очакванията ми за този летен туристически сезон съвпадат с тези от началото на годината – лек спад в броя на туристите"}
{"url": "http://www.focus-news.net/news/2019/07/02/2676258/babh-sluzhitel-na-detska-yasla-v-ruse-e-zarazonositel-na-salmonelna-bakteriya-i-prichinitel-za-hranitelnoto-zabolyavane-na-detsata.html", "text": "Служител на Детска ясла № 9 в Русе е заразоносител на салмонелна бактерия и причинител за хранителното заболяване на децата. БАБХ отменя заповедта за временно прекратяване дейността  на Детска млечна кухня, а служителката е отстранена от работа. Това съобщиха от пресцентъра на  БАБХ . На заседание на кризисния екип на Областната дирекция по безопасност на храните – Русе (ОДБХ-Русе) и Регионалната здравна инспекция – Русе (РЗИ-Русе), по повод случаите на потвърдено хранително заболяване на деца от Детска ясла № 9 в град Русе и положителните за Салмонела група Б деца, след разглеждане на резултатите от лабораторните изпитвания се установи, че се касае за заразоносител на салмонелна бактерия от член на персонала на Детска ясла № 9 в град Русе. Комисията констатира, че  в резултат на това е възникнало вътреяслено заразяване на шест деца от детското заведение. Служителката от яслата, с положителен резултат за салмонелна бактерия, е отстранена от работа. След лечение и изследване с отрицателен резултат за Салмонела, ще бъде възстановена на работа. Резултатите от изпитваните проби на готова храна, работни повърхности, производствена среда и ръце на персонала от Детска млечна кухня (ДМК), са получени вчера, 1 юли от Изпитвателно диагностична лаборатория – гр. Варна. Пробите са без отклонения от референтните стойности и отрицателни за наличие на салмонелна бактерия. Отрицателни са и резултатите за салмонелна бактерия на персонала на ДМК – 20 работници, потвърждава лабораторията на РЗИ-Русе. След изясняване на ситуацията – съмнение за взрив от хранително заболяване, от ОДБХ-Русе отменят издадената заповед за временно прекратяване на дейността на Детска млечна кухня. Ще бъде възстановено приготвянето и реализацията на храната в обекта и изхранването на детското заведение.  \r\nПрипомняме, че веднага след получаване на известието от РЗИ-Русе на 27 юни, инспекторите от отдел „Контрол храни” – ОДБХ-Русе предприеха необходимите действия по компетенции. По повод случая беше сформиран Кризисен екип с представители на ОДБХ-гр. Русе. Извършена беше проверка на Детска ясла № 9, където има регистрирана разливочна за получаване на храна, приготвена от Детска млечна кухня. Взети бяха проби за лабораторно изпитване, отривки от контактни повърхности – маси, плотове за работа и технологично оборудване, отривки от ръцете на персонала.  Персоналът на Детска млечна кухня бе насочен за микробиологично изследване – Салмонела група Б.", "date": "2019.07.02", "title": "БАБХ:  Служител на детска ясла в Русе е заразоносител на салмонелна бактерия и причинител за хранителното заболяване на децата"}
{"url": "http://www.focus-news.net/news/2019/07/02/2676260/d-r-vyara-tserovska-kmet-na-pernik-stoynostta-na-proekta-za-izgrazhdane-na-krastovishteto-pri-kv-iztok-e-18-mln-lv.html", "text": "Стойността на проекта за изграждане на кръстовището при кв. „Изток“ е 1 800 000 лева с ДДС. Това каза за предаването „Перничани – потомците на Кракра“ на Радио Фокус“ кметът на Перник д-р Вяра Церовска по повод започналото строителство на обекта. Кметът обясни, че освен пътните строителните дейности в проекта е предвидено изграждането  на всички подземни големи комуникации, които влизат в квартала. „Водопровод, канализация електропреносна мрежа – изключително важни връзки, които са необходими за един толкова голям квартал като кв. „Изток“, така че да не се налага върху току-що изградения пътен възел да се правят нови разкопки. Ще следим изключително стриктно и аз, и перничани, какво ще се случва с този обект. И се надявам наистина в рамките на срока, който те са поели – 90 дни, да бъде реализирано строителството“, поясни кметът. Д-р Церовска допълни, че  около 25 000 перничани и софиянци дневно изминават пътя през Владая и Люлин. „Затова от изключително значение беше да облекчим този трафик. Губи се не по-малко от половин час в едната и в другата посока. Знаете какво е, когато бързаш за работа и когато искаш да се прибереш, за да почиваш вкъщи. Именно с тази цел направихме три проекта – за две кръгови кръстовища, едното в кв. „Изток“, едното на входа на Перник в кв. „Иван Пашов“ при Хумни дол и отклонение, което е от скоростната магистрала на кръговото „Марина бара“. Хубавото беше за всички нас, и го приемам като поздрав към перничани, че именно на 90-тия юбилей на град Перник Министерски съвет взе решение и  отпусна средства, за да може да се реализира тази много важна за нас инфраструктура“, уточни Вяра Церовска.  \r\nРосица АНГЕЛОВА", "date": "2019.07.02", "title": "Д-р Вяра Церовска, кмет на Перник: Стойността на проекта за изграждане на кръстовището при кв. „Изток“ е 1,8 млн. лв"}
{"url": "http://www.focus-news.net/news/2019/07/02/2676262/kmetat-na-bansko-georgi-ikonomov-i-kolegite-mu-asen-kiritsov-vladimir-kushlev-i-dimitar-ruskov-uchastvaha-v-natsionalnata-konferentsiya-na-mestnite-vlasti-organizirana-ot-nsorb.html", "text": "Кметът на Община Банско Георги Икономов и колегите му Асен Кирицов, Владимир Кушлев и Димитър Русков взеха участие в Националната конференция на местните власти, организирана от Националното сдружение на Общините в Република България (НСОРБ) в Боровец. Това съобщиха от пресцентъра на  НСОРБ . Конференцията бе заключителна и на нея бяха отчетени постиженията през изминаващия мандат и разисквани приоритетите на общините и Сдружението през следващите десет години. \r\nДискусиите, в които взеха участие министри и зам.-министри от кабинета, категорично показаха, че за изпълнение на отговорностите си и реализиране на идеите за развитие, общините се нуждаят от: \r\n- усъвършенствани механизмите за облагане на местните ресурси (особено в земеделските общини) в полза на собствените им приходи; \r\n- подобряване на разпределението на държавните трансфери и капиталови субсидии; \r\n- качествена промяна в контролните функции за местните власти при доставянето на услугите в областта на социалното дело и образованието. \r\nПредложенията за бъдещи действия на НСОРБ и общините, за които има, или може да се постигне обществен консенсус, бяха обобщени и формулирани в посланието към общинските съветници и кметове от мандат 2019 – 2023 \"Общини и държава – партньори в настоящето и бъдещето на България\".", "date": "2019.07.02", "title": "Кметът на Банско Георги Икономов и колегите му Асен Кирицов, Владимир Кушлев и Димитър Русков участваха в Националната конференция на местните власти, организирана от НСОРБ"}
{"url": "http://www.focus-news.net/news/2019/07/02/2676259/prezidentat-rumen-radev-tryabva-da-se-borim-strategicheskoto-myasto-na-balgariya-kato-vrata-kam-es-da-se-opolzotvori-vazmozhno-nay-barzo-i-nay-dobre.html", "text": "Трябва да се борим стратегическото място на България като врата на Азия към Европа да се оползотвори възможно най-бързо и най-добре. Това заяви президентът Румен Радев днес пред представители на българските медии по повод участието си в сесията „Диалог между китайските държавни предприятия и българската власт“ в рамките на Световния икономически форум, който се провежда в китайския град Далиен, съобщиха от  прессекретариата на държавния глава .  \r\nВ изказването си на форума българският държавен глава открои доверието между България и Китай на най-високо ниво и активния политически диалог между институциите на двете държави. Румен Радев призова това доверие да се материализира в интерес на гражданите и бизнеса чрез проектите на инициативата „Един пояс, един път“ и многостранното партньорство в рамките на инициативата „17+1“. \r\n„През нашата територия трябва да минат железопътни връзки, магистрали, воден транспорт, необходима е модернизация на пристанища и на летища. Надявам се, че с помощта на китайските инвестиции това може да стане по-бързо“, подчерта президентът. По думите му със стратегическото си разположение, квалифицираната работна ръка и благоприятната за инвеститорите данъчна политика България е естествен избор за реализацията на успешни проекти.   \r\nДържавният глава отново открои добрите примери в българо-китайските икономически отношения и взаимния интерес от тяхното последващо развитие. Най-големият туристически оператор в Китай използва софтуер, произведен от българска компания.  \r\nСпоред Румен Радев не можем да говорим за сериозни проекти в инфраструктурата, за инвестиции и мащабно сътрудничество, ако няма пряка авиолиния, която да свързва двете държави. Президентът призова и за изграждането на съвместен българо-китайски научно-изследователски и иновационен център, който да „постави двустранното сътрудничество на пистата на високите технологии, конкурентоспособността и високата добавена стойност“.  \r\nВ сесията „Диалог между китайските държавни предприятия и българската власт“ участваха ръководителите на водещи китайски корпорации в областта на инвестициите и иновациите, информационните технологии и комуникациите, енергетиката, корабоплаването, машиностроенето, химическата промишленост, науката и други, които изразиха своя интерес към осъществяването на съвместни проекти с представители на българския бизнес. \r\nПо-рано през деня българският президент се срещна със Сю Цин, губернатор на провинция Хъбей. Провинцията е с население от 75 млн. души и с БВП от 500 млрд. долара за 2018 г., като е сред водещите фармацевтични  производители в Китай, на машини, стомана, както и на енергия от възобновяеми енергийни източници. По думите на държавния глава със стратегическото си разположение България има потенциал да се утвърди като един от най-перспективните маршрути в рамките на инициативата „Един пояс, един път“. Това създава много възможности за инвеститори в областта на енергетиката и транспортната инфраструктура, а достъпът до българските пристанища на Черно море и река Дунав, както и до всякакъв транспорт, превръща страната ни в естествен логистичен център за пренос на стоки към общия европейски пазар.  \r\nВ Далиен Румен Радев разговаря и с Клаус Шваб, основател и президент на Световния икономически форум в Давос. Държавният глава изрази интереса на България да продължи да бъде активен участник в световния форум, в рамките на който се формират стратегии за бъдещето на икономиката и социалната дейност и се предлагат визии и решения.", "date": "2019.07.02", "title": "Президентът Румен Радев: Трябва да се борим стратегическото място на България като врата към ЕС да се оползотвори възможно най-бързо и най-добре"}
{"url": "http://www.focus-news.net/news/2019/07/02/2676264/nezavisimaya-gazeta-otnoshenieto-kam-aleksey-navalni-e-pokazatel-na-ruskiya-liberalizam.html", "text": "Отношението към Алексей Навални е показател на руския либерализъм, пише руският вестник  “Независимая газета“ . \r\nМосковски съд осъди опозиционера Алексей Навални за участие в митинг в подкрепа на Иван Голунов на 12 юни. Той е съден за повторно нарушение на правилата за митингите (съгласно чл. 20, ал. 2, т. 2 от Административния кодекс) и е осъден на арест 10 дни, въпреки че преди това се очакваше, че опозиционерът може да бъде осъден за 30 дни. Алексей Навални вече пристигна в съда с голяма черна чанта с лични вещи и две тежки книги. Междувременно експертите отбелязват, че по отношение на Навални властите и съдебната система действат много по-меко, отколкото по отношение на други активисти. \r\nПо някаква причина за Навални се прилагат главно меки мерки. Например, адвокат Дмитрий Аграновски каза на НГ: “Правоприлагащите органи у нас не действат сами и по отношение на Навални. Ако има инструкции, човекът може да бъде осъден. Но Навални се третира много по-меко в страната, отколкото други граждани и други опозиционери. Правоприлагащите и съдебните органи му прощават много. Например в едно наказателно дело той е осъден на 5 години затвор, но след разглеждане на представителството на прокуратурата е бил освободен под гаранция преди влизането в сила на присъдата (това е 2013 г. - „НГ“). В нашата страна, ако някой е осъден, той се задържа директно в съдебната зала. Това решение относно Навални всъщност е правилно, но нека и обикновените граждани да бъдат съдени, както Навални. \" Той отбеляза, че никой не пречи на Навални в развиването на опозиционна дейност. „Съдебните дела само допринасят за интереса към Навални. Той е полезен за властите като пример за опозиция за Запада и за част от нашето общество, защото не е срещу основите на сегашната система. Както се казва: един добър враг си струва двама лоши приятели. Всъщност той вече е станал част от тази система и най-вероятно си сътрудничи с някоя кремълска кула ”, каза адвокатът пред изданието.  Юлиян Марков", "date": "2019.07.02", "title": "„Независимая газета“: Отношението към Алексей Навални е показател на руския либерализъм"}
{"url": "http://www.focus-news.net/news/2019/07/02/2676263/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Няма въведени допълнително ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност.  \r\nПо пътя Кюстендил – Дупница в района на град Дупница движението се осъществява в една лента поради ремонтни дейности на мост над река Тополница. Участъкът е сигнализиран с пътни знаци и светофарна уредба. Срокът за завършване на ремонта е до 12 август 2019 година. \r\nВенцеслав ИЛЧЕВ", "date": "2019.07.02", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/02/2676265/burgas-ruskiyat-poslanik-anatoliy-makarov-i-kmetat-dimitar-nikolov-initsiirat-otkrivaneto-na-ruski-kulturen-tsentar-v-grada.html", "text": "Кметът на Община Бургас Димитър Николов и Анатолий Макаров - посланик на Русия в България, обсъдиха на среща идеята да бъде открит руски културен център в Бургас. Това съобщиха от пресцентъра на  Общината . На срещата присъстваха още генералният консул на Руската федерация във Варна Владимир Климанов, почетният консул в  Бургас Тонко Фотев, както и Константин Артюшин – търговски представител на Русия в България. В края на юли в Бургас ще пристигне екип на Руския културно-информационен център в София, за да представи идеите си за реализирането на проекта в Бургас.  \r\nКметът Николов и посланик Макаров аргументираха идеята си с това, че в морския град живее целогодишно голяма руска общност. Беше отчетен и фактът, че над 60% от руските туристи, които посещават България, избират преди всичко Южното Черноморие, а над 1000 руски деца учат в бургаските училища и участват в различни школи за изкуство в града. Идеята е в бъдещия културен център освен събития, да се предлага и руска литература. На срещата беше обсъдена още темата увеличаване на съвместните усилия за нова фериботна линия Бургас – Новоросийск, което ще увеличи както туристическия, така и търговския обмен между двете държави.", "date": "2019.07.02", "title": "Бургас: Руският посланик Анатолий Макаров и кметът Димитър Николов инициират откриването на руски културен център в града"}
{"url": "http://www.focus-news.net/news/2019/07/02/2676256/politico-frenskiyat-prezident-obsazhda-dva-varianta-za-paketna-nominatsiya.html", "text": "Френският президент Еманюел Макрон поръча големи листове хартия за френската делегация, а при доставянето им очерта две възможности - една базирана на Франс Тимерманс като председател на Комисията, а другата - на Урсула фон дер Лайен, информира  POLITICO . \r\nТой използва различни цветни химикалки, една синя и една червена, за двете опции. \r\nСлед това е взел листовете, сгънал ги е и ги е занесъл на срещата си с португалския премиер Антонио Коста и испанския Педро Санчес, според официален представител, който е присъствал на срещите.  \r\nВсе още няма яснота, кога ще започне Европейския съвет.  Юлиян Марков", "date": "2019.07.02", "title": "POLITICO: Френският президент обсъжда два варианта за пакетна номинация"}
{"url": "http://www.focus-news.net/news/2019/07/02/2676245/tass-iran-saobshti-za-razkrivane-na-shpionska-mrezha-deystvashta-v-iranski-atomni-obekti.html", "text": "Техеран съобщи във вторник за откриването на шпионска мрежа, която работи в интерес на чужди държави в различни области на икономиката, включително атомните съоръжения в страната. Това съобщиха от агенция Fars, цитирайки изявление на представителя на иранския съд Голям Хосеин Исмаили, предава  TACC . \r\nСпоред него \"миналата година иранските тайни служби са открили група шпиони\". Исмаили каза, че \"те (шпионите) са работели в чувствителни центрове за страната, включително ядрени съоръжения и предприятия от отбранителната промишленост.\" \"Повечето от тях бяха арестувани\", заяви представителят на иранските съдебни органи. \r\nИсмаили каза също, че двама от разкритата група \"са осъдени и са получили дълги присъди.\" Той отбеляза, че иранските съдебни органи са извършили разследвания по случаите на други обвиняеми, свързани със споменатата шпионска мрежа. За някои от тях, каза Исмаили, прокурорът е поискал смъртно наказание. \r\nПредставителят на съда не уточни граждани на кои държави са участвали в неутрализираната мрежа и с кои конкретни държави са сътрудничили.  Юлиян Марков", "date": "2019.07.02", "title": "ТАСС: Иран съобщи за разкриване на шпионска мрежа, действаща в ирански атомни обекти"}
{"url": "http://www.focus-news.net/news/2019/07/02/2676261/ministar-predsedatelyat-boyko-borisov-provede-dvustranna-sreshta-s-premiera-na-italiya-dzhuzepe-konte.html", "text": "Проведох двустранна среща и с премиера на Италия Giuseppe Conte. И пред него заявих позицията си, че е нужен компромис. Това написа премиерът Бойко Борисов в официалния си профил в социалната мрежа  \"Фейсбук\" . \"Проточилата се процедура по избор на титуляри на висшите постове в Европейския съюз и трудните разговори рушат авторитета на Европа\", отбелзва в съобщението си още премиерът. \r\nПреди началото на Европейския съвет Борисов проведе двустранна среща и с премиера на Полша Матеуш Моравецки.", "date": "2019.07.02", "title": "Министър-председателят Бойко Борисов проведе двустранна среща с премиера на Италия Джузепе Конте"}
{"url": "http://www.focus-news.net/news/2019/07/02/2676266/mvr-dvizhenieto-v-tunela-praveshki-hanove-na-am-hemus-v-trabata-v-posoka-sofiya-se-osashtestvyava-samo-v-lyava-lenta-zaradi-avariral-tezhkotovaren-avtomobil.html", "text": "Движението в тунела „Правешки ханове“ на АМ „Хемус“ в тръбата в посока София се осъществява само в лява лента заради аварирал тежкотоварен автомобил. Това съобщиха от пресцентъра на  МВР . Сигналът за авариралия автомобил на 70 метра от изхода на тръбата е получен малко преди 17.00 часа. Поради технически проблеми камионът е останал в дясната лента и очаква да бъде изтеглен. На място има полицейски патрули, които подпомагат организацията на движението, входа и трасето в тръбата са обозначени с конуси.", "date": "2019.07.02", "title": "МВР: Движението в тунела „Правешки ханове“ на АМ „Хемус“ в тръбата в посока София се осъществява само в лява лента заради аварирал тежкотоварен автомобил"}
{"url": "http://www.focus-news.net/news/2019/07/02/2676269/sofiyskiyat-gradski-sad-opravda-bivshiya-voenen-ministar-nikolay-nenchev.html", "text": "Софийският градски съд оправда бившия военен министър Николай Ненчев по делото за ремонта на изтребителите МиГ-29, предаде  БТВ . Той беше съден за престъпление по служба във връзка със сключения договор за ремонт на самолетите в Полша и неизпълнението на такъв, сключен с РСК-МиГ. Според прокуратурата така Ненчев е ощетил руската фирма с милиони евро. Затова и държавното обвинение искаше 8 години затвор за Ненчев. Според магистратите, обаче, подсъдимият е изпълнил служебните си задължения като министър на отбраната. Съображенията на съда са, че според тезата на обвинението в случая става дума за пропуснати ползи, а не за причинена вреда на РСК-МиГ, заради което има несъставомерност, т.е. след като Ненчев не е причинил вреда, не е извършил престъпление. Съставът отбеляза още, че политическите решения на правителството не се контролират от съда. Самият Ненчев по време на целия процес твърдеше, че е защитил интересите на България, като е осигурил по-добри условия за поддръжката на изтребителите. \"Според мен делото е заради натиск от страна на Руската федерация\", коментира днес той пред БТВ. От прокуратурата не коментираха решението, но вероятно ще последва протест на по-горна инстанция.", "date": "2019.07.02", "title": "Софийският градски съд оправда бившия военен министър Николай Ненчев"}
{"url": "http://www.focus-news.net/news/2019/07/02/2676270/burgas-normalna-e-patnata-obstanovka-v-oblastta.html", "text": "Нормална е пътната обстановка в област Бургас. Това съобщиха за  Радио „Фокус“-Бургас  от Областното пътно управление. Видимостта е нормална, няма затворени пътни участъци.  \r\nИнтензивно е движението и по основните улици и булеварди в областния град. По-натоварен е трафикът по булевардите „Демокрация“, „Сан Стефано“, „Стефан Стамболов“, „Тодор Александров“ и „Захари Стоянов“, както и в посока от и към жилищен комплекс „Меден Рудник“. Натоварено е движението и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.07.02", "title": "Бургас: Нормална е пътната обстановка в областта"}
{"url": "http://www.focus-news.net/news/2019/07/02/2676268/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІ-37 Батак – Доспат – Барутин се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в село Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента, съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. Движението по път ІIІ-867 Средногорци – Мадан в чертите на гр. Мадан се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Движението по път Пампорово – Смолян се осъществява с повишено внимание поради частични ремонтни дейности на асфалтовата настилка. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.02", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/07/02/2676271/api-zavarshi-remontat-na-viaduktite-pri-13-ti-i-15-ti-km-na-am-trakiya.html", "text": "Приключи ремонтът на виадуктите при 13-ти и 15-ти км на АМ „Тракия“ в посока Пловдив. Това съобщиха от пресцентъра на  Агенция \"Пътна инфраструктура\" . Движението e възстановeно, с което значително се улеснява пътуването в този участък на автомагистралата. Със завършването на строителните работи по двете съоръжения напълно се възстановява нормалното движение по АМ „Тракия“ и през лятото шофьорите ще пътуват без ограничения заради ремонтни дейности.  \r\nПътноподдържащото дружество „Автомагистрали“ ЕАД работи изключително мобилизирано, за да може предвидените дейности да завършат колкото се може по-бързо. На виадуктите при 13-ти км, с дължина 254 м, и при 15-ти км - 322 м, са извършени ремонтно-възстановителни дейности по връхната конструкция - пътна плоча и греди. Съоръженията са с нова хидроизолация, асфалтобетонова настилка и тротоарни блокове. Подменени са парапетите и мантинелите. Положена е нова хоризонтална маркировка.", "date": "2019.07.02", "title": "АПИ: Завърши ремонтът на виадуктите при 13-ти и 15-ти км  на АМ „Тракия“"}
{"url": "http://www.focus-news.net/news/2019/07/02/2676267/kmetat-na-kostinbrod-e-obvinen-v-prichinyavane-na-smart-po-nepredpazlivost.html", "text": "Окръжната прокуратура в София повдигна обвинение на кмета на Костинброд Трайко Младенов за причиняване на смърт по непредпазливост, предаде  БНР . В неделя той участва в катастрофа на нерегулирано кръгово кръстовище край града, при която загина 34-годишен моторист. Според прокуратурата Младенов е нарушил правилата за движение. Кметът е на свобода срещу парична гаранция 5000 лева.  Той има забрана да напуска България. Временно му е отнета и шофьорската книжка.", "date": "2019.07.02", "title": "Кметът на Костинброд е обвинен в причиняване на смърт по непредпазливост"}
{"url": "http://www.focus-news.net/news/2019/07/02/2676275/sevdelina-kovacheva-zam-kmet-na-pernik-detsata-nyamat-tarpenie-otnovo-da-startira-initsiativata-lyato-zdravey.html", "text": "Децата нямат търпение отново да стартира инициативата „Лято, здравей!“ Това каза Севделина Ковачева, зам.-кмет с ресор „Образование и култура“ в Община Перник, в интервю за предаването „Перничани - потомците на Кракра“ на  Радио „Фокус“ . Тя обясни, че за четвърта поредна година Община Перник организира за децата инициативата „Лято, здравей!“, като целта е родителите на най-малките жители на Перник да открият интересни забавления за техните деца в града.  \r\nПо думите ѝ в инициативата са включени всички културни институции на територията на общината, които  предлагат различни видове занимания, които да направят лятната ваканция по-интересна и по-забавна. „Тези деца, които са се включвали през последните години, вече нямат търпение отново да стартира инициативата „Лято, здравей!“. Всички забавления са разработени така, че да провокират интерес сред децата. Те са много и различни, и няма никакъв вариант малчуганите да скучаят. Предлагаме много интерактивни заминалия, дискусии, ателиета, филмови прожекции, театрални школи, музика, танци и забавни игри, имаме доста образователни панели, летни читални. В лятната програма се включват с интересни демонстрации и полицията, и пожарната. Така че смятаме, че сме обхванали по-голяма част от интересите на децата на Перник. Обединеният детски комплекс участва в програмата в периода от 1 до 30 юли, като там децата ще могат да посещават различни ателиета по изобразително изкуство, да бъдат част от театралните трупи. Много пъстра и шарена е ваканцията в детския комплекс и децата с поглед към изкуството ще се чувстват наистина в свои води. За нас децата на града са най-голямото богатство и ние работим за това да имат прекрасно и вдъхновяващо лято“, каза заместник-кметът на Община Перник Севделина Ковачева \r\nРосица АНГЕЛОВА", "date": "2019.07.02", "title": "Севделина Ковачева, зам.-кмет на Перник: Децата нямат търпение отново да стартира инициативата „Лято, здравей!“"}
{"url": "http://www.focus-news.net/news/2019/07/02/2676274/pazardzhik-intenziven-e-trafikat-po-glaven-pat-i-8-belovo-pazardzhik-plovdiv.html", "text": "Интензивен е трафикът по главен път I-8 Белово-Пазарджик-Пловдив, предаде репортер на  Радио „Фокус“ – Пазарджик . Патрул на „Пътна полиция“ следи за спазване ограниченията на скоростта в района на ханче Септември. Трафикът е натоварен и в двете посоки. На входа на Пазарджик в района на двете кръгови кръстовища на моста на река Марица се образуват колони от автомобили. \r\nВаня НИКОЛОВА", "date": "2019.07.02", "title": "Пазарджик: Интензивен е трафикът по главен път I-8 Белово - Пазарджик - Пловдив"}
{"url": "http://www.focus-news.net/news/2019/07/02/2676276/veliko-tarnovo-ogranicheno-e-dvizhenieto-za-tovarni-avtomobili-nad-10-tona-po-patya-debelets-sredni-kolibi-elena.html", "text": "Ограничено е движението за товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на август. От Областно пътно управление – Велико Търново съобщиха за  Радио „Фокус“ – Велико Търново , че обходният маршрут е през Дебелец – Велико Търново – Лясковски кантон – Миндя – Елена и обратно. Условията за пътуване в областта са нормални. Времето е слънчево и горещо. Настилките са сухи. Полицейски служители следят за правилното протичане на движението в региона. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа в областта. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 август. Обходният маршрут е през Сушица – Драганово. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности се извършват по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на август. \r\nЛуиза ТРАНЧЕВА", "date": "2019.07.02", "title": "Велико Търново: Ограничено е движението за товарни автомобили над 10 тона по пътя Дебелец – Средни колиби – Елена"}
{"url": "http://www.focus-news.net/news/2019/07/02/2676272/ministar-krasimir-valchev-tsel-na-obrazovatelnata-sistema-vinagi-e-bila-osven-da-obuchava-a-i-da-vazpitava.html", "text": "Цел на образователната система винаги е била освен да обучава, a и да възпитава, както и да дава знания и да формира отношение към света. Това каза за дневния блок „Добър ден“ на  Радио „Фокус“  министърът на образованието и науката Красимир Вълчев във връзка с напрежението около учебниците по история за 10 клас и тоталитарния режим. По думите му процедурата за разработване на учебниците за 10 клас има нужда от усъвършенстване.  По думите му всички учители, които преподават по съответния предмет, оценяват учебниците, но преди това имат оценители. И именно те имат различен прочит към определен период. „Формално учебниците отговаря на учебната програма, но очевидно заданието, което е направено, не е достатъчно дефинирано. Освен определени понятия, трябва да се включи и отношение, когато говорим за предмета История и цивилизации“, каза той. Според министъра освен авторите и оценители, другите които носят отговорност, са издателствата и техните главни редактори. По думите му трябва да се разчита на повече оценители, които са водещи специалисти по съответния предмет. Министър Вълчев отбеляза, че в повечето случай оценителите са асистенти,  които не искат да се изразят критично към авторите, които от своя страна могат да им бъдат рецензенти. Министър Вълчев обясни, че предстои още една среща с издателствата, като допълни, че от 5 учебника – 3 ще спазят духа на учебната програма. Той коментира, че авторите нямат абсолютна свобода при изработването на учебника. „Когато става въпрос за учебник, трябва да се съобразяват с учебната програма, която следва да намери проекция с целите, които сме си поставили – да създадем отношение към света и нормите на обществото, в което сме избрали да живее. Ако решат да оправдаят националсоциализма или религиозния екстремизъм, пак ли са свободни авторите?“ попита реторично министърът. Той каза още,  че освен определени понятия, трябва да се включи и отношение, когато става въпрос за предмета „История“.", "date": "2019.07.02", "title": "Министър Красимир Вълчев: Цел на образователната система винаги е била освен да обучава, a и да възпитава"}
{"url": "http://www.focus-news.net/news/2019/07/02/2676277/komsomolskaya-pravda-shte-otkasne-li-moskva-ankara-ot-vliyanieto-na-vashingtoni.html", "text": "Ще откъсне ли Москва Анкара от влиянието на Вашингтон, коментира руският вестник „Комсомолская правда“ в коментар представен без редакторска намеса. \r\nТемпературата на заплахите на Вашингтон към Анкара поради споразумението с Русия, подписано от Турция още през 2017 г. за доставката на 4 батальона от противовъздушните ракетни системи С-400, продължава да се повишава. В отговор на това САЩ заплашват да отменят доставките на 100 изтребителя F-35 на Турция и да наложат допълнителни санкции (обучението на турски пилоти в Америка вече е прекратено). \r\nБелият дом и Пентагонът се опасяват, че ако турците получат и C-400, и F-35, радарните системи на руските системи ще се научат как да откриват и проследяват американските изтребители. И така, вече почти две години Съединените щати се опитват по всякакъв начин да предотвратят руско-турската сделка. Но това изглежда безполезно. \r\nСъвсем наскоро турският президент Реджеп Тайип Ердоган каза, че системите  С-400 ще пристигнат в страната в рамките на 10 дни. Той добави, че Анкара все още не е получила официални информации за евентуални санкции от САЩ за закупуване на руски оръжия. Но ако бъдат обявени санкции, Турция е готова да закупи военни самолети от други страни, а не от САЩ. Това заяви турският външен министър Мевлют Чавушоглу, \"смело\" намеквайки, че Русия също има такива самолети (5-то поколение). \r\nЗа Анкара вече е ясно, че те могат да говорят за новите руски изтребители Су-57. Москва вече даде ясно да се разбере, че \"договарянето е възможно\". \r\nКато цяло в триъгълника Анкара-Вашингтон-Москва се случват изключително любопитни военно-политически процеси. Русия и Съединените щати се опитват да привлекат \"булката\"на  НАТО Турция, на тяхна страна. Сближаването на Анкара и Москва вбеси Вашингтон. От тяхната орбита бе извадена страна, която играе стратегическа роля в Близкия изток и и това предизвика раздори в редиците на НАТО. \r\nОт друга страна, много руски анализатори твърдят, че засега не бива да се бърза с прегръдката на Анкара и да си \"целуваме устните\", без да мислим. Турция е много труден, хитър и ловък партньор. И не може да се изключи, че днешното приятелство може да се превърне в вражда утре. \r\nМеждувременно цялото досие  на Анкара с Вашингтон прилича повече на търговията на пазара в Истанбул. Играта на нервите между продавача и купувача, където и двете страни са опитни. Русия просто трябва да бъде търпелива и да гледа, без да губи шанса си, ако й се предостави.  Юлиян Марков", "date": "2019.07.02", "title": "„Комсомолская правда“: Ще откъсне ли Москва Анкара от влиянието на Вашингтон?"}
{"url": "http://www.focus-news.net/news/2019/07/02/2676278/aktsenti-v-sutreshniya-blok-dobro-utro-balgariya-na-radio-fokus-za-3-yuli.html", "text": "Преговорите между евролидерите за ръководните постове в европейските институции се проточиха, тъй като компромисът се оказа труден за постигане. Какво показва така развилата се ситуация? Защо лидерите се отзоваха пред задънена улица? Очаквайте в сутрешния блок  „Добро утро, България“  на  Радио „Фокус“  коментарът на политолога доц. Антоний Гълъбов. В минутите след 8.00 часа ще обърнем внимание на един проблем, за който би могъл да говори всеки гражданин на София – презастрояването, съществуващо от десетилетия. До кога ще продължи и ще спрат ли да валят небостъргачи в столицата? Питаме Лорита Радева, председател на Комисията по околна среда към Столичния общински съвет и общински съветник от ГЕРБ. \r\nЩе говорим и за дейността на Комитета на Регионите на ЕС. Той е политическата асамблея на представителите на местните и регионалните власти на ниво ЕС и подпомага разработването на политиките и законодателството на Съюза. Какви възможности дава Европейският комитет на регионите? Отговорите – от Николай Зайчев, кмет на Община Пещера и член на Комитета на регионите на Европейския съюз. \r\nПовече от 100 деца от Кюстендил са включени в традиционния курс по първоначални плувни умения. Подробностите ще ни разкаже Венцеслав Илчев от Радио „Фокус“- Кюстендил. \r\nЗапочнете деня информирани! Тези и още теми – в  „Добро утро, България“  от 06.00 до 10.00 часа на 3 юли, с водещ Йоланда Пелова.", "date": "2019.07.02", "title": "Акценти в сутрешния блок „Добро утро, България“ на Радио „Фокус“ за 3 юли"}
{"url": "http://www.focus-news.net/news/2019/07/02/2676279/blagoevgrad-s-normalna-intenzivnost-e-trafikat-po-glaven-pat-e-79-i-vtoroklasen-pat-19-simitli-gotse-delchev.html", "text": "С нормална интензивност е трафикът по главен път Е-79 и второкласен път 19 Симитли-Гоце Делчев. Това съобщи за  Радио „Фокус“-Пирин  дежурният служител в Областно пътно управление-Благоевград. Няма въведени ограничения и ремонтни дейности по пътищата от републиканската пътна мрежа в региона. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в град Благоевград. Натоварено е движението в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовищата на булевард „Васил Левски“ и булевард „Свети Димитър Солунски“, под Първи корпус на Югозападен университет „Неофит Рилски“ - между улиците „Славянска“, „Иван Михайлов“ и булевард „Св. Димитър Солунски“, на улица „Славянска“ под МБАЛ-Благоевград, както и на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни. \r\nНатали СТЕФАНОВА", "date": "2019.07.02", "title": "Благоевград: С нормална интензивност е трафикът по главен път Е-79 и второкласен път 19 Симитли-Гоце Делчев"}
{"url": "http://www.focus-news.net/news/2019/07/02/2676283/sofiya-katastrofa-e-stanala-na-bul-tsarigradsko-shose-nyama-postradali.html", "text": "Катастрофа е станала на бул. „Цариградско шосе“, няма пострадали. Това съобщиха за  Агенция \"Фокус\"  от пресцентъра на  МВР . По първоначална информация катастрофата е между два автомобила. Полицейски служители пътуват към мястото на инцидента.  \r\nИрина ИВАНОВА", "date": "2019.07.02", "title": "София: Катастрофа е станала на бул. „Цариградско шосе“, няма пострадали"}
{"url": "http://www.focus-news.net/news/2019/07/02/2676280/sport-totnam-privleche-tangi-ndombele-i-dzhak-klark.html", "text": "Футбол: Тотнъм Хотспър  обяви официално втори трансфер в рамките на няколко часа. След като по-рано през деня, официално представен бе Джак Кларк, „шпорите” придобиха и  полузащитника на Олимпик Лион Танги Ндомбеле, предадоха медиите в Англия. Английският клуб ще заплати 65 милиона паунда за френския халф, като се твърди, че играчът ще подпише петгодишен договор с опция за още една година на „Тотнъм Стейдиъм”.", "date": "2019.07.02", "title": "Спорт: Тотнъм привлече Танги Ндомбеле и Джак Кларк"}
{"url": "http://www.focus-news.net/news/2019/07/02/2676282/pencho-markishki-nao-rozhen-chesto-pri-nas-pristigat-saobshteniya-za-nlo.html", "text": "Често пъти при нас пристигат съобщения за наблюдавани НЛО. Това каза в интервю за  Агенция „Фокус“  физикът Пенчо Маркишки от Института по астрономия с Национална астрономическа обсерватория в Рожен при Българска академия на науката (БАН) по повод Световния ден на НЛО. По думите му често пъти за НЛО се вземат обекти с напълно естествен произход. „Типични случаи това са съединенията на ярки планети. Когато са във видима близост Венера и Юпитер са особено ярки. Много хора не знаят, че планетите от Меркурий до Сатурн могат да се наблюдават с невъоръжено око и се виждат като ярки звездоподобни обекти над хоризонта. Често пъти при такива видими сближавания на планети се появяват съобщения за наблюдавани НЛО. Такива случаи има не един или два“, обясни физикът и допълни, че често пъти идват сигнали за наблюдаване на НЛО заедно с фотографии. „Ние сме си поставяли за задача да разберем какво представляват те и с помощта на софтуер, може да върнем вида на небето във въпросния момент, за който ни сигнализират. Тогава виждаме, че за НЛО са взети двете планети Юпитер и Венера или Сатурн и Венера, или Юпитер и Сатурн, които са били във видима близост и по този начин са привличали погледа към хоризонта и че става дума за напълно естествено явление“, допълни още Маркишки.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.07.02", "title": "Пенчо Маркишки, НАО - Рожен: Често при нас пристигат съобщения за НЛО"}
{"url": "http://www.focus-news.net/news/2019/07/02/2676281/api-dvizhenieto-v-tunel-praveshki-hanove-na-am-hemus-v-posoka-varna-shte-e-v-edna-lenta-na-3-yuli-poradi-remont-na-osvetitelnata-sistema.html", "text": "На 3 юли движението за Варна в тунел „Правешки ханове“ на АМ „Хемус“ ще се осъществява в една лента поради ремонт на осветителната система. Това съобщиха от пресцентъра на  Агенция „Пътна инфраструктура“ . От 10.00 часа до 15.00 часа ще бъде ограничено преминаването в изпреварващата лента, а автомобилите ще се пренасочват в активната. \r\nНеобходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.07.02", "title": "АПИ: Движението в тунел „Правешки ханове“ на АМ „Хемус“  в посока Варна ще е в една лента на 3 юли поради ремонт на осветителната система"}
{"url": "http://www.focus-news.net/news/2019/07/02/2676285/pregled-na-mezhdunarodnite-novini-do-18-chasa-agentsiya-fokus.html", "text": "Европейският парламент открива новата сесия във вторник с новоизбраните британски евродепутати, които все още са в редиците му и трима каталунски сепаратисти, задържани от Мадрид да заемат местата си, предава  AFP . \r\nПарламентът със 751 места със седалище в Страсбург, Франция, е по-фрагментиран от всякога след изборите през май, в което либералите и зелените, както и крайно десните и евроскептиците спечелиха сериозни позиции. \r\nСъс забавянето на Брекзит, дълбоките политически разделения във Великобритания се пренесоха и в Страсбург, където пристигнаха избраните 73 британски евродепутати. Тези от тях, които се застъпват за напускане на ЕС обърнаха гръб на европейския химн. \r\nОбратно тези от тях, които са за оставане в ЕС, носят тениски с надпис „Спрете Брекзит!“ \r\nСесията бе белязана и от протест на каталунските сепаратисти пред парламента в подкрепа на трима от тях, които са блокирани от Мадрид да встъпят в длъжност. \r\n*** Изпълнителният комитет на ВМРО-ДПМНЕ назначава нови председатели и членове на комисии на сесия, предава македонската агенция  “Макфакс“ . \r\nХристина Рунчева-Тасев, доцент в Юридическия факултет \"Юстиниян Първи\" в Скопие бе избрана за председател на Комисията по външни работи. Синиша Стояноски, доцент в Медицинския факултет - Скопие, е избран за председател на Комисията по здравеопазване.  За председател на Комисията за култура бе избран Зоран Лютков, актьор в Драматичния театър - Скопие. Мариан Ристевски, икономист, бивш кмет на Община Прилеп в периода 2005 - 2017 г., бе избран за председател на Комисията за местно самоуправление. За председател на Комисията по спорт е избран Влатко Неделковски, асистент във Факултета по физическо възпитание, спорт и здраве. \r\n*** Идеята германския министър на отбраната Урсула фон дер Лайен да бъде номинирана за председател на Европейската комисия бързо набира подкрепа на днешната среща на върха, пише  POLITICO . \r\nТака германския канцлер Ангела Меркел  ще има близък съюзник и член на собствената й партия ХДС начело на Комисията. Фон дер Лейен също ще бъде първата жена председател на Комисията, а Европейската народна партия (ЕНП), десноцентристкият съюз, който включва партията на Меркел, ще запази ръководството на Комисията. \r\nФренските власти вече посочиха, че Париж може да подкрепи Фон дер Лейен, която говори френски и е прекарал голяма част от детството си в Брюксел. Назначаването на германски ръководител на Комисията би помогнало и на френския президент Емануел Макрон да прокара френски кандидат за следващия ръководител на Европейската централна банка. \r\nКато министър на отбраната Фон дер Лейен не е играла важна роля в някои от най-острите спорове в ЕС от последните години - като тези, свързани с върховенството на закона и миграцията. Това означава, че тя не си е създала врагове между различни лагери на лидери на ЕС, като например Вишеградската група и страните от Централна и Източна Европа. \r\nЕдин от проблемите с номинацията на Фон дер Лейен ще бъде ефектът върху кандидатурата на Манфред Вебер, лидерът на групата на ЕНП за председател на Европейския парламент. Наличието на двама германски консерватори на високи позиции в ЕС едва ли би представлявало географско и политическо равновесие. \r\nСпоред дипломати една идея, която се споменава на срещата на върха е, че Вебер ще поеме втория председателски мандат от петгодишната сесия на новия парламент. Председателят на Европейския парламент се избира за срок от две години и половина. \r\n*** Обсъждат Сергей Станишев за председател на Европейския парламент, пише изданието  POLITICO , което следи на живо преговорите и консултациите в Брюксел. \r\nИмето на Сергей Станишев се очерта като възможен кандидат за президент на Европейския парламент. В момента Станишев е президент на Партията на европейските социалисти и е член на Европейския парламент от 2014 г. Той е и премиер на България между 2005 и 2009 г. \r\nЗа председател на Европейската централна банка се обсъжда кандидатурата на Кристин Лагард, директор на МВФ. \r\nОчаква се Европейския съвет да започне работа в 16:15 часа българско време. \r\n*** Миле Янакиевски отказал да яде храна в затвора в Шутка, информира македонският телевизионен канал  “Алсат М“ , излъчващ на албански. \r\nБившият министър е задържан в петък, когато съдът му наложи мярка за задържане за 30 дни по случай на продажба на държавна земя за строеж, при която Янакиевски и още девет души в крайна сметка са ощетили бюджета с 2,6 млн. евро. Янакиевски е преместен в затвора в Шуто Оризари от домашен арест, който бе нареден по искане на Прокуратурата за организирана престъпност по делото за събитията от 27 април. От затвора заявиха, че не могат да го принудят да се храни и ако продължава да отказва храна, според правилата ще трябва да го преместят в отделна килия. \r\n*** Техеран съобщи във вторник за откриването на шпионска мрежа, която работи в интерес на чужди държави в различни области на икономиката, включително атомните съоръжения в страната. Това съобщиха от агенция Fars, цитирайки изявление на представителя на иранския съд Голям Хосеин Исмаили, предава  TACC . \r\nСпоред него \"миналата година иранските тайни служби са открили група шпиони\". Исмаили каза, че \"те (шпионите) са работели в чувствителни центрове за страната, включително ядрени съоръжения и предприятия от отбранителната промишленост.\" \"Повечето от тях бяха арестувани\", заяви представителят на иранските съдебни органи. \r\nИсмаили каза също, че двама от разкритата група \"са осъдени и са получили дълги присъди.\" Той отбеляза, че иранските съдебни органи са извършили разследвания по случаите на други обвиняеми, свързани със споменатата шпионска мрежа. За някои от тях, каза Исмаили, прокурорът е поискал смъртно наказание. \r\nПредставителят на съда не уточни граждани на кои държави са участвали в неутрализираната мрежа и с кои конкретни държави са сътрудничили. \r\n*** При пожар на изследователска подводница във водите на Руската федерация са загинали 14 моряци-подводничари на 1 юли. Това се посочва в информация на Министерството на отбраната, разпространено във вторник, цитирано от  TACC . \r\n\"На 1 юли избухна пожар в руски териториални води на изследователски дълбоководeн апарат, предназначен да изследва природното пространство и дъното на Световния океан за целите на руския военно-морски флот по време на биометрични измервания. 14 моряци загинаха в резултат на отравяне с продукти на горенето\" , се отбелязва в съобщението. \r\n***", "date": "2019.07.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/07/02/2676284/montana-grad-lom-e-s-narusheno-vodopodavane-zaradi-seriozna-avariya-na-glaven-vodoprovod.html", "text": "Град Лом е с нарушено водоподаване заради сериозна авария на главен водопровод. Жители на града алармират във  \"Фейсбук\" , че са останали без вода в горещините. Днес и утре, когато също се очакват високи температури, градът остава без вода. Трасето на водопровода преминава от село Добри дол до Лом и в момента се подменя. В района на старата част все още стават аварии, които оставят града без вода. От ВиК – Монтана са изпратили в Лом аварийни групи, които да помогнат за по-бързото отстраняване на повредата. Градските чешми в Лом са малко, но от днес пред тях се извиват опашки. \r\nАнна ЛОЗАНОВА", "date": "2019.07.02", "title": "Монтана: Град Лом е с нарушено водоподаване заради сериозна авария на главен водопровод"}
{"url": "http://www.focus-news.net/news/2019/07/02/2676286/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата с Гърция. Това съобщи за  Радио „Фокус” – Кюстендил  дежурният на пункта. Движението от и към граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на моторните превозни средства. \r\nВенцеслав ИЛЧЕВ", "date": "2019.07.02", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/02/2676273/politico-zapochna-dalgo-otlaganiyat-evropeyski-savet.html", "text": "Започна дълго отлаганият Европейски съвет, информира  POLITICO . \r\nОЧАКВАЙТЕ ПОДРОБНОСТИ!", "date": "2019.07.02", "title": "POLITICO: Започна дълго отлаганият Европейски съвет"}
{"url": "http://www.focus-news.net/news/2019/07/02/2676288/varna-mezhdunarodniyat-festival-za-kasometrazhno-kino-karantinata-zapochva-tazi-vecher-na-ednoimenniya-plazh-v-kvartal-asparuhovo.html", "text": "Международният фестивал за късометражно кино „Карантината“ започва тази вечер на едноименния плаж в квартал „Аспарухово“ във Варна. В петото издание ще бъдат прожектирани със свободен достъп 41 филма от 16 държави. Това съобщиха за  Радио „Фокус“ – Варна  организаторите от Школа „Дедал“. Началото на събитието ще бъде дадено в 21.00 часа.  \r\nФестивалът ще продължи до събота, 6 юли. Той има за цел да популяризира млади и непознати автори сред професионалните филмови среди. Организаторите са осигурили безплатен транспорт за публиката и гостите на инициативата. Във всеки от фестивалните дни към „Карантината“ от сградата на бившата Стоматология, в която се помещава школа „Дедал”, ще тръгва микробус в периода 19.00 – 20.30 часа. Към центъра на града транспортът от „Аспарухово“ ще тръгва в периода 23.00 – 23.30 часа.", "date": "2019.07.02", "title": "Варна: Международният фестивал за късометражно кино „Карантината“ започва тази вечер на едноименния плаж в квартал „Аспарухово“"}
{"url": "http://www.focus-news.net/news/2019/07/02/2676291/gd-granichna-politsiya-trafikat-na-gkpp-kulata-gkpp-kapitan-andreevo-i-gkpp-dunav-most-vidin-e-intenziven.html", "text": "Трафикът на ГКПП \"Кулата\" на българо-гръцката граница е интензивен на изход и вход за товарни автомобили, по данни към 18.00 часа. Това съобщиха от  ГД „Гранична полиция“ . На ГКПП \"Капитан Андреево\" на границата с Турция трафикът е интензивен на изход за товарни и леки автомобили. На ГКПП \"Дунав мост-Видин\" на границата с Румъния трафикът е интензивен на изход за товарни автомобили. \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2019.07.02", "title": "ГД „Гранична полиция“: Трафикът на ГКПП \"Кулата\", ГКПП \"Капитан Андреево\" и ГКПП \"Дунав мост-Видин\" е интензивен"}
{"url": "http://www.focus-news.net/news/2019/07/02/2676287/predstoyashti-mezhdunarodni-sabitiya-za-3-yuli-agentsiya-fokus.html", "text": "***  Среща на китайския президент Си Дзинпин с българския президент Румен Радев \r\n***  Процес срещу бившия албански вътрешен министър Саимир Тахири за трафик на наркотици \r\n***  Среща на Сергей Лавров в председателя на Организацията за ислямско сътрудничество Юсеф бин Ахмед ал-Отайним \r\n***  Визита на малтийския премиер Джоузеф Мускат \r\n***  Среща на Ангела Меркел с ирландския президент Майкъл Хигинс \r\n***  Стачка на лекарите за по-високи заплати \r\n***  Публикуване на месечни данни за търговския баланс на САЩ", "date": "2019.07.02", "title": "Предстоящи международни събития за 3 юли  (Агенция \"Фокус\")"}
{"url": "http://www.focus-news.net/news/2019/07/02/2676292/sport-dominik-tiym-otpadna-na-uimbaldan.html", "text": "Тенис: Петият поставен в основната схема Доминик Тийм загуби мача си от първия кръг срещу американеца Сам Куери с 3:1 сета (6:7, 7:6, 6:3, 6:0). Вчера от турнира отпаднаха двама тенисисти от топ 10 на световната ранглиста - Александър Зверев и Стефанос Циципас, а днес тяхната съдба последва и финалистът от Ролан Гарос. Куери се класира за втория кръг на надпреварата, където ще срещне чилиеца Кристиан Гарин или Андрей Рубльов от Русия.", "date": "2019.07.02", "title": "Спорт: Доминик Тийм отпадна на Уимбълдън"}
{"url": "http://www.focus-news.net/news/2019/07/02/2676294/nimh-utre-maksimalnite-temperaturi-otnovo-shte-dostignat-34-39-v-otdelni-rayoni-shte-sa-i-po-visoki.html", "text": "През нощта ще бъде ясно и тихо. Утре ще бъде слънчево, около и след обяд - горещо. Това съобщи за  Агенция „Фокус“  Георги Цеков, дежурен синоптик в  Националния институт по метеорология и хидрология . Максималните температури отново ще достигнат 34-39°, в отделни райони ще са и по-високи. По-късно след обяд над северните и планинските райони ще се образуват купести облаци, на отделни места - и купесто-дъждовни, и ще превали краткотраен дъжд. Възможни са локални гръмотевични бури и градушки. Вятърът ще е слаб, от северозапад, в източните райони - от юг. \r\nПо Черноморието ще бъде слънчево и горещо. Ще духа характерен бриз. Максималните температури ще са 30-33°. Температурата на морската вода е 26-28°. Вълнението на морето ще е 2-3 бала. \r\nНад планините ще е предимно слънчево. След обяд ще се развива купеста облачност, а до полунощ на места ще превали и прегърми. Вятърът ще е слаб, предимно от изток-североизток, като привечер ще се ориентира от север-северозапад. Максималната температура на височина 1200 метра ще е около 29°, на 2000 метра – около 22° \r\nАтмосферното налягане ще е близко до средното за месеца. \r\nПрез следващите дни температурите ще се понижат, а въздушната маса над страната ще е неустойчива. В четвъртък и петък над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни валежи и градушки. Максималните температури в петък ще бъдат между 27° и 32°. В събота ще преобладава слънчево време, около и след обяд - с купеста облачност. Има малка вероятност за локални краткотрайни валежи. Температурите отново ще се повишат.", "date": "2019.07.02", "title": "НИМХ: Утре максималните температури отново ще достигнат 34-39°, в отделни райони ще са и по-високи"}
{"url": "http://www.focus-news.net/news/2019/07/02/2676290/predstoyashti-sabitiya-v-stranata-za-3-yuli-agentsiya-fokus.html", "text": "*** \r\nОт 09.00 часа в Народното събрание ще се проведе редовно пленарно заседание. \r\n*** \r\nОт 9.30 часа в хотел Рамада ще се проведе семинар на тема „ИКГ/Дигитализацията – прогнозиране на нововъзникващи рискове“.  В събитието ще участват президентът на КНСБ Пламен Димитров, вицепрезидентът на КНСБ д-р Иван Кокалов, както зам.-министърът на труда и социалната политика Лазар Лазаров. \r\n*** \r\nОт 13.00 часа в официалната зала на Столична община заместник-министърът на труда и социалната политика и ръководител на Управляващия орган на Оперативна програма „Развитие на човешките ресурси“ Зорница Русинова ще подпише договор с кмета Йорданка Фандъкова за предоставяне на услугата „Патронажна грижа“ на възрастни хора над 65 г. и хора с увреждания.  \r\n*** \r\nОт 08.30 часа 12 състав на Специализирания наказателен съд ще гледа състави на придобиване и държане на наркотични вещества спрямо Марио Т., Тодор Г., Петко С., Венцислав Д. и Ивайло С. \r\n*** \r\nОт 09.00 часа в зала „Проф. Марин Дринов“ (Голям салон на БАН) на ул. „15 ноември“ № 1, ще се открие „Седмица на бенефициентите на Фонд „Научни изследвания“. \r\n*** \r\nОт 09.30 часа в Съвета за електронни медии започва изслушването на кандидатите за генерален директор на БНТ. \r\n*** \r\nОт 10.00 часа VІІІ състав на Специализирания наказателен съд ще гледа делото за образуване и ръководене на организирана престъпна група срещу Цветан В., Александър П., Илиан З., Георги Х., Георги З., Елка С., Елена И., Рангел С., Светлана Г., Снежанка С., Маргарита Г., Красимир Х., Маргарита П., Мария Д., Борислава К., Цветан Г., Румен С. и Славияна В. \r\n*** \r\nОт 10.00 часа 15 състав на Специализирания наказателен съд ще гледа делото за образуване и ръководене на организирана престъпна група срещу Христон М., Филип Ч., Мехмед М., Венко Д. и Ергюн Б.  \r\n*** \r\nОт 10.00 часа VI състав на Специализирания наказателен съд ще гледа делото за образуване и ръководене на организирана престъпна група срещу Емил М., Мартин Д. и Калоян Б.  \r\n*** \r\nОт 10.00 часа 10 състав на Специализирания наказателен съд ще гледа делото за участие в ръководството на престъпна група срещу Мариана Г., Милена Д. и Ивелина Л.  \r\n*** \r\nОт 10.00 часа XXIII състав на Специализирания наказателен съд ще гледа делото за участие в ръководството на престъпна група срещу Веселин М., Методи М. и Росен Т.  \r\n*** \r\nОт 10.00 часа XIX състав на Специализирания наказателен съд ще гледа квалифицирани състави за изнудване срещу Петър С. \r\n*** \r\nОт 10.00 часа VII състав на Специализирания наказателен съд ще заседава по делото образуване и ръководене на организирана престъпна група срещу Еленка Т.  \r\n*** \r\nОт 11.00 часа ХVІІ състав на Специализирания наказателен съд ще заседава по делото образуване и ръководене на организирана престъпна група срещу Валентин Х., Николай И., Иво И., Красимир Б., Юлиян К., Красимир Л., Михаил Т., Добрин Д. и Гриша Д.  \r\n*** \r\nОт 11.00 часа в Зала Роял на София Хотел Балкан ще бъдат представи резултатите от проучването за тазгодишния индекс за безопасно шофиране. В събитието ще участват Ангел Попов, заместник-министър на транспорта, информационните технологии и съобщенията, Малина Крумова, председател на Държавна агенция \"Безопасност на движението по пътищата“, Бойко Рановски, изпълнителен директор на Изпълнителна агенция „Автомобилна администрация“, Алекси Кесяков, МВР. \r\n*** \r\nОт 11.30 часа в зала „Триадица“ в Гранд хотел София ще бъдат представени резултатите от първото тримесечие на 2019 г. за тенденциите и нивата на незаконна търговия с цигари от проучването на празните опаковки.  \r\n*** \r\nОт 13.00 часа в залата на етаж 5 в Министерство на образованието и науката ще се проведе пресконференция за представяне на резултатите от националното външно оценяване за учениците от VII клас. \r\n*** \r\nОт 13.30 часа ХІ състав на Специализирания наказателен съд ще заседава по делото образуване и ръководене на организирана престъпна група срещу Станислав С., Станислав Т., Калин С., Йордан М. и Симеон С.  \r\n*** \r\nОт 13.30 часа в заседателната зала в сградата на Висшия съдебен съвет, ул. „Екзарх Йосиф“ № 12, ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа 10 състав Специализирания наказателен съд ще гледа делото за участие в ръководството на престъпна група срещу Никола Б., Билян К. и Любомира И.  \r\n*** \r\nОт 13.30 часа XVII състав Специализирания наказателен съд ще гледа квалифицирани състави на изнудване срещу Милчо Б. и Христо Т.  \r\n*** \r\nОт 14.00 часа VІІ състав Специализирания наказателен съд ще гледа делото за образуване и ръководене на организирана престъпна група срещу Лазгин Х., Ивайло Д. и Али Х.  \r\n*** \r\nОт 15.00 часа XVII състав Специализирания наказателен съд ще заседава по делото за участие в организирана престъпна група срещу Божидар М. \r\n*** \r\nОт 15.30 часа XI състав Специализирания наказателен съд ще заседава по делото за участие в ръководството на престъпна организация срещу Билял Х. и Айдън Д.  \r\n*** \r\nОт 18.00 часа на Малката сцена на Софийската опера и балет клуб „Приятели на Вагнеровия оперен театър“ ще дадат отговор на въпроса какво прави Софийската опера българския Байройт на Балканите. \r\n*** \r\nОт 19.00 часа в Балната зала на хотел „Интерконтинентал“ ще се проведе връчването на годишните банкови награди „Банка на годината“. \r\n*** \r\nОт 10.00 часа пред площад „Никола Вапцаров“ ще се открие инициативата Международен ден без найлонови торбички. \r\n*** \r\nОт 11.00 часа в Комплексен онкологичен център – Бургас ще бъде даден старт на проекта за изграждането на нова сграда – корпус №3, към центъра. \r\n*** \r\nОт 15.00 часа в Заседателната зала на Общината ще започне пресконференция за предстоящото единадесето издание на Бургаски музикални празници \"Емил Чакъров\" - фестивал, организиран от Община Бургас и Държавна опера – Бургас.  \r\n*** \r\nОт 11.00 часа в Музея по история на медицината ще се проведе Научно-практическа конференция по водно спасяване. Изданието е посветено на доайена на водното спасяване във Варна и България Лаврентий Силов. Организатор е БЧК в рамките на Седмицата на водното спасяване. \r\n*** \r\nОт 14.00 часа флашмоб за раздаване на пазарски торби за многократна употреба ще се проведе на Синия пазар. \r\n*** \r\nОт 18.00 часа в Арт галерия Le Papillon ще бъдат представени акварелни творби на Андриан Бекяров. Изложбата е включена в съпътстващата програма на второто издание на Международно Триенале на Акварела – Варна 2019.  \r\n*** \r\nОт 10.30 часа в х-л „Панорама“ ще се проведе заключителна пресконференция по проект „Млад проектен ръководител в трансграничния регион“ по програма Интеррег V-A Румъния – България.  \r\n*** \r\nОт 10.30 часа в Детски отдел на РБ „Христо Ботев“ ще бъде открито „Лято в библиотеката 2019г.“. \r\n*** \r\nОт 11 часа на пл. „Свобода“ ще се състои концерт на Духов оркестър – Добрич. \r\n*** \r\nОт 10.00 часа в Историческия музей в Панагюрище се открива Лятна ваканционна програма за деца и ученици. \r\n*** \r\nВ 09.30 часа  на кръстовището на улиците „Тодор Александров“ и “Дрин“ кметът на район „Южен” Борислав Инчев ще даде старт по изграждането на нова детска площадка. \r\n*** \r\nВ 10.00 часа в пресклуба на БТА ще се проведе пресконференция на кандидатът за кмет на Пловдив на предстоящите избори за местна власт Николай Иванов, подкрепен от широка коалиция от партии, неправителствени организации и граждани. \r\n*** \r\nОт 11.00 часа в Дом на културата „Борис Христов“ ще се проведе среща от информационна кампания за новите правила на Десета конкурсна сесия на Националния иновационен фонд (НИФ).  \r\n*** \r\nОт 18.00 часа в Зала „Сезони” на Голямата къща (ул. „Кръстю Пастухов” 18) анализаторът и народен представител от БСП проф. Иво Христов ще коментира геополитически теми и процеси.  \r\n*** \r\nОт 9.00 часа на спортна база \"Гнездо на орли\" ще се състои турнир по футбол.  \r\n*** \r\nОт 10.00 часа в Детския отдел на библиотека „Родина“, ул. „Българско опълчение“, 69, ще гостуват „Зелени Балкани“ – Стара Загора с представление на  Куклен театър „Слънчице“ – етюди и танци. \r\n*** \r\nОт 19.00 часа в Народно читалище „Св. Климент Охридски  1858“ ще се проведе концерт бенефис на джаз-балет „Каприз“ с участието на клуб „Кариби“, ВС „Розов Свят“ и ДМФ „Звездопад“. \r\n*** \r\nОт 21.00 часа на сцена „Лапидариум“ на Регионалния исторически музей – Стара Загора ще бъде представена постановката „Енергични хора“ – спектакъл на Драматичен театър „Гео Милев“ – Стара Загора. \r\n*** \r\nОт 10.30 часа в залата на НЧ „Будител-1997“ ще се проведе откриваща пресконференция по проект „Изграждане на четири центъра за грижа за лица с психични разстройства на територията на Община Струмяни”.", "date": "2019.07.02", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2019/07/02/2676295/tssmp-sofiya-24-sa-signalite-za-kolabirali-grazhdani-zaradi-visokite-temperaturi.html", "text": "До 15.00 часа сме получили 24 сигнала за колабирали граждани на улицата вследствие на високите температури. Това съобщи за  Агенция „Фокус“  говорителят на Центъра за спешна медицинска помощ (ЦСМП) в София Катя Сунгарска. По думите й броят на потърсилите помощ в днешния ден не е по-различен от случаите, на които се отзовава Спешната помощ в летните месеци. „Колабирали има, защото при по-високата температура пада кръвното налягане и човек се чувства отпаднал, завива му се свят“ обясни тя и уточни, че няма тежки случаи през днешния ден.  \r\nДаяна ДЮЛГЕРОВА", "date": "2019.07.02", "title": "ЦСМП-София: 24 са сигналите за колабирали граждани заради високите температури"}
{"url": "http://www.focus-news.net/news/2019/07/02/2676298/sliven-trafikat-po-patishtata-v-oblastta-e-intenziven-no-ne-se-obrazuvat-zadrastvaniya.html", "text": "Пътищата в Сливенска област са сухи и нормално проходими, съобщиха от  Областното пътно управление . Трафикът е интензивен, но не се образуват задръствания. \r\nПроходите Твърдишки и Вратник са затворени целогодишно за тежкотоварни автомобили над 10 т. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2019.07.02", "title": "Сливен: Трафикът по пътищата в областта е интензивен, но не се образуват задръствания"}
{"url": "http://www.focus-news.net/news/2019/07/02/2676293/pencho-markishki-nao-rozhen-neotdavna-poluchihme-kadar-v-rayona-na-rilskiya-manastir-koyto-predizvika-samneniya-za-nlo.html", "text": "Неотдавна получихме кадър в района на Рилския манастир, който предизвика съмнения за наблюдавани НЛО. Това каза в интервю за  Агенция „Фокус“  физикът Пенчо Маркишки от Института по астрономия с Национална астрономическа обсерватория в Рожен при Българска академия на науката (БАН) по повод Световния ден на НЛО. „Това бяха така наречените флеъри, които фотографите много добре знаят какво представляват. Става въпрос за вътрешни отражения в лещите на обектива, които са с цвета на антирефлексните им покрития“, каза Маркишки. Той обясни, че те са обикновено червеникави, зеленикави и синкави на цвят. „Тези отражения се дължат на наличието на ярки лампи, влизащи в зрителното поле на фотообектива. Те могат да се случат на произволни места в кадъра: на фона на небето, на покриви на сгради. Човек, който не е запознат с този ефект и не го е наблюдавал, защото друг път не е снимал нощем, се впечатлява от наличието на такива отблясъци, които имат овален или кометоподобен вид. След това тези ефекти получават странни тълкувания“, посочи Маркишки.  \r\nДеница КИТАНОВА", "date": "2019.07.02", "title": "Пенчо Маркишки, НАО Рожен: Неотдавна получихме кадър в района на Рилския манастир, който предизвика съмнения за НЛО"}
{"url": "http://www.focus-news.net/news/2019/07/02/2676299/blagoevgrad-obshtina-bansko-razdade-nad-500-broya-tsvetya-na-zhitelite-i-gostite-na-grada.html", "text": "По случай Международния ден на цветята, Община Банско раздаде над 500 броя цветя от род „Тагетес” на жителите и гостите на града. Това съобщиха от пресцентъра на  Община Банско . Цветята са собствено производство, отгледани в общинския разсадник.  \r\n„Идеята на инициативата е да зарадваме хората и да направим домовете им по-красиви и уютни“, коментира кметът на Общината Георги Икономов. \r\nХората с радост и усмивка приемаха цветята от пет малки момичета, облечени във фланелки, с логото на най-новата инициатива в Банско - неРазделно Банско, а утре - 3-и юли, градът ще отбележи Международния ден без найлонови торбички с множество прояви.", "date": "2019.07.02", "title": "Благоевград: Община Банско раздаде над 500 броя цветя на жителите и гостите на града"}
{"url": "http://www.focus-news.net/news/2019/07/02/2676289/ep-parlamentat-shte-izbere-svoite-predsedatel-i-zamestnik-predsedateli-v-sryada.html", "text": "В серия от гласувания, които ще започнат в 10.00 ч. в сряда, 3 юли, евродепутатите избират кой ще заема висшите ръководни длъжности в Парламента през следващите две години и половина, информира  Пресслужбата на Европейския парламент . \r\nКрайният срок за подаването на кандидатурите за председател на Парламента е днес в 23.00 ч. българско време.    \r\nПреди да започне гласуването за председател, всеки кандидат ще има възможност да направи кратко изявление от пет минути.   \r\nТайното гласуване се провежда на хартия, като за да бъде избран, кандидатът трябва да събере абсолютно мнозинство от гласовете, т.е. 50% плюс един.    \r\nСлед избирането на председател, евродепутатите ще изберат 14 заместник-председатели. Гласуването за квестори на ЕП ще започне от 10.00 ч. българско време в четвъртък.", "date": "2019.07.02", "title": "EП: Парламентът ще избере своите председател и заместник-председатели в сряда"}
{"url": "http://www.focus-news.net/news/2019/07/02/2676296/blagoevgrad-stotitsi-pravoslavni-hristiyani-se-prekloniha-pred-chudotvornata-ikona-na-sv-bogoroditsa-skoroposlushnitsa-v-bansko.html", "text": "Копие на иконата на света Богородица \"Скоропослушница\" бе посрещнато от Негово Високопреосвещенство Неврокопския митрополит Серафим и Негово Високопреосвещенство Западно и Средноевропейския митрополит Антоний пред катедралния храм \"Света Троица\" - Банско в 17.00 часа на 1 юли пред катедралния храм \"Света Троица\" в Банско. Това съобщиха от пресцентъра на  Община Банско . \r\nКметът на Община Банско – Георги Икономов,  който наскоро се завърна от Атон, беше от първите, които се поклониха пред чудотворната икона. След тържественото посрещане в храма бе отслужена и архиерейска вечерня, в която участие взеха и архимандрит Пахомий, ректор на Софийската духовна семинария, архимандрит Василий, протосингел на Софийска света митрополия, монаси от Дивотинския манастир, храмовите духовници. \r\nСтотици православни християни се покланяха на иконата на Майката Божия, а на вторият ден от престоя бе отслужена и архиерейска света литургия, на която присъстваха градоначалникът Икономов и Красимир Вълчев - министър на образованието и науката. \r\nИконата е копие на чудотворната иконата на света Богородица \"Скоропослушница\", изографисана и осветена в манастира „Дохиар“ в Света гора. \r\nСлед светата литургия кметът покани висшите духовници на среща, на която обсъдиха проект за изграждането на нов параклис „Св Дух” в града. Идеята на кмета е той да бъде в типичен бански стил - дърво и гранит, съобразен с църковните канони. \r\nУастниците в срещата си припомниха истории за съществуването на църквите на територията на Общината и бяха категорични, че църквата в Банско е една от най-посещаваните в епархията, като отбелязаха и факта, че в града никога не е имало джамия. Отец Янко Русков завърши с думите \"Единението, единомислието и вярата в Бога дават на Банско много благодат. Дърветата, водата и въздухът са в единство и ние сме благодарни,че от кметския стол с достойнство и гордост помага човек като Георги Икономов, доказал своето отношение към църквата през годините\".", "date": "2019.07.02", "title": "Благоевград: Стотици православни християни се преклониха пред чудотворната икона на св. Богородица \"Скоропослушница\" в Банско"}
{"url": "http://www.focus-news.net/news/2019/07/02/2676301/vitseprezidentat-iliyana-yotova-politicheskiyat-elit-na-evropa-ne-nauchi-uroka-daden-mu-ot-evropeyskite-grazhdani.html", "text": "„Политическият елит на Европа очевидно не е научил урока, който му дадоха европейските граждани на евроизборите в края на май. А те искат промяна. Три дни европейските лидери заседават, без да намерят консенсус за разпределението на ръководните постове. Пред очите ни се разиграва сериозен пазарлък за постове. Освен имената, които се въртят в рулетка, не знаем нищо за техните визии за промяна на Европейския съюз. Ако искаме да върнем доверието на европейците в европейските институции, трябва да обърнем този процес.“ Това заяви вицепрезидентът Илияна Йотова при откриването в София на Регионална академия „Европейската перспектива за Западните Балкани“, съобщиха от  прессекретариата на държавния глава . Организатор на академията е Българско училище за политика „Димитър Паница“. Участниците в академията са от училищата по политика в Албания, Босна и Херцеговина, България, Косово, Черна гора, Северна Македония и Сърбия. \r\nПо-рано пред журналисти вицепрезидентът коментира, че ако начело на Европейския парламент бъде избран председателят на Партията на европейските социалисти Сергей Станишев и постът върховен представител на ЕС за външна политика бъде зает също от социалист, това би създало доста добър екип, който ще доведе до сериозни размествания в европейската ръководна конструкция, в работата на институциите, в правенето на политики. \r\nВицепрезидентът посочи, че е оценка за българската държава фактът, че три български имена се спрягат за ръководни постове. \r\nЗа бъдещия български еврокомисар Илияна Йотова заяви, че България продължава да прави една и съща грешка. Вицепрезидентът е убедена, че страната ни трябва да има няколко варианта за еврокомисар, за да може накрая да посочи най-подготвения човек за най-добрата позиция. \r\n„Вчера се понижиха цените на роуминга в страните от Западните Балкани, а от 2021 г. таксите би трябвало да отпаднат напълно. Така се надявам да паднат и стените между държавите в региона, да има свободно движение на хора, сътрудничество и общи проекти“, заяви вицепрезидентът Йотова пред участниците в регионалната академия. Вицепрезидентът е убедена, че мястото на страните от Западните Балкани е в Европейския съюз. Йотова е категорична, че темата за разширяването на Съюза не трябва да слиза от дневния ред на Европа. Илияна Йотова изтъкна водещата роля на България за европейската интеграция на Западните Балкани. Според вицепрезидента не съществува дилема между икономическо партньорство със Западните Балкани и политическо разширяване. Илияна Йотова е убедена, че Берлинският процес не може да замени бъдещето реално членство в ЕС. \r\nВицепрезидентът посочи, че България трябва да бъде постоянен член на Берлинския процес, защото тя има визия за развитието на Западните Балкани, каквито уверения получи Илияна Йотова преди дни на срещите си на високо ниво в черногорската столица Подгорица. \r\nВицепрезидентът Йотова очаква приоритетите, запланувани за срещата на Берлинския процес в Познан след два дни, да получат по-конкретно развитие.", "date": "2019.07.02", "title": "Вицепрезидентът Илияна Йотова: Политическият елит на Европа не научи урока, даден му от европейските граждани"}
{"url": "http://www.focus-news.net/news/2019/07/02/2676302/izvestiya-klimatichen-aparteyd-zaradi-bogatite-stradat-bednite.html", "text": "Заради богатите страдат бедните в така наречения „климатичен апартейд“, пише руският вестник  “Известия“ . \r\nДори и с прилагането на консервативни прогнози в областта на глобалното затопляне, десетки милиони бедни по света ще трябва да изберат до края на века - да умрат от глад или да променят мястото си на пребиваване. Такива оценки са представени в новия доклад, изготвен в ООН. „Известия“ се запозна за документа, чиито автори са убедени, че изменението на климата ще се отрази не само на демографските, миграционните и икономическите процеси на планетата, но ще засегне и основните универсални ценности, както и основните човешки права. \r\nДори ако се реализира малко вероятният най-оптимистичен сценарий, според който средната температура в света ще се повиши само с 1,5 градуса по Целзий до 2100 г., в много региони затоплянето ще бъде крайно, което ще доведе до криза в продоволствената сигурност, загуба на доходи и влошаване на ситуацията в здравеопазването. Много жители на такива райони ще трябва да избират - да умрат от глад или да се преместят в по-проспериращи региони. \r\nСпоред The Independent по-бедната половина от световното население - 3,5 милиарда души - генерира едва 10% от емисиите на вредни вещества в атмосферата. В същото време 10% от най-богатите жители на Земята са отговорни за производството на около половината от общия обем на парниковите газове. Според доклада на неправителствената асоциация Oxfam, която цитира публикацията, всеки богат човек, който е част от едва 1% - делът на най-богатото население на планетата, консумира 175 пъти повече въглеводороди, отколкото един представител на 10%-те процента най-бедни хора на Земята. \r\nГлобалното затопляне има още една, на пръв поглед, не съвсем очевидна последица - този процес е пряко свързан със ситуацията с правата на човека, включително правото на живот, храна, подслон и достъп до питейна вода, отбелязва специалният докладчик на ООН. \r\nСпоред ООН ролята на държавите в борбата с изменението на климата на планетата и неговите социално-икономически последици е очевидно недостатъчна. Като пример, докладчикът Филип Алстън споменава Парижкото споразумение за климата - редица страни, които са го подписали, не спазват изцяло неговите условия, а други изобщо отказват да участват в договора. \r\nВъпреки факта, че САЩ са вторият по големина замърсител на околната среда в света след Китай, Тръмп предпочита да обвинява другите за екологичната криза. \r\nПренебрежението, което сегашната американска администрация показва по отношение на екологичните проблеми и климатичните катаклизми, е доста очевидно. Ръководителят на Федералната агенция за опазване на околната среда на САЩ заяви, че изменението на климата не е негов основен приоритет, а тревогите на учените са твърде преувеличени. Самият Тръмп също така каза, че Вашингтон няма да изпълни условията на Парижкото споразумение за климата, защото в противен случай страната ще загуби 2,7 милиона работни места до 2025 година. \r\nМного учени смятат, че последиците от глобалното затопляне включват природни бедствия като суша, горски пожари и наводнения - тези бедствия, с които много части на САЩ се сблъскват редовно и струват на бюджета десетки милиарди долари годишно. С тази ситуация обаче Тръмп изглежда готов да се справи. Във всеки случай прехвърлянето на производството към по-екологични технологии и инвестиции в борбата срещу замърсяването на околната среда е трудоемък, скъпоструващ, много дългосрочен процес и в същото време не предполага бърз резултат.  Юлиян Марков", "date": "2019.07.02", "title": "Известия: Климатичен апартейд – заради богатите страдат бедните"}
{"url": "http://www.focus-news.net/news/2019/07/02/2676303/nimh-zhalt-kod-za-visoki-temperaturi-e-obyaven-v-tsyalata-strana-za-3-yuli.html", "text": "Жълт код за високи температури е обявен в цялата страна за 3 юли, сочи справка на сайта на  Националния институт по метеорология и хидрология  (НИМХ). В повечето райони ще надвишават 36 градуса. При тази степен на предупреждение са възможни здравни проблеми за чувствителни и болни хора, възрастни и деца.", "date": "2019.07.02", "title": "НИМХ: Жълт код за високи температури е обявен в цялата страна за 3 юли"}
{"url": "http://www.focus-news.net/news/2019/07/02/2676304/sport-predlagat-trenyorski-post-na-nemanya-vidich-v-manchestar-yunayted.html", "text": "Футбол: 37-годишният Неманя Видич е получил предложение да води състава до 23-години на Манчестър Юнайтед, според  близкият му приятел Ненад Лалатович, който е начело на Войводина Нови Сад. За бившия сръбски бранител това би било амбициозна стъпка в треньорската професия. Видич в момента обмисля предложението.", "date": "2019.07.02", "title": "Спорт: Предлагат треньорски пост на Неманя Видич в Манчестър Юнайтед"}
{"url": "http://www.focus-news.net/news/2019/07/02/2676300/politicoevropeyskiyat-savet-izleze-v-pochivka-do-1930-chasa.html", "text": "Европейският съвет излезе в почивка до 19:30 часа, информира  POLITICO .  \r\nСпоред неофициално разпространената информация лидерите са много близко до постигане на компромис, както пише председателят на Съвета Доналд Туск. Запознати с преговорите твърдят, че засега само Германия има възражения към така предложения пакет от номинации, въпреки, че се предлага германски политик да оглави Европейската комисия заради разногласия в управляващата коалиция в Берлин.  Юлиян Марков", "date": "2019.07.02", "title": "POLITICO:Европейският съвет излезе в почивка до 19:30 часа"}
{"url": "http://www.focus-news.net/news/2019/07/02/2676305/pencho-markishki-nao-rozhen-planetite-yarkite-sateliti-i-mezhdunarodnata-kosmicheska-stantsiya-sa-barkani-s-nlo.html", "text": "Планетите, ярките сателити и Международната космическа станция са бъркани с НЛО. Това каза в интервю за  Агенция „Фокус“  физикът Пенчо Маркишки от Института по астрономия с Национална астрономическа обсерватория в Рожен при Българска академия на науката (БАН) по повод Световния ден на НЛО. „Имали сме случаи с туристически групи, които идват на Рожен, за да видят звездно небе и някои от нашите дежурни астрономи да им покаже обекти, които се виждат в дадената нощ по небето. Мога да кажа от личен опит, че много често за НЛО бъркат светлините на Международната космическа станция, която е особено ярка. Нейната яркост е съизмерима с яркостта на Венера или Зорницата и Вечерницата, както я знаят много хора“, обясни Пенчо Маркишки. Той посочи, че друго, което привлича вниманието, това са мигащите светлини на самолетите. „Ако ги гледаме от София, когато самолетите прелитат нощем ниско над града, няма да ги сбъркаме. Ако един самолет лети високо или на около 10 км от земята и се виждат мигащите му светлини, много хора, заради голямото разстояние, бъркат това с НЛО“, поясни физикът. По думите му сателитите, които също са ярки, също привличат поглед и будят догадки. „Особено спътниците Iridium. Те правят кратковременни особено ярки проблясъци в небето. Често пъти могат да бъдат взети за метеори или пък НЛО, защото са особено ярки. Iridium са много по-ярки от Венера или траят по няколко секунди. Човек, който не очаква такова явление, може да бъде развълнуван от него“, допълни още той.  \r\nДеница КИТАНОВА", "date": "2019.07.02", "title": "Пенчо Маркишки, НАО – Рожен: Планетите, ярките сателити и Международната космическа станция са бъркани с НЛО"}
{"url": "http://www.focus-news.net/news/2019/07/02/2676308/montana-ministrite-petya-avramova-i-neno-dimov-otkriha-mineralen-vodoprovod-v-berkovitsa.html", "text": "Радио „Фокус“- Видин от общината в Берковица. Проектът е  финансиран от Националния доверителен екофонд, с обща стойност на проекта 1 040 109,82 лв., от които 520 000 лева чрез пилотната схема на инвестиционната програма „Минерални води“, съфинансиран в размер на 520 000 лв. чрез ПМС 260/2017 г., с обща дължина на трасето 7 786,28 м. Петя Аврамова, министър на регионалното развитие и Нено Димов, министър на околната среда и водите участваха в откриването на водопровода. Гости на церемонията бяха Дилян Димитров, народен представител от ГЕРБ и представители на фирмите, участвали в изграждането на водопровода. \r\nКметът на Община Берковица инж. Милчо Доцов заяви: „Днес в Берковица отново празнуваме, нашият празничен календар е преизпълнен със събития, но днешното събитие е едно от най-радостните през последните години. Този проект е един от най-ефективните проекти с бъдещ потенциален ефект за нашия град, за нашето бъдеще и за нашето население, защото той дава възможността на всички туристически обекти, които са налични в града, на всички бъдещи и потенциални инвеститори, които желаят да инвестират, да развиваме спа и балнеотуризъм. Аз съм изключително щастлив, че успяхме да реализираме този проект и благодаря за съвместната работа с Националния доверителен екофонд, с Министерството на околната среда и водите, с Министерството на регионалното развитие и благоустройство по изпълнението на проектите, защото винаги съм казвал, че ако постигаме някакви резултати, те са резултат от колективен труд и тук с реализацията на този проект ние показваме, че когато има обединени усилия между община и държава се постигат и резултати“. \r\nНа церемонията присъстваха общински съветници, служители на Общинска администрация – Берковица, граждани и гости на града. Официалната церемония завърши с празнична програма с участието на Яна и Благослава Михови и Клуб за български народни танци и хора „Българка“ при Профилирана гимназия „Д-р Иван Панов“.", "date": "2019.07.02", "title": "Монтана: Министрите Петя Аврамова и Нено Димов откриха минерален водопровод в Берковица"}
{"url": "http://www.focus-news.net/news/2019/07/02/2676307/afp-ukrayna-ne-iska-nablyudateli-ot-pase-na-parlamentarnite-izbori.html", "text": "Украйна във вторник обяви, че оттегля поканата си към наблюдатели от Парламентарната асамблея на Съвета на Европа (ПАСЕ) да наблюдават изборите по-късно този месец в знак на протест срещу възстановяването на пълноправното членство на Русия в организацията, предава  AFP . \r\nРуските делегати бяха лишени от правото си на глас в ПАСЕ през 2014 г., след като Москва анексира Крим от Украйна, но миналата седмица им беше позволено да се върнат въпреки силните възражения на Киев. \r\nПредседателят на украинския парламент Андрий Парубий заяви във вторник, че е подписал писмо до президента на ПАСЕ, че техните наблюдатели вече не са добре дошли на парламентарните избори, които ще се проведат на 21 юли. \r\n\"Представители на една страна агресор, Русия, не могат да бъдат сред международните наблюдатели, те ще бъдат агенти на хибридна война, а не наблюдатели\", пише Парубий на своята страница в социалната мрежа „Фейсбук“. \r\n\"Всяко влияние на Русия върху украинските избори, по всякакъв начин, не е приемливо.\" \r\nУкрайна, заедно с Грузия, Естония, Латвия, Литва, Полша и Словакия, безуспешно се опитаха да блокират завръщането на Русия в ПАСЕ, но то беше одобрено с 116 гласа \"за\" и 62 „против\".  Юлиян Марков", "date": "2019.07.02", "title": "АFP: Украйна не иска наблюдатели от ПАСЕ на парламентарните избори"}
{"url": "http://www.focus-news.net/news/2019/07/02/2676306/sofiya-kmetat-yordanka-fandakova-prisastva-na-posreshtaneto-na-ikona-ot-sveta-gora-v-hrama-sv-petka-v-stolichniya-kvorlandovtsi.html", "text": "С благословията на Негово Светейшество Българския Патриарх Неофит в храма \"Св. Петка\" в кв.\"Орландовци\" бе посрещната икона на Богородица \"Скоропослушница\", която е изработена в Света гора. Това съобщиха от пресцентъра на  Столична община . Кметът на София Йорданка Фандъкова присъства на посрещането на иконата в храма заедно с много миряни. В храма бе отслужена света литургия.  \r\n\"Църквата \"Св. Петка\" в кв.\"Орландовци\" е възстановена напълно и в момента се изгражда неделно училище към нея.\", каза кметът Фандъкова. \"Защото вярата е най-важното в живота на всеки\", посочи също тя.  \r\nИконата е копие на икона на св. Богородица \"Скоропослушница\" и е изработена от монаси в манастира Дохиар в Света гора специално за храм \"Св. Петка\" в София.  \r\nОчаква се за храмовия празник на църквата на 14 октомври да бъде завършено и неделното училище към нея.", "date": "2019.07.02", "title": "София: Кметът Йорданка Фандъкова присъства на посрещането на икона от Света гора в храма \"Св. Петка\" в столичния кв.\"Орландовци\""}
{"url": "http://www.focus-news.net/news/2019/07/02/2676310/ministerstvoto-na-kulturata-oprovergava-mediyna-publikatsiya-za-razhodite-po-otnoshenie-na-organizatsiyata-i-provezhdaneto-na-venetsianskoto-bienale-po-izkustvata.html", "text": "Във връзка с публикация на \"Офнюз\" със заглавие: „2400 лв. за билет от София до Венеция, или как си живеят в Министерството на културата“, публикувана в 16.04 часа днес, 2 юли 2019 г., по отношение на организацията и провеждането на Венецианското биенале по изкуствата във Венеция, от  Министерството на културата  съобщиха, че сумите за командироване на служители от министерството са изчислени неточно.  \r\nОт Министерството посочват, че посочените в материала суми са многократно завишени и уточняват, че е допусната техническа неточност при конвертирането на валутата, като цените в лева са изчислени като цени в евро, а реалните суми, цитирани в публикацията, са точно наполовина, като например, самолетните билети на експертите не са 2425.84  лв. и 1700,20 лева, както е посочено, а съответно 1240.31 лв. и 869.30 лв, каквато е тяхната реална стойност.  \r\n\"Уточняваме също, че билетите са закупени на най-ниска цена, те са икономична класа, двупосочни, с прекачване и съгласно сключен договор по Закона за обществените поръчки с изпълнител, който осигурява самолетни билети и настаняване при командировки на служители на министерството в чужбина, като предложенията за билети и настаняване следва да са съобразени с Наредбата за служебните командировки и специализации в чужбина. При получена заявка Изпълнителят предоставя на възложителя варианти на пътуване, съобразени и с Наредбата за командировъчните средства при задграничен мандат, Наредбата за дългосрочните командировки в чужбина и Наредбата за командировки в страната. \r\nНе само пътуванията до Венеция, но и всички служебни командировки, осъществявани от служители на Министерството на културата, са извършвани при стриктно спазване на законите и нормативната уредба на страната\", подчертават от Министерството на културата и допълват, че същото се отнася и за нощувките, които са осъществени в рамките на лимита, утвърден в Наредбата за служебните командировки и специализации в чужбина, като именно по тази причина хотелското настаняване е направено в предградие на Венеция, а не в самия град или в близост до международните павилиони, защото в този момент, поради големия интерес към събитието и неговия международен характер, цените на хотелите многократно са надвишавали лимитите, посочени в българските закони. \r\n\"Обръщаме внимание и на факта, че изчисленията на \"Офнюз\", както и примерите за хипотетично възможни цени на нощувки и самолетни билети, са принципни и несъобразени със събития и периоди. Както знаете, билетите и тяхната цена варират според сезона, деня на пътуването, натовареността на авиолиниите и други фактори, което прави заключенията на автора манипулативни и тенденциозни. \r\nВъв времето, през което е осъществено пътуването на служителите на Министерството на културата, това са били възможно най-ниските цени, предложени от фирмата, към момента\", отбелязват от министерството.", "date": "2019.07.02", "title": "Министерството на културата опровергава медийна публикация за разходите по отношение на организацията и провеждането на Венецианското биенале по изкуствата"}
{"url": "http://www.focus-news.net/news/2019/07/02/2676311/global-times-kitay-kitayskiyat-prezident-posreshtna-turskiya-si-kolega.html", "text": "Китайският президент Си Дзинпин се срещна с гостуващия турски президент Реджеп Тайип Ердоган в Пекин във вторник, пише китайското англоезично издание  Global times .  \r\nПо време на срещата двете страни постигнаха споразумения по широк кръг от теми, включително борбата с тероризма и сътрудничеството по инициативата „Пояс и път“. \r\nСи призова двете страни да зачитат суверенитета на другата страна, основните интереси и основните си опасения, призовавайки за конкретни действия в борбата с тероризма, съобщи във вторник Китайската глобална телевизионна мрежа (CGTN). \r\nКитай оценява факта, че Ердоган многократно е повтарял, че всякакви анти-китайски сепаратистки дейности не са разрешени в Турция, както и силната му подкрепа за антитерористичните операции на Китай, каза Си, добавяйки, че Китай е готов да засили международното сътрудничество за борба с тероризма с Турция, според CGTN. \r\nЕрдоган заяви, че Турция твърдо се придържа към принципа \"един Китай\" и факт е, че жителите на различни етнически групи в Северозападния автономен район Синдзян Уйгур живеят щастливо в рамките на развитието и просперитета на Китай. \r\nТурция не позволява на никого да провокира отношенията между двете страни, добави Ердоган. \r\nЖу Вайли, експерт по Близкия изток в Шанхайския университет за международни изследвания, заяви пред Global Times във вторник, че Китай и Турция трябва да водят прагматично сътрудничество за борба с тероризма, като споделяне на разузнавателни данни и управление на кризи и на обществено мнение. \r\n\"Ердоган даде много положителен сигнал по въпроса за Синцзян в неговото изявление, което показва, че влиянието на Китай върху регионалните и международните отношения се увеличава. Това също така показва, че външната политика на Турция е в процес на трансформация и сега се опитва да намери баланс между Изтока и Запада, ”каза Жу. \r\n\"Китай има условията и способността да си сътрудничи с Турция на по-широко и по-задълбочено ниво, но сътрудничеството трябва да се основава на политическо взаимно доверие, което изисква да се постигне консенсус по основните тревоги на другите\", отбеляза Жу. \r\nКитайският президент постави Турция като важен партньор в сътрудничеството „Пояс и път“, като предложи Китай и Турция да работят съвместно, за да ускорят интеграцията на турския проект „Среден коридор“ по тази инициатива. \r\nЕрдоган заяви, че Турция силно подкрепя изграждането на проектите от „Пояс и път“ и се надява двете страни да засилят сътрудничеството в сектори, включително търговия, инфраструктура, 5G-комуникации и интелигентни градове в рамките на тази инициатива. \r\nТурция е против всяка форма на търговска война и всякакъв вид протекционизъм, съобщиха турските дипломатически източници пред \"Global Times\" във вторник.  Юлиян Марков", "date": "2019.07.02", "title": "Global Times (Китай): Китайският президент посрещна турския си колега"}
{"url": "http://www.focus-news.net/news/2019/07/02/2676297/politico-obsazhdanite-v-bryuksel-kandidaturi-predizvikaha-nedovolstvo-v-evroparlamenta.html", "text": "Членовете на ЕП, които се събраха днес в Страсбург за първата си пленарна сесия, изразиха своето недоволство от това, какво договарят лидерите на ЕС в Брюксел, пише  POLITICO . \r\nВ отговор на информациите за  германския министър на отбраната Урсула фон дер Лайен, която се счита за възможен кандидат за председател на Комисията, германският зелен евродепутат Свен Гиголд ги нарече „горчиво“ предложение. Той твърди, че тя не е водещ кандидат, а в Германия има комисия за разследване на дейността й като министър,. „Европа заслужава нещо по-добро“, пише Гиголд. \r\nТой публикува обсъжданите в Брюксел имена:  \r\n•\tУрсула фон дер Лайен за председател на Европейската комисия  \r\n•\tШарл Мишел за председател на Европейския съвет \r\n•\tЖозеп Борел за върховен представител за външната политика и сигурността \r\n•\tКристин Лагард за президент на Европейската централна банка \r\n•\tСергей Станишев и Манфред Вебер за председатели на Европейския парламент за по 2.5 години \r\nДруг зелен евродепутат каза на POLITICO, че Фон дер Лейен “е слаба и германските консерватори искат да се отърват от нея в Берлин. Това е очевидно. И тя е много близо до Меркел. Зелените трудно ще гласуват за нея.\" \r\nА евродепутатът от Нидерландия Бас Ейкхаут написа: „Поздравления за Съвета. Силата на правото е посечена заради Меркел, Макрон и Санчес. \r\nДепутатите от ЕНП също не са доволни от развитието в Брюксел. \r\n„Половин мандат за Вебер като председател на ЕП?“, написа един член на ЕП от ЕНП, отбелязвайки, че сделката, за която се твърди, че е на масата, „повдига много въпроси“ заради това, колко малко се дава на водещия кандидат на най-многобройната партия. \r\nМеждувременно бившият президент на Европейския парламент Мартин Шулц също заяви пред Der Spiegel, че Фон дер Лайен е \"най-слабият министър в германското правителство\". Той добави: \"Очевидно този вид представяне е достатъчно, за да стане шеф на Комисията.\"  Юлиян Марков", "date": "2019.07.02", "title": "POLITICO: Обсъжданите в Брюксел кандидатури предизвикаха недоволство в Европарламента"}
{"url": "http://www.focus-news.net/news/2019/07/02/2676315/vitsepremierat-ekaterina-zaharieva-balgariya-prodalzhava-da-ubezhdava-skeptichnite-kam-razshiryavaneto-na-es-v-negovata-neobhodimost.html", "text": "Вицепремиерът и министър на външните работи Екатерина Захариева потвърди подкрепата на България за евроатлантическата интеграция на страните от Западните Балкани и подчерта, че България продължава да убеждава скептиците на разширяването на ЕС в неговата необходимост. „Ние работим постоянно да убеждаваме противниците на идеята за разширение. Страните от Западните Балкани са много по-близо географски до някои скептични страни, отколкото до други в Европейския съюз (ЕС)“, заяви Екатерина Захариева в реч при откриването на регионалната академия за Западните Балкани на Българското училище за политика „Димитър Паница\". Това съобщиха от пресцентъра на  Министерството на външните работи . Тази година, основна тема на академията е „Европейската перспектива на Западните Балкани“.  \r\nВъншният ни министър отбеляза постижението на българското председателство на Съвета на ЕС да върне фокуса върху евроинтеграцията на Западните Балкани. Тя  призова съюза да изпълни поетите ангажименти към Република Северна Македония и Албания. \r\n„Наша отговорност като членове на ЕС е да изпълняваме поетите ангажименти. Примери за това ще бъдат облекчаване на визовия режим за Косово, както и решението за отправяне на покана за преговори през октомври към Република Северна Македония и Албания. Ако не сме сигурни че не можем да ги изпълним, по-добре да не го поемаме като ангажимент, защото иначе доверието към ЕС спада\", заяви външният ни министър.  \r\nЕкатерина Захариева отбеляза, че напредъкът на страните от Западните Балкани по пътя на евроинтеграцията зависи от конкретни резултати, които те трябва да покажат в изпълнение на реформите. Тя отбеляза, че никой отвън не може да реши проблемите на Балканите без самите страни в региона да сторят това. \r\n„Аз съм горда че съм от Балканите. Не бива да отричаме историята си, или проблемите си и да ги замитаме настрани. Трябва да се вземем в ръце и да ги решим, за да може вие младежите да останете тук, а държавите ви да са част от ЕС“, подчерта вицепремиерът и министър на външните работи.  \r\nВсяка година училището за политика „Димитър Паница“ организира регионалната академия, като тази година сред участниците са млади журналисти, експерти и държавни служители от Албания, Босна и Херцеговина, България, Косово, Черна гора, Република Северна Македония и Сърбия.  \r\nБългарското училище за политика „Димитър Паница” е неправителствена организация, която от 2001 година насам обучава политическите и гражданските лидери на България.  Създадена е по идея на Димитрий-Иван Евстатиев Паница – родолюбив българин и филантроп, който до смъртта си работи активно за развитието на демократичното общество в България.", "date": "2019.07.02", "title": "Вицепремиерът Екатерина Захариева: България продължава да убеждава скептичните към разширяването на ЕС в неговата необходимост"}
{"url": "http://www.focus-news.net/news/2019/07/02/2676333/pazardzhik-ritsari-i-dami-ot-komanderiya-sv-sv-konstantin-i-elena-napraviha-darenie-na-biblioteka-nikola-furnadzhiev.html", "text": "Рицари и дами от командерия „Св.Св. Константин и Елена“ в Пазарджик направиха дарение на Регионална библиотека „Никола Фурнаджиев“ в областния град, съобщиха за  Радио „Фокус“ – Пазарджик  от библиотеката. Специализирана медицинска литература, художествена литература за възрастни и деца, издания на „Ордена на тамплиерите на Йерусалим“ вече ще бъдат достъпни за широка читателска аудитория, благодарение на брат Емил Неделчев и брат Валентин Маринов, както и книжният фонд на командерия „Св. Св. Константин и Елена“. Дарението бе прието от директора на библиотеката Лъчезар Риков и експерти от неговия екип. Представителите на командерията имаха възможност да се запознаят с базата на най-голямата библиотека на територията на областта, както и с дейността, която се извършва там.  \r\nДарената литуратура ще бъде класифицирана и разпределена в отделните читални на библиотеката, а тамплиерската литература ще заеме своето място в най-новата зала. Тя е посветена на историята на библиотечното дело, като всеки желаещ може да придобие представа за развитието на писмеността от древността до наши дни. Почитателите на писаното слово, сред които има и много деца, могат да видят и докоснат различни видове носители на информация, като позабравените вече плочи, лентови касетофони, лентови камери и др. В най-новата зала се оказва почит на местните творци, които винаги са били акцент за дейността на РБ“Н.Фурнаджиев“. Това е второто дарение, което тамплиерската командерия прави за местната библиотека. Преди около година бяха предоставени около петстотин тома от личната колекция на сестра Мария Родева.", "date": "2019.07.02", "title": "Пазарджик: Рицари и дами от командерия „Св. Св. Константин и Елена“ направиха дарение на библиотека „Никола Фурнаджиев“"}
{"url": "http://www.focus-news.net/news/2019/07/02/2676309/politico-manfred-veber-ottegli-kandidaturata-si-za-vodesht-kandidat-na-enp.html", "text": "Манфред Вебер оттегли кандидатурата си за водещ кандидат на ЕНП, информира  POLITICO \r\nСлед като призна, че е загубил, Манфред Вебер заяви на среща на групата си от ЕНП, че „Макрон и Орбан са убили процеса на \"водещ кандидат\", според двама участници в срещата в Страсбург. Той обяви, че ще остане лидер на групата на ЕНП. Президентът на ЕНП Джоузеф Даул благодари на Вебер за „добра работа“. \r\nВебер ще даде брифинг за журналистите в 20:00 часа в Страсбург (21:00 часа българско време). \r\nЕвропейският съвет възобнови своята работа.  Юлиян Марков", "date": "2019.07.02", "title": "POLITICO: Манфред Вебер оттегли кандидатурата си за водещ кандидат на ЕНП"}
{"url": "http://www.focus-news.net/news/2019/07/02/2676335/sonya-enilova-burgaska-regionalna-turisticheska-asotsiatsiya-edin-ot-nay-golemite-problemi-na-turizma-ni-e-lipsata-na-kvalifitsiran-personal.html", "text": "Един от най-големите проблеми на туризма ни е липсата на квалифициран персонал. Това каза за  Радио „Фокус“ – Бургас  Соня Енилова, председател на Бургаска регионална туристическа асоциация (БРТА). Според нея поради липсата на персонал, много работодатели се принуждават да наемат служители без квалификация и без необходимия опит, а по този начин качеството на обслужване не е отговаря на очакванията на туристите. „Това може би също оказва влияние върху вземането на решение дали туристите да изберат България. Мисля, че сами трябва да си помогнем, като мотивираме служителите. Ако имаме добър персонал, можем да го задържим и за следващия сезон, като го обучим и потърсим начин да повишим качеството на туристическия продукт“, отбеляза Енилова.  \r\nСпоред нея, ако не се разреши проблемът с персонала, това ще доведе до загубата на още туристи. „Най-много оплаквания има за това, че обслужването е некачествено, както в хотелите, така и в ресторантите. Бавно се сервира, храната е некачествена, а стаите – неподредени. Миналата седмица разговарях с туроператор, който ми разказа, че е водил група туристи, чиито хотелски стаи се оказало, че са непочистени, тъй като камериерките не отишли на работа. Искам да кажа, че отново опираме до човешкия фактор. Ако нямаме качествен персонал, продуктът ни става некачествен и нетърсен – затова спада и броят на посетителите. Най-важни са качеството на обслужването и качеството на храната“, допълни още Енилова. \r\nМария ПОПЧЕВА", "date": "2019.07.02", "title": "Соня Енилова, Бургаска регионална туристическа асоциация: Един от най-големите проблеми на туризма ни е липсата на квалифициран персонал"}
{"url": "http://www.focus-news.net/news/2019/07/02/2676334/plovdiv-paldin-etno-festival-na-etno-kulturata-shte-se-provede-na-antichniya-teatar-na-5-i-6-yuli.html", "text": "„Пълдин Етно – фестивал на етно културата“ ще се проведе на Античния театър в Пловдив на 5 и 6 юли. Това съобщиха за  Радио „Фокус“ – Пловдив  от Фондация „Пловдив 2019“. Фестивалът ще събере хора от различни националности, които ще представят своето изкуство и традиции.  Програмата през двете фестивални вечери ще включва концерти етно музика, представена от български и чужди изпълнители. Вратите се отварят всяка вечер от 19.30 часа, за да поднесат в 4-часови спектакли изпълненията на талантливи групи и изпълнители. Първата вечер на сцената ще излезе Деси Добрева в изцяло нов проект с автентичния Нено, следвана от студентската етно формация Жарава и най-добрата македонска етно формация Monistra, съчетаваща традиционна етно музика с модерно звучене и аранжименти. Публиката ще се наслади още на проекта GloBalKan, зад който стоят четирима виртуозни музиканта – Недялко Недялков-кавал, Стоян Янкулов-Стунджи – ударни, Петър Миланов-китара и Владимир Кърпаров – саксофон. На сцената в Античния театър с бандата ще се качи и гръцката звезда Martha Mawroidi, за да представят за пръв път дебютния си албум. Ще с включи и група Gipsidelica, която се изявява основно в Източен Лондон. Формацията се ръководи от Миро от Джанго Зе в компанията на Freddy Stitz и Tansay Omar. \r\nВ събота посетителите на фестивала ще се насладят на българския фолклор в изпълнение на Нина Николина и нейната група от виртуозни музиканти – Калин Вельов-барабани и перкусии, Мартин Ташев-тромпет и вокал, Ясен Велчев-клавишни, Таня Първанова-вокал. Същата вечер ще се изявят и „Чубрица“, чиято премиера ще е на сцената на Античния театър, на която ще се качат световният шампион бийтбоксер Skiller, Атешкан Теофилов-китари, Венера Тодорова-вокал и Димитър Горчаков – ел. пиано. Те ще забъркат цветни музикални аромати в разнообразие от етно вариации. \r\nЛюбителите на етно музиката ще се насладят на още познати ритми от ORATNICA и алтернативен фолклор от „Тъпани и гайди“. Формацията на музикантите Хорхе, Бъни, Росен, Григор, Костадин, Лазар и Валентина поднасят звука на каба гайдите в съчетание с диджеру и кахон. Специално за фестивала музикантите от групи Para hot Jazz  и Hot club de Plovdiv  –  Влади Михайлов(виола), Димитър Благоев(китара), Петър Койчев(китара), Христо Минчев(контрабас) и със специалното участие на легендата Веселин Койчев (китара) се обединяват в проект, който ще разтърси в ритъма на френския джипси суинг. Между сетовете на отделните изпълнители зрителите ще се насладят на  уникални танцово-музикални и шоу импресии на формация „Елика“. \r\nОсвен музика, във фестивала ще присъстват и танците, ритуалите, кукерите, традиционните национални кухни, подправки, билки и аромати. Арт базарът ще е отворен за всички желаещи да се докоснат до етно културата и да си тръгнат с част от нея. \r\nФестивалът е част от официалната програма на „Пловдив – Европейска столица на културата 2019“.", "date": "2019.07.02", "title": "Пловдив: „Пълдин Етно – фестивал на етно културата“ ще се проведе на Античния театър на 5 и 6 юли"}
{"url": "http://www.focus-news.net/news/2019/07/02/2676312/emanuil-yordanov-neobhodim-e-pretsizen-analiz-kak-se-formira-i-razhodva-byudzhetat-na-mvr-zashtoto-vapreki-golemiya-razmer-otpusnati-pari-sredstvata-ne-stigat-do-sluzhitelite.html", "text": "Необходим е прецизен анализ, как се формира и разходва бюджетът на МВР, защото въпреки големия размер отпуснати пари средствата не стигат до служителите. Това каза за обзорното предаване  „Това е България“  на  Радио „Фокус“  Емануил Йорданов, бивш министър на вътрешните работи по повод заявка за протест на полицейските служители на техния професионален празник – 5 юли. Освен неефективното разходване на бюджета, като повод за недоволството на полицаите Емануил Йорданов посочи и позицията на финансовия министър, който, по думите му, с голямо нежелание коментира темата за увеличаване на възнагражденията.  „Един сериозен проблем в МВР – за 30 години има един единствен човек, който е имал възможност да работи в рамките на пълен мандат в това министерство – министър Петканов. Всички останали са имали от една до две години и нищо повече. В рамките на такъв период човек може да участва в съставянето на един бюджет. А когато имаш възможност да въздействаш единствено на един бюджет, това означава, че не може да имаш хоризонт, в рамките на който да набележиш и извършиш съответните мерки, които според теб са необходими“, обясни бившият вътрешен министър. Емануил Йорданов предложи сегашният вътрешен министър да отдели време, да разговаря с всеки директор на дирекция в министерството по темата за щатовете и бюджета. Въпреки че целият трудов път министър Младен Маринов е преминал в рамките на МВР, не се знае, доколко може да разчита на политическата подкрепа на премиера и министъра на финансите.  \r\nЦоня СЪБЧЕВА", "date": "2019.07.02", "title": "Емануил Йорданов: Необходим е прецизен анализ, как се формира и разходва бюджетът на МВР, защото, въпреки големия размер отпуснати пари средствата не стигат до служителите"}
{"url": "http://www.focus-news.net/news/2019/07/02/2676337/kardzhali-timat-po-mini-futbol-na-rayonnoto-upravlenie-na-mvr-pobedi-otbora-na-pozharna-bezopasnost-i-zashtita-na-naselenieto-i-shte-predstavi-grada-na-natsionalniya-turnir-za-praznika-na-mvr.html", "text": "Тимът по мини футбол на Районното управление на МВР в Кърджали победи отбора на „Пожарна безопасност и защита на населението“ и ще представи града на националния турнир за празника на МВР. Това съобщи за  Радио „Фокус“  Альоша Синабов, президент на Българска асоциация по мини футбол (БАМФ)-Кърджали Альоша и ФК „Арда 1924“. Състезанието се организира от Българската асоциация по мини футбол и Министерството на вътрешните работи. На първо място се класира отборът на Районното управление на МВР в Кърджали, който победи с 2:1 тима на Регионална дирекция „Пожарна безопасност и защита на населението“-Кърджали. След тази победа отборът на Районно управление на МВР-Кърджали ще представлява Кърджалийски регион на Националния турнир. След оспорван двубой срещу Районно управление на МВР-Момчилград, завършил с дузпи, третото място заслужи Областна дирекция на МВР (ОДМВР)-Кърджали.  \r\n„Утре отборът на Районно управление на МВР-Кърджали пътува за София, където ще играе с другите отбори на националния турнир и очакваме добро класиране“, каза Альоша Синабов. Наградите бяха връчени от Венцеслав Маринов, директор на ОДМВР-Кърджали, който също беше награден с грамота от организаторите за заслуги в развитието на мини футбола в района. Бяха събрани 1135 лева за децата на загиналите служители от системата на МВР, с дарения от работещи в Областната дирекция на МВР, Регионалната дирекция „Пожарна безопасност и защита на населението“, районните управления в Кърджали и Момчилград и Спортен клуб  „Ахрида“ – МВР.  \r\nДарина ДЕЕНИЧИНА", "date": "2019.07.02", "title": "Кърджали: Тимът по мини футбол на Районното управление на МВР победи отбора на „Пожарна безопасност и защита на населението“ и ще представи града на националния турнир за празника на МВР"}
{"url": "http://www.focus-news.net/news/2019/07/02/2676339/independent-yuni-e-nay-goreshtiyat-mesets-registriran-na-zemyata.html", "text": "Юни е бил най-горещият месец, регистриран на Земята, твърди сателитната агенция на Европейския съюз, пише британското ляво-либерално издание  Independent . \r\nДанните, предоставени от Службата за промяна на климата Коперник (C3S), записани от Европейския център за средносрочни прогнози за времето от името на ЕС, показаха, че средната глобална температура за юни 2019 г. е била най-високата за месеца. \r\nДанните показват, че средните европейски температури за юни 2019 г. са над 2 градуса по Целзий над нормалните и температурите са 6-10 градуса над нормалните за Франция, Германия и Северна Испания през последните дни на месеца, според C3S. \r\nСредната глобална температура е с около 0.1 ° C по-висока, отколкото през предходния най-топъл юни през 2016 година. \r\nЕксперти казаха, че изменението на климата е направило рекордната европейска топлинна вълна миналата седмица поне пет пъти по-вероятно да се случи, според последните анализи.  \r\nПревод и редакция:", "date": "2019.07.02", "title": "Independent: Юни е най-горещият месец, регистриран на Земята"}
{"url": "http://www.focus-news.net/news/2019/07/02/2676316/politico-evropeyskiyat-savet-obyavi-svoite-nominatsii-obnovena.html", "text": "Европейският съвет обяви своите номинации, пише  POLITICO . \r\nПредседателят на съвета представи имената на номинираните политици, като няма промени от неофициално обявените досега: \r\n•\tУрсула фон дер Лайен за председател на Европейската комисия  \r\n•\tШарл Мишел за председател на Европейския съвет \r\n•\tЖозеп Борел за върховен представител за външната политика и сигурността \r\n•\tКристин Лагард за президент на Европейската централна банка \r\nЕвропейският парламент трябва утре да избере своя председател, като за поста неофициално се спряга бившият премиер на България и председател на Партията на европейските социалисти Сергей Станишев. За поста бе спряган и Манфред Вебер, като се очакваше двамата да поделят мандата си, но засега няма информация по този въпрос след като Вебер официално оттегли номинацията си за \"водещ кандидат\" на ЕНП и заяви, че отново ще оглави парламентарната група на ЕНП в Европейския парламент. \r\nГермания се въздържала при гласуването. \r\nГоворителят на фракцията на ЕНП в Европейския парламент Педро Лопес де Пабло заяви, че те ще подкрепят предложението на Съвета, но Европейският парламент е в правомощията си да избере своя председател. Новоизбраният лидер на Групата на Прогресивния алианс на социалистите и демократите Ираче Гарсия заяви, че предложението на Съвета ги е \"разочаровало дълбоко\" и те ще защитават твърдо демокрацията в Европа и вече утвърдения процес на \"водещ кандидат\".  Юлиян Марков", "date": "2019.07.02", "title": "POLITICO: Европейският съвет обяви своите номинации (обновена)"}
{"url": "http://www.focus-news.net/news/2019/07/02/2676314/politico-evropeyskiyat-savet-obyavi-svoite-nominatsii.html", "text": "Европейският съвет обяви своите номинации, пише  POLITICO . \r\nПредседателят на съвета представи имената на номинираните политици, като няма промени от неофициално обявените досега: \r\n•\tУрсула фон дер Лайен за председател на Европейската комисия  \r\n•\tШарл Мишел за председател на Европейския съвет \r\n•\tЖозеп Борел за върховен представител за външната политика и сигурността \r\n•\tКристин Лагард за президент на Европейската централна банка \r\nЕвропейският парламент трябва утре да избере своя председател, като за поста неофициално се спряга бившият премиер на България и председател на Партията на европейските социалисти Сергей Станишев. За поста бе спряган и Манфред Вебер, като се очакваше двамата да поделят мандата си, но засега няма информация по този въпрос след като Вебер официално оттегли номинацията си за \"водещ кандидат\" на ЕНП и заяви, че отново ще оглави парламентарната група на ЕНП в Европейския парламент.  Юлиян Марков", "date": "2019.07.02", "title": "POLITICO: Европейският съвет обяви своите номинации"}
{"url": "http://www.focus-news.net/news/2019/07/02/2676340/sport-sharapova-otpadna-ot-uimbaldan-zaradi-kontuziya.html", "text": "Бившата №1 в света и шампионка от 2004 година Мария Шарапова не успя да преодолее първия кръг на “Уимбълдън”. 32-годишната рускиня, завърнала се неотдавна след близо петмесечно отсъствие от кортовете заради травма в рамото, не доигра мача си с французойката Полин Парментие. Шарапова загуби с 6:4, 6:7 (4), 0:5 и отказване поради травма на лявата китка.", "date": "2019.07.02", "title": "Спорт: Шарапова отпадна от Уимбълдън заради контузия"}
{"url": "http://www.focus-news.net/news/2019/07/02/2676317/premierat-boyko-borisov-belgiyskiyat-premier-sharl-mishel-poema-posta-predsedatel-na-evropeyskiya-savet.html", "text": "Имаме председател на Европейския съвет – Шарл Мишел. Много добър приятел на България. Това каза пред журналисти в Брюксел след извънредното заседание на Европейския съвет премиерът Бойко Борисов, предаде репортер на  Агенция „Фокус“ . „Можем да го поздравим за избран, премиерът на Белгия ще поеме Съвета. Честитих му и дъщеричката, която е на 11 дена. До мен седеше с Тереза Мей – на нея и беше последното заседание\" , отбеляза Борисов.   \r\n„Правим предложения за Европейския парламент. Урсула фон дер Лайен– с нея бяхме в Мюнхенската конференция, тя беше в един панел с нас, тогава министър на отбраната на Германия. И Каракачанов добре я познава. Майка на 7 деца. От доста години се познаваме. Мислим, че добре ще се справи\", добави премиерът.  \r\n\"Всички поехме ангажименти със своите парламентарни групи да подкрепят този компромис, всички гласувахме единодушно, само Ангела Меркел се въздържа“, уточни той.  \r\nБорисов поясни, че предложението за върховен представител на Европейския съюз по въпроси на външните работи е испанецът Жозеп Борел.  \r\nМинистър-председателят съобщи още, че Европейската централна банка ще бъде оглавена от Кристин Лагард.", "date": "2019.07.02", "title": "Премиерът Бойко Борисов: Белгийският премиер Шарл Мишел поема поста председател на Европейския съвет"}
{"url": "http://www.focus-news.net/news/2019/07/02/2676313/ivaylo-kalfin-publichnostta-na-pregovorite-za-lideri-na-evropeyskite-institutsii-e-dobre-zashtoto-taka-evropeyskite-grazhdani-vizhdat-tova-koeto-v-povecheto-sluchai-ostava-nevidimo.html", "text": "Публичността на преговорите за лидери на европейските институции е добре, защото така европейските граждани виждат това, което в повечето случаи остава невидимо.  Това каза за обзорното предаване  „Това е България“  на  Радио „Фокус“  Ивайло Калфин, бивш министър на външните работи и евродепутат. По думите му, ако преди ЕНП и европейските социалисти са разпределяли важните постове в евроструктурите на срещи, не толкова показвани пред хората, то сега с настоящия фрагментиран парламент и липсата на ясно мнозинство няма как преговорите да не станат публични. Той определи като неприемлива липсата на принципи, за сметка на личното отношение на различните страни към потенциалните лидери на европейските институции, като допълни, че въпреки това, няма да се стигне до институционална криза в ЕС. „До това няма да се стигне, защото има достатъчно разум в европейските лидери, но утре ЕП има в дневния си ред избор на ръководство. Това е процедура, която не е бърза, не става веднага, може да се забави до края на деня или да приключи на следващия ден, но ЕП не може да не избере своя председател. В момента, в който го избере, една от позициите вече отпада и правителствените ръководители се поставят пред свършен факт – човекът, председател на парламента, ще бъде избран. Това е най-големият риск, не бих казал, че е нещо, което ще промени много, а може би има логика – парламентът сам да си реши кой да му е председател“, каза Ивайло Калфин. Той заяви, че би било наивно и безотговорно от европейските лидери да предложат човек на поста председател на ЕК, за кого няма мнозинство. Ако днес не бъде избран председател на ЕК, лидерите на националните правителства ще трябва да си осигурят подкрепата на ЕП, което означава парламентът да влезе по-директно в преговорите.  \r\nЦоня СЪБЧЕВА", "date": "2019.07.02", "title": "Ивайло Калфин: Публичността на преговорите за лидери на европейските институции е добре, защото така европейските граждани виждат това, което в повечето случаи остава невидимо"}
{"url": "http://www.focus-news.net/news/2019/07/02/2676341/finansoviyat-ministar-na-velikobritaniya-brekzit-bez-sdelka-mozhe-da-struva-90-miliarda-liri.html", "text": "Министърът на финансите на Великобритания Филип Хамънд предупреди претендентите за председател на управляващата Консервативна партия, че Брекзит без сделка може да струва на икономиката на страна 90 милиарда лира, пише авторитетното британско издание  The Times . \r\nКанцлерът засили атаките си срещу обещанията за разходи на Борис Джонсън и Джереми Хънт и каза, че напускането на ЕС без споразумение няма да остави пари за планираните им действия. \r\nОсвен това той направи най-явния си намек досега, че може да гласува срещу правителството на торите, за да предотврати Брекзит без сделка. \r\n„Вярвам, че зависи от Камарата на общините, на която ще продължа да бъда горд член, да гарантира, че това няма да се случи“, заяви Хамънд пред депутатите. Очаква се той да загуби работата си, когато новият премиер встъпи в длъжност. \r\nПревод и редакция:", "date": "2019.07.02", "title": "Финансовият министър на Великобритания: Брекзит без сделка може да струва 90 милиарда лири"}
{"url": "http://www.focus-news.net/news/2019/07/02/2676338/varna-mezhdunarodniyat-ekip-ot-morskata-ekspeditsiya-abora-iv-nabira-dobrovoltsi-za-dovarshvaneto-na-14-metroviya-trastikov-korab-koyto-se-stroi-v-grad-beloslav.html", "text": "Международният екип от морската експедиция „АБОРА IV“ набира доброволци за довършването на 14-метровия тръстиков кораб, който се строи в град Белослав. Това съобщи за  Радио „Фокус“ – Варна  археологът от Регионалния исторически музей Теодор Роков, който е единственият българин в екипа от учени.  С кораба екипажът трябва да направи плаване, по време на което ще бъдат изследвани морските контакти между цивилизациите от Източното Средиземноморие и Черноморския басейн. Поради естеството на работата, желателно е доброволците да са мъже или момчета, които са физически здрави, поясни Теодор Роков. Той уточни, че в базата на стъкларската фабрика до Ферибота на Белославското езеро, в момента се довършват двете кабинки, които представляват дървена конструкция. Другото, което предстои е окончателното сглобяване на тръстиковия корпус. Той в момента има две отделни части, които трябва да бъдат съединени в едно с въжета. „Но този процес изисква поне 40 души – две групи от по 20 души, които да теглят въжетата в противоположни посоки. Този, който желае да стане част от работния процес, да види този кораб, да се запознае с хората от екипа, е добре дошъл в сряда, четвъртък и петък от 8 часа“, добави археологът.  \r\nПо думите му участниците трябва да си носят вода, шапки и ръкавици, тъй като въжетата, които ще се дърпат са дебели. Теодор Роков добави, че по време на строителството участие са взели баща и син индианци, чиито предци са правили подобни плавателни съдове поколения назад. В момента двамата индианци, които са баща и син, извършват фината довършителна работа. Засега все още не се знае кога корабът ще бъде пуснат за тестване на вода и кога ще отплава от Варненския залив. „Нямаме някакви конкретни спънки и затруднения, но сглобяването е първото, както и издигането на двете кабинки. Мачтата предстои да бъде изработена и издигната, което е сложен процес, имайки предвид използваните материали – дълги и монолитни парчета дърво. Така че, кога ще бъде пуснат за изпитване на вода и кога ще потегли от Варна не мога да кажа с абсолютна точност“, допълни Теодор Роков. Той добави, че екипът се старае потеглянето да е в края на юли или началото на август. Идеята засега е, след завършването на целия строеж, корабчето да застане в пристанището във Варна за няколко дни, за да могат гражданите да го разглеждат и посещават преди отплаването. \r\nДиана СТОЕВА", "date": "2019.07.02", "title": "Варна: Международният екип от морската експедиция „АБОРА IV“ набира доброволци за довършването на 14-метровия тръстиков кораб, който се строи в град Белослав"}
{"url": "http://www.focus-news.net/news/2019/07/02/2676336/sharl-mishel-biografichna-spravka-agentsiya-fokus.html", "text": "Шарл Мишел е роден на 21 декември 1975 г. в Намюр, Валония, Белгия) е белгийски политик, който е настоящ изпълняващ длъжността  министър-председател на Белгия. Той е син на Луи Мишел, също виден политик. Мишел е най-младият белгийски министър-председател от 1845 г. От декември 2018 г. той оглавява служебно правителство след оставката си, след като правителството му се разпадна. \r\nЗавършва право в Брюксел и Амстердам. Работи като адвокат в Брюксел. От 2000 година е министър на вътрешните работи в правителството на Валония. От 2006 година е кмет на Уавър. От 2007  до 2009 е министър в националното правителство на премиера Ги Верховстад. \r\nОт 2014 година става най-младият премиер на Белгия, през 2018 година подава оставка заради разногласия в управляващата коалиция по въпроса за Глобалния пакт за миграцията, след като коалиционният партньор от Фландрия оттегли подкрепата си за Пакта. \r\nЖивее в съжителство и има три деца.", "date": "2019.07.02", "title": "Шарл Мишел – биографична справка (Агенция „Фокус“)"}
