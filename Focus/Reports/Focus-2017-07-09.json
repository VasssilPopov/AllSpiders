{"url": "http://www.focus-news.net/news/2017/07/09/2413754/predstoyashti-mezhdunarodni-sabitiya-za-10-yuli-agentsiya-fokus.html", "text": "Преговорите за примирие в Сирия продължават в Женева.\r\n*** Генералният секретар на НАТО Йенс Столтенберг ще се срещне с украинският президент Петро Порошенко.\r\n*** Турция е домакин на Международния петролен конгрес.\r\n*** Японският премиер Шинзо Абе е на посещение в Дания.\r\n*** Австралийският премиер Малкълм Търнбул е на посещение в Лондон.\r\n*** Държавният секретар на САЩ Рекс Тилърсън е на посещение в Кувейт, за да действа като посредник между Катар и съседите му.\r\n*** Втори тур от изборите за председател на основната опозиционна Лейбъристка партия в Израел.", "date": "2017.07.09", "title": "Предстоящи международни събития за 10 юли (Агенция „Фокус“)"}
{"url": "http://www.focus-news.net/news/2017/07/09/2413752/afp-frenski-grazhdanin-i-dvama-dushi-ot-belgiya-sa-zadarzhani-za-teroristichni-vrazki.html", "text": "Френски гражданин бе задържан по подозрения в тероризъм, предава AFP .\r\nМъжът, който е на 42 години, е задържан заедно с двама братя от Белгия.\r\nИзточник твърди, че мъжът, който бе задържан миналата седмица в Лил, по същото време, по което бяха задържани и двамата братя в Брюксел, е обвинен в притежанието на оръжия и връзки с екстремистки групировки.Смята се, че заподозреният е във връзки с Аким и Халид Саути – двамата братя, които бяха обвинени в Брюксел в съпричастност към „терористична група“. Властите считат, че те са планирали нападение с автомати „Калашников“.\r\nИзточник от властите заяви, че тримата мъже са планирали „нападение във Франция или Белгия“.\r\nЗадържаният френски гражданин е пътувал няколко пъти до Белгия, където се е срещал с братята Саути.  Симеон Миланов", "date": "2017.07.09", "title": "AFP: Френски гражданин и двама души от Белгия са задържани за терористични връзки"}
{"url": "http://www.focus-news.net/news/2017/07/09/2413755/dots-margarita-bakracheva-psiholog-lyatoto-e-svarzano-s-poveche-lyubovni-trepeti.html", "text": "Лятото е свързано с повече любовни трепети. Това каза психологът доц. Маргарита Бакрачева  в интервю за Агенция „Фокус”. По думите ѝ хората са по-склонни към флиртове през лятото, тъй като всичко през този сезон предразполага за това.  „Както случващото се на чисто биологично ниво в организма, така и цялата обща приповдигнатост, тъй като лятото е сезонът на отпуските,  на шарените дрехи. През лятото денят е по-дълъг и имаме повече възможности да бъдем навън с повече хора. Всички тези фактори на социалната среда в допълнение на чисто физиологичните промени карат хората да бъдат по-спонтанни и да се отдадат повече на елемента забавление“, добави психологът. Доц. Бакрачева добави, че често причина за това хората да се чувстват нещастни дори през лятото, е липсата на партньор или достатъчно близки хора, с които да могат да бъдат споделени изживяваните емоции. „Това, което би било полезно за тях е все пак да помислят, че кръгът от хора и възможностите, които имаме  в известна степен се определят от нас.  Самите ние  можем да махнем рамките и ограниченията, които сами си налагаме и да използваме социалните мрежи и контакти с хора, които сме позагърбили през годините и с тях да споделим своите изживявания вместо да се затваряме в себе си“. \r\nДеница КИТАНОВА", "date": "2017.07.09", "title": "Доц. Маргарита Бакрачева, психолог: Лятото е свързано с повече любовни трепети"}
{"url": "http://www.focus-news.net/news/2017/07/09/2413751/vladimir-moskov-kmet-na-obshtina-gotse-delchev-bez-tselevi-sredstva-ot-darzhavata-nyama-da-mozhem-da-se-spravim-s-asfaltiraneto-v-selata-musomishta-i-breznitsa.html", "text": "Без целеви средства от държавата няма да можем да се справим с асфалтирането в селата Мусомища и Брезница. Това каза за Радио „Фокус“ - Пирин Владимир Москов, кмет на Община Гоце Делчев. „Важното е, че се проявява разбиране от хората и търсим възможности за национално финансиране, тъй като това са двете големи села, които не попаднаха в различни проекти. Говорим за проекти по селските програми и това донякъде доведе до изоставяне на тези две села в подобряването на инфраструктурата, но ние в момента работим много усилено и със собствени средства решаваме проблемите, свързани с подмяна на водопроводната мрежа“, коментира той. Москов каза още, че е много важно да се отбележи, че вече са напреднали много в това отношение. Той добави, че с голяма част от проблемите се справят и по проекти и със свои собствени усилия.\r\nНатали СТЕФАНОВА", "date": "2017.07.09", "title": "Владимир Москов, кмет на Община Гоце Делчев: Без целеви средства от държавата няма да можем да се справим с асфалтирането в селата Мусомища и Брезница"}
{"url": "http://www.focus-news.net/news/2017/07/09/2413758/fars-news-agency-v-ponedelnik-balgarska-targovska-delegatsiya-shte-poseti-iran.html", "text": "В понеделник търговска делегация от България ще посети Иран, за да могат двете страни да се запознаят с икономическите си възможности и да проведат преки преговори по въпроси от общ интерес, предава Fars News Agency. \r\n„По време на тридневната визита делегацията ще бъде придружена от посланика на България Христо Стефанов Полендаков, както и от първия секретар и ръководителя службата по търговско-икономическите въпроси в дипломатическото представителство Цветан Алексов“, заявиха от Търговска камара в иранския град Хорамабад . \r\nОт ведомството допълниха, че предстоящото посещение е свързано с визитата на иранска търговска и икономическа делегация от провинция Лурестан в България през последните години.  Мария Динкова", "date": "2017.07.09", "title": "Fars News Agency: В понеделник българска търговска делегация ще посети Иран"}
{"url": "http://www.focus-news.net/news/2017/07/09/2413759/prof-vladimir-chukov-neka-badem-umereni-optimisti-po-otnoshenie-na-sporazumenieto-za-yuzhna-siriya.html", "text": "Множество са детайлите, които не са преодолени и нека да останем умерени оптимисти по отношение на това ново споразумение, което само по себе си е позитивно, тъй като когато двете велики сили работят в една посока е нещо, което трябва да бъде подкрепено. Това каза в интервю за Агенция „Фокус“ арабистът проф. Владимир Чуков. „В никакъв случай не трябва да считаме, че то слага край на проблемите и слага край на една сирийска криза, в която основните действащи лица не са само правителството в Дамаск и бунтовниците, но и множество регионални сили, чиито интереси често са разнопосочни. Логиката, която се очертава от това споразумение невинаги може да бъде приложена реално във всички части на Сирия, така че държавата да бъде, едва ли не, умиротворена“, коментира проф. Чуков. Според него на този етап имаме една много силна позитивна крачка за намиране на допирни точки и точки на координация и сътрудничество между двете основни сили – САЩ и Русия. „Подобен тип споразумения не са прецедент. Вече няколко пъти беше постигано американско-руско споразумение в Сирия. Имаше едно изключително впечатляващо примирие в началото на миналата година, с много активното съдействие на тогавашният външен министър на САЩ Джон Кери и неговия руски колега Лавров“, посочи той. По думите му това споразумение обаче е продължило само около месец. „Става въпрос за територията на трите сирийски области Кунейтра, Дараа и Сувейда. Тази територия е може би най-сложната, тъй като партньори и засегнати от това бъдещо споразумение, са двама от съюзниците на САЩ – Йордания и Израел“, коментира последното споразумение Чуков. Според него неуспехът на преговорите в Астана, проведени на 4 и 5 юли показват, че процесът никак няма да бъде лесен. „Там се оказа, че държавите, които са регионални сили, които много често се явяват „проксита“, инструменти в ръцете на Великите сили, не винаги се съобразяват с желанието на тези Велики сили. Буквално след Астана е постигната договорката между Москва и Вашингтон за профилирането на тази четвърта зона на деескалация“, каза арабистът. „Много са сложни вътрешните взаимоотношения. Израел и Йордания не желаят Иран, шиитските милиции, Хизбула да присъстват в провинциите Кунейтра, където има позиции на сирийските правителствени войски на 2 км от сирийско-израелската граница. Това е неприемливо по отношение на Израел. Същата ситуация се повтаря по отношение на Йордания в провинция Дараа“, допълни проф. Чуков. Според него успехът на споразумението е под въпрос и затова, защото все още Сирия и Иран се са излезли с официална позиция за него. „Идеята на двете велики сили е тази зона за деескалация, която е в Южна Сирия да послужи като модел, който да бъде пренесен върху останалата част на Сирия“, обобщи той.\r\nСтефан ПЕТРОВ", "date": "2017.07.09", "title": "Проф. Владимир Чуков: Нека бъдем умерени оптимисти по отношение на споразумението за Южна Сирия"}
{"url": "http://www.focus-news.net/news/2017/07/09/2413757/stanislava-popovska-regionalna-sluzhba-po-zaetostta-blagoevgrad-nad-800-svobodni-rabotni-mesta-sa-obyaveni-v-pette-byura-po-truda-na-teritoriyata-na-oblastta.html", "text": "Над 800 свободни работни места са обявени в петте бюра по труда на територията на областта. Това каза за Радио „Фокус“ - Пирин Станислава Поповска, директор на Дирекция „Регионална служба по заетостта“ - Благоевград. Тя отбеляза, че те са в различни сфери на икономиката – в сферата на услугите, хотелиерството и ресторантьорството, строителството, селското стопанство и др. Станислава Поповска отправи апел към търсещите работа лица да се обърнат към своите посредници с цел да бъдат насочени към депозираните заявки от страна на работодателите, естествено в съответствие със специалностите, професионалния опит и компетентности, които притежават. „Продължаваме да реализираме схема „Младежка заетост“, която се реализира в рамките на ОП „Развитие на човешките ресурси“ с отворена процедура за кандидатстване отново без краен срок, до изчерпване на финансовия ресурс по схемата. Младежи до 29-годишна възраст могат да се възползват от стажуване по тази схема за период от 6 месеца, както и от обучение за конкретно работно място“, добави тя. Поповска уточни, че интересът към схемите и програмите е изключително голям.\r\nНатали СТЕФАНОВА", "date": "2017.07.09", "title": "Станислава Поповска, Регионална служба по заетостта - Благоевград: Над 800 свободни работни места са обявени в петте бюра по труда на територията на областта"}
{"url": "http://www.focus-news.net/news/2017/07/09/2413761/ivan-stoyanov-obshtinsko-predpriyatie-chistota-plovdiv-prez-sledvashtata-sedmitsa-shte-se-izmiyat-mashinno-vsichki-glavni-ulitsi-v-grada.html", "text": "В периода от 10 до 14 юли, ще се измият машинно всички главни булеварди и улици, както и велоалеите в град Пловдив. Това каза за Радио „Фокус“ – Пловдив Иван Стоянов, директор на Общинско предприятие „Чистота“ - Пловдив. По думите му екипите ще работят активно и в шестте района на града. Машинно миене на дюзи ще се извърши по булевардите „Санкт Петербург“, „Източен“, „Христо Ботев“, „Найчо Цанов“, „Асеновградско шосе“, „Шести септември“, „Цар Борис III Обединител“, „Руски“, „Васил Априлов“, „Княгиня Мария Луиза“, „Пещерско шосе“ и много други основни пътни артерии и прилежащи по-малки улици в града. Велоалеите ще бъдат почистени чрез машинно миене на маркуч. Извършва се и почистване на дъждоприемните шахти на територията на град Пловдив.\r\n„Улиците първа категория се мият всеки работен ден, втора категория – три пъти седмично, а третокласните улици – по веднъж в седмицата\", обясни той. За да не се пречи на трафика, миенето започва през нощта.\r\nТони МИХАЙЛОВ", "date": "2017.07.09", "title": "Иван Стоянов, Общинско предприятие „Чистота“ - Пловдив: През следващата седмица ще се измият машинно всички главни улици в града"}
{"url": "http://www.focus-news.net/news/2017/07/09/2413783/es-pobedata-nad-islyamska-darzhava-v-mosul-e-reshitelna-stapka-v-borbata-sreshtu-terorizma.html", "text": "В неделя Европейският съюз определи победата над терористичната групировка „Ислямска държава“ в Мосул като „решителна стъпка“ в борбата срещу тероризма и призова иракчаните да работят заедно за възстановяването на страната, предава AFP. \r\n„Възстановяването на Мосул от „Ислямска държава“ ще бъде решителна стъпка в кампанията за елиминирането на терористичния контрол в Ирак и за освобождаването на неговият народ“, заявиха върховният представител на ЕС по въпросите за външните работи и политика на сигурност Федерика Могерини и еврокомисарят на хуманитарната помощ Христос Стилианидис. \r\n„Сега е важно да започне този процес на връщане и повторно установяване на доверие между общностите и също така всички иракчани да могат да започнат да изграждат общо бъдеще“, допълниха Могерини и Стилианидис.   Мария Динкова", "date": "2017.07.09", "title": "ЕС: Победата над „Ислямска държава“ в Мосул е решителна стъпка в борбата срещу тероризма"}
{"url": "http://www.focus-news.net/news/2017/07/09/2413546/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "На 17 юли седем германски депутати ще посетят военнослужещите на НАТО, които се разположени във военновъздушната база в провинция Коня, след като Турция заяви, че няма да допусне германски депутати до базата „Инджирлик“, пише вестник Daily Sabah. \r\nЦелта на посещението е оценка на германското участие в разузнавателните полети над Сирия. Обикновено между 20 и 30 германски военнослужещи се намират в базата и оказват подкрепа при операциите на Алианса срещу терористичната групировка „Ислямска държава“.\r\nНапоследък отношенията между Берлин и Анкара са обтегнати заради няколко въпроса, включително решението на Германия да изтегли войските си от турската военновъздушна база „Инджирлик“. Решението беше взето, след като германският външен министър Зигмар Габриел посети Анкара на 5 юни, където се срещна с турския президент Реджеп Тайип Ердоган.\r\n*** В събота Иванка Тръмп за кратко зае мястото на баща си, Доналд Тръмп, на преговорната маса по време на Г-20, като така тя седна до британския премиер Тереза Мей и до руския президент Владимир Путин, пише вестник The Hill. \r\nОбикновеното членове на кабинета заемат мястото на държавния глава в сесията, когато той отсъства. Но днес Иванка Тръмп, която е официален съветник на президента, зае неговото място. \r\n„Иванка седеше отзад и след това за кратко се премести на основната маса, когато президентът стана“, за да участва в двустранни срещи в кулоарите, отбелязаха от Белия дом. Американските власти обясниха, че темата, която се е обсъждала тогава, е засягала един от проектите на Иванка Тръмп, а именно финансовата инициатива на Световната банка за жените предприемачи. \r\nПо-рано днес Тръмп заяви, че САЩ ще допринесат с 50 млн. долара за новия фонд на Световната банка за подпомагане на жените предприемачи.\r\n*** В събота американският президент Доналд Тръмп се срещна с японския министър-председател Шиндзо Абе в кулоарите на Г-20, за да обсъдят увеличаващата се агресия от страна на Северна Корея, съобщава вестник Washington Express. \r\n„Министър-председателят е, ще го кажа така: много много фокусиран върху това, което се случва в Северна Корея“, заяви Тръмп. \r\nТой уточни, че двамата с Абе са постигнали съгласие по важността на „проблема и заплахата от Северна Корея“. \r\nТози разговор между двамата лидери се случва, след като във вторник Пхенян проведе ракетно изпитание с междуконтинентална балистична ракета. \r\nЯпонският премиер благодари на Тръмп за организирането на тристранната среща между Япония, Южна Корея и САЩ, която се състоя в четвъртък.  Той допълни, че опасността от страната на Северна Корея „става все по-голяма“. \r\nОсвен това Тръмп посочи, че е бил обсъден въпросът за търговията, при който е бил постигнат „значителен напредък“.  \r\n*** Държавният глава на Турция Реджеп Тайип Ердоган отново отправи остра критика към Германия заради решението на управляващите в Берлин да забранят негова изява пред сънародниците му страната, съобщава националният ежедневник Die Frankfurter Allgemeine Zeitung. \r\nВ навечерието на срещата на Г-20 в Хамбург Ердоган определи мярката, наложена от федералното германско правителство, като „политическо самоубийство“. Сега турският лидер предупреди Берлин: „Един ден това ще се върне като бумеранг“. \r\nВ рамките на пресконференция, последвала закриването на форума на „групата на двайсетте“, Ердоган отново подчерта, че би искал да говори пред турски граждани, живеещи в Германия. Журналистите обаче не подминаха въпроси за журналистите, които остават в турските затвори.\r\n*** Властите в източна Полша са разпоредили евакуацията на 10 хил. души, както и временното затваряне на магистралата за Беларус, заради намерената голяма бомба от Втората световна война, предава The Times of Israel.\r\nБомбата, която тежи 500 килограма, бе намерена по време на строителни работи в Белосток.\r\nВластите заявиха, че около 10 хил. души живеят в радиус от 1.35 километра около бомбата. Те ще бъдат евакуирани в ранните часове на неделя с автобуси, за да могат екипи от сапьори да обезвредят и изнесат бомбата.\r\nЖителите ще могат да се върнат до вечерта по домовете си.\r\n***", "date": "2017.07.09", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2017/07/09/2413750/the-new-arab-katar-shte-sadi-chetirite-strani-koito-mu-nalozhiha-blokada.html", "text": "Катар ще предприеме правни действия за щетите, които са му нанесени от блокадата на Саудитска Арабия, ОАЕ, Бахрейн и Египет, предава The New Arab.\r\nТова заяви главният прокурор на страната Али бин Фетайс Ал Мари в неделя.\r\nФормирана е централна комисия, която трябва да се погрижи хората засегнати от санкциите, да получат адекватна компенсация от държавите блокиращи Катар.\r\nПо време на пресконференция главният прокурор каза, че въпросният орган ще използва вътрешни, а също така и международни механизми за да потърси компенсация.\r\nЧленове на комисията са главният прокурор, министърът на правосъдието, както и външният министър на Катар. Симеон Миланов", "date": "2017.07.09", "title": "The New Arab: Катар ще съди четирите страни, които му наложиха блокада"}
{"url": "http://www.focus-news.net/news/2017/07/09/2413760/premahvaneto-na-pametnika-1300-godini-balgariya-v-stolitsata-shte-se-zabavi-sas-sedmitsa-zaradi-palezh-na-demontirashtiya-kran-obzor.html", "text": "Кранът, който демонтираше паметника „1300 години България“ от пространството пред НДК, беше подпален в 03.15 часа на 9 юли. Кранът е напълно унищожен заедно с цялата командна система, затова ще бъде заменен с друг. От МВР съобщиха, че се работи по изясняване на обстоятелствата около палежа и разкриването на извършителите. \r\nЕкспертът от общинската фирма „Софинвест ЕООД“ инж. Иван Стойков обясни, че демонтирането релефните фигури от паметника „1300 години България“ е трябвало да приключи по график до  30 юни, но работата ще се забави със седмица заради палежа на крана. Инж. Стойков коментира, че паметникът в сегашното си състояние е едва 30% от действителния си вид. Той поясни, че още в първите години е започнало падането на плочи от паметника, демонтирана е голяма част от металната конструкция. \r\nОколо 1 млн. лева е стойността на запаления кран, който демонтираше паметника „1300 години България“. Иван Стойков посочи, че благодарение на бързата намеса на пожарната няма нанесени други щети освен тези по крана. Той обясни, че изгорелият кран е един от най-големите и е използван при вдигането на цистерните на гарата в Хитрино. По думите му около паметника има охрана, но за палежа е използван момент, в който такава няма. Според него, тъй като не е влизано през оградата, вероятно са хвърлени запалителни материали.\r\nВ телевизионно интервю авторът на паметника „1300 години България“ проф. Валентин Старчев коментира, че паметникът може да се реновира по-евтино, а не да се премахва. Според него решението част от композициите от паметника да се разположат в Националния исторически музей е нелепо.\r\nВъв връзка с казуса председателят на Столичния общински съвет Елен Герджиков написа коментар във „Фейсбук“, където припомни, че решението на Столичния общински съвет за демонтажа е взето през 2014 г. По думите му за тези две години нито един инициативен комитет не се е ангажирал със запазването му, а сега демонтирането на паметника е спряно с цената на реална опасност за здравето на случайно преминаващи граждани и с щети за стотици хиляди левове. Според Герджиков документи от 80-те години на миналия век и експертизи от 2003 и 2011 г. показват, че конструкцията е компрометирана, след като още при строителството й са направени пропуски и е останала недовършена. Председателят на Столичния общински съвет коментира, че решението на Столичния общински съвет, което се изпълнява, е скулптурите да се демонтират внимателно, за да бъдат запазени и спасени, въпреки компрометираната конструкция. „На този фон коктейлите със запалителна течност ясно показват разликата в подходите и ценностните позиции“, пише още той.\"Фокус\" припомня: Решението на Столичния общински съвет за премахването на паметника \"1300 години България\" пред НДК датира от 2014 г., но бе неколкократно обжалвано пред съда от неговия автор. След дългогодишни спорове преди дни Столичната община започна премахването му. Плановете на общината са на мястото на \"1300 години България\" да бъдат издигнати мемориални плочи на 1-ви и 6-и Софийски пехотни полкове, но до обявяването на конкурс за това, мястото ще е парково пространство. Срещу събарянето на паметника се обявиха Съюзът на българските художници, Съюзът на архитектите, БСП-София и десетки граждани. През юни се състоя се и протест в защита на монумента.\r\nБиляна ИВАНОВА", "date": "2017.07.09", "title": "Премахването на паметника „1300 години България“ в столицата ще се забави със седмица заради палеж на демонтиращия кран (ОБЗОР)"}
{"url": "http://www.focus-news.net/news/2017/07/09/2413547/predstoyashti-sabitiya-v-stranata-za-9-yuli-agentsiya-fokus.html", "text": "***\r\nВицепрезидентът Илияна Йотова ще посети град Сопот по повод 167-ата годишнина от рождението на патриарха на българската литература Иван Вазов. Илияна Йотова ще проведе работна среща с кмета на града Деян Дойнов в сградата на общината. След това вицепрезидентът ще се срещне с носителите на Националната литературна награда „Иван Вазов“ и „Детската Вазова награда“ в къщата-музей „Иван Вазов“. Вицепрезидентът ще открие мемориалния комплекс „Аз съм българче“, а накрая ще произнесе слово в рамките на тържествената програма, която ще се проведе на площад „Иван Вазов“ и ще връчи Националната литературна награда „Иван Вазов“ и „Детската Вазова награда“.\r\n***\r\nОт 12.00 часа край фонтана на Морското казино министърът на регионалното развитие и благоустройството Николай Нанков ще открие обновения със средства от Оперативна програма „Региони в растеж“ 2014 - 2020 г. Приморски парк в Бургас. След това, в 12.30 часа, министър Нанков ще направи оглед на ремонта на улица „Крайезерна“ в града, който също е финансиран със средства от ОПРР. \r\n***\r\nОт 10.30 часа пред читалището в кв. „Църква“ в Перник, омбудсманът Мая Манолова ще се включи във втория ден от провеждането на XI Републикански многожанров фестивал на хората с увреждания, който традиционно се организира от Съюза на инвалидите в България и Община Перник.\r\n***\r\nОт 10.15 часа пред х. Момина скала ще бъде открит Витоша Летен Фест, който е организиран от София - Европейска столица на спорта.\r\n***\r\nОт 18.00 часа в Зала 1 на НДК ще бъде представен  документалният филм на Списание 8 „Човек на вярата“.\r\n***\r\nОт 19.00 часа на Лятната естрада в Борисовата градина ще се проведе концерт на детска вокална група „Сладкишчета“ и дамска вокална група „Наслада“.\r\n***\r\nВ 20:00 часа от градината пред паметника на Цар Иван Асен II ще започне второто мащабно протестно шествие на жителите на града срещу циганските своеволия, след нападението над млади спортисти край язовир „40-те извора“.\r\n***\r\nОт 09.00 часа в катедралния храм „Успение на Пресвета Богородица“ Негово високопреосвещенство Варненския и Великопреславски митрополит Йоан ще отслужи Заупокойната св. Литургия Йоан в съслужение с духовници от епархията по повод 4 години от кончината на Варненския и Великопреславски митрополит Кирил. След това в храма ще бъде извършена панихида и трисагий на гроба на митрополита. \r\n***\r\nОт 10.30 часа в Приключенски комплекс  „Незабравка” ще се състои ХV-ти Национален  пчеларски събор. \r\n***\r\nОт 11.00 часа в ЕМО''Етър'' ще се състои празник на Прокопий Пчелар. \r\n***\r\nОт 10.30 часа символично ще бъде открито Планинското състезание „Раховец Лясковец 2017”. Самото състезание ще започне в 11.00 часа.\r\n***\r\nОт 10.00 до 15.00 часа в местността „Леденика“ ще се проведе финалът и награждаването на кръга от състезание включено в календара на Европейската федерация /EFRA/-GP BULGARIA – VRATSA LEDENIKA.\r\n***\r\nВ 08:45 часа на Градския стадион ще се постави началото на втория ден от футболния турнир за деца, посветен  на 180 години от рождението на Васил Левски.\r\n***\r\nОт 10.30 часа на връх Хаджи Димитър (Бузлуджа) ще бъдат поднесени цветя на паметника на Хаджи Димитър и на четниците, дали живота си за свободата на България.\r\n***\r\nОт 20.00 часа на площад «Велбъжд» ще се състои тържествено закриване на Единадесетото издание на Международния фолклорен конкурс „Пауталия“.\r\n***\r\nОт 10.00 часа ще се състои освещаване на реновирания храм „Свети Пророк Илия“.\r\n*** \r\nОт 12.00 часа жители на община Септември планират да блокират пътя Варвара-Велинград в района на Варварски минерални бани в знак на протест.\r\n***\r\nОт 10.00 часа на бул. „Искър\" № 2Б Владимир Георгиев, кмет на Община Самоков, и Бисер Инчовски, управител ресор „Централизирани дейности\", Пидл България, ще открият първия магазин на ЛИДЛ в града.\r\n***\r\nОт 10.00 часа в църквата „Св. св. Петър и Павел” ще бъде отслужена тържествена литургия по повод 167-та годишнина от рождението на Иван Вазов.\r\n***\r\nОт 11.00 часа в Етнографски и занаятчийски център „Сопотски еснафъ” ще бъде  открита изложба от творби на занаятчии от Сопот и региона. \r\n***\r\nВ 17.30 часа, лидерът Лидерът на БСП – София Калоян Паргов ще участва в срещите с носителите на националната литературна награда „Иван Вазов” и на „Детска Вазова награда”. Час по-късно ще присъства на церемонията по награждаването на лауреатите в националния ученически конкурс ”Вазовата България” и откриването на мемориалния комплекс „Аз съм българче“. В 20.00 ще бъде сред официалните гости на тържественото честване на  167-ата годишнина от рождението на Иван Вазов, което ще се състои на площада в града.\r\n***\r\nОт 20.00 часа на площад „Иван Вазов” ще се проведе тържествено честване на 167–та годишнина от рождението на Патриарха на българската литература – Иван Вазов.", "date": "2017.07.09", "title": "Предстоящи събития в страната за 9 юли (Агенция „Фокус“)"}
{"url": "http://www.focus-news.net/news/2017/07/09/2413549/api-vazstanoveno-e-dvizhenieto-po-pat-i-1-medovnitsa-ruzhintsi.html", "text": "Възстановено е движението по път I-1 Медовница-Ружинци. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.09", "title": "АПИ: Възстановено е движението по път I-1 Медовница-Ружинци"}
{"url": "http://www.focus-news.net/news/2017/07/09/2413763/ruse-grazhdani-prizovaha-za-spirane-na-agresiyata-na-miren-protest-v-grad-byala.html", "text": "Около 300 души се включиха в мирния протест в град Бяла срещу агресията, предаде БНР. Поводът е вчерашният инцидент пред дискотека, при който при конфликт с група роми пострада 18-годишният Алекс Ангелов, който е в кома и с опасност за живота. Всички протестиращи изразиха своята съпричастност към него и състоянието му. Той е настанен в Университетската болница в Русе и за него се грижи екип от специалисти.", "date": "2017.07.09", "title": "Русе: Граждани призоваха за спиране на агресията на мирен протест в  град Бяла"}
{"url": "http://www.focus-news.net/news/2017/07/09/2413551/afp-hilyadi-se-vklyuchiha-v-parviya-za-poslednoto-desetiletie-parad-na-gordostta-v-estoniya.html", "text": "Хиляди естонци излязоха по улиците на столицата Талин в събота, за да се включат в организирания за първи път в страната им „Парад на гордостта“, предава AFP.\r\nОрганизаторите съобщиха, че около 1,8 хил. души са участвали в шествието, което премина спокойно, въпреки съпротивата срещу провеждането му. \r\nПосленият подобен парад, организиран в Естония, бе през 2007 г., когато участниците бяха бити и атакувани с камъни. \r\nАгенцията припомня, че през 2014 г. в Естония бе приет закон, който признава еднополовите граждански партньорства. Тереза Герова", "date": "2017.07.09", "title": "AFP: Хиляди се включиха в първия за последното десетилетие „Парад на гордостта“ в Естония"}
{"url": "http://www.focus-news.net/news/2017/07/09/2413550/orf-v-siriya-vliza-v-sila-reshenie-za-prekratyavane-na-oganya.html", "text": "В неделя по обед в части на Сирия влиза в сила решение за временно прекратяване на огъня – стъпка, която според ООН носи нови надежди за разкъсваната от кървавия граждански конфликт близкоизточна република, предава австрийската медия ORF.\r\n„Това е стъпка в правилната посока“, заяви пред журналисти в Дамаск Рамзи Езелдин Рамзи, заместник на специалния представител на ООН за Сирия Стефан де Мистура. Тереза Герова", "date": "2017.07.09", "title": "ORF: В Сирия влиза в сила решение за прекратяване на огъня"}
{"url": "http://www.focus-news.net/news/2017/07/09/2413552/deutsche-welle-angela-merkel-obeshta-pomosht-na-postradalite-ot-bezreditsite-v-hamburg.html", "text": "Канцлерът на ФРГ Ангела Меркел съобщи, че ще обсъди с федералния финансов министър Волфганг Шойбле въпроса за изплащането на компенсации на пострадалите от безредиците в Хамбург, предава Deutsche Welle.\r\n„Ще проверим как заедно с ханзейския град може да помогнем на жертвите на насилието, за да отстраним последиците от нанесения им ущърб“, подчерта германският лидер.\r\nМеркел осъди рязко действията на демонстрантите, описвайки ги като „разбунващи насилие“ и „неудържима жестокост“. \r\n„За тези, които действат по този начин, изобщо не става въпрос за политическа критика или за по-добър живот на хората. Тези, които постъпват така, излизат извън рамките на нашето демократично общество“, категорична бе Меркел. \r\nСъщевременно канцлерът изказа одобрение към работата на спецслужбите и полицията, и благодари от свое име на всички онези, грижили се за гарантирането на сигурността по време на срещата на Г-20. \r\nПрез последната седмица повече от 200 полицейски служители пострадаха при сблъсъци с демонстрантите, припомня медията. Тереза Герова", "date": "2017.07.09", "title": "Deutsche Welle: Ангела Меркел обеща помощ на пострадалите от безредиците в Хамбург"}
{"url": "http://www.focus-news.net/news/2017/07/09/2413762/reuters-veche-poveche-ot-devet-chasa-primirieto-v-yugozapadnata-chast-na-siriya-prodalzhava-da-se-spazva.html", "text": "Постигнатото от САЩ и Русия споразумение за примирие в югозападната част на Сирия продължава вече повече от девет часа, след като влезе в сила в неделя, предава Reuters. \r\nТази седмица САЩ, Русия и Йордания постигнаха съгласие за прекратяване на огъня и споразумение за деескалация, като целта е така да се отвори пътя за установяването на по-всеобхватен и устойчив мир. \r\nОт Сирийската обсерватория за правата на човека отбелязаха, че след началото на примирието към обяд в неделя не е имало въздушни удари или сблъсъци в югозападната част на страната. \r\n„Обстановката е сравнително спокойна“, коментира опозиционна групировка в района Кунейтра.  Мария Динкова", "date": "2017.07.09", "title": "Reuters: Вече повече от девет часа примирието в югозападната част на Сирия продължава да се спазва"}
{"url": "http://www.focus-news.net/news/2017/07/09/2413554/sport-valteri-botas-startira-ot-polpozishan-v-gran-pri-na-avstriya.html", "text": "Пилотът на Мерцедес Валтери Ботас спечели квалификацията за Гран при на Австрия и ще стартира от полпозишън в деветия кръг от сезона във Формула 1. \r\nНа стартовата решетка зад него се нареждат пилотът на Ферари Себастиан Фетел, който е лидер във временното класиране, и  неговият съотборник Кими Райконен. \r\nПилотът на Мерцедес Люис Хамилтън получи наказание за Гран при на Австрия и в днешното състезание на пистата \"Ред Бул Ринг\" ще стартира от осма позиция.", "date": "2017.07.09", "title": "Спорт: Валтери Ботас стартира от полпозишън в Гран при на Австрия"}
{"url": "http://www.focus-news.net/news/2017/07/09/2413553/unian-iztichane-na-gaz-e-prichina-za-eksploziyata-v-kiev-otnela-zhivota-na-dvama-dushi.html", "text": "По предварителни данни на властите изтичане на газ е е станало причина за експлозията в жилищна сграда в украинската столица Киев, в резултат на която загинаха двама души – мъж и жена, предава информационната агенция УНИАН. Пострадалите са шестима, петима от които са настанени в болница, шестият е отказал да получи медицинска помощ.\r\nИнцидентът се е случил в събота по обед в триетажна сграда. На място са били изпратени повече от 150 представители на различни служби, които да се включат в разчистването на развалините. Първоначално властите не бяха в състояние да установят причината за произшествието. Тереза Герова", "date": "2017.07.09", "title": "УНИАН: Изтичане на газ е причина за експлозията в Киев, отнела живота на двама души"}
{"url": "http://www.focus-news.net/news/2017/07/09/2413749/anadolu-agency-turskiyat-vanshen-ministar-obsadi-situatsiyata-v-siriya-i-krizata-v-persiyskiya-zaliv-s-darzhavniya-sekretar-na-sasht-reks-tilarsan.html", "text": "Турският външен министър Мевлют Чавушоглу се срещна с държавния секретар на САЩ Рекс Тилърсън в Истанбул, предава Anadolu Agency .\r\nВъншният министър на Турция и Рекс Тилърсън проведоха работна вечеря в офиса на министър-председателя.\r\nДвамата дипломати обсъдиха ситуацията в Сирия, борбата срещу тероризма, както и кризата в Персийския залив.\r\nОчаква се Рекс Тилърсън да се срещне с президента Ердоган в президентската резиденция Тарабия. Симеон Миланов", "date": "2017.07.09", "title": "Anadolu Agency: Турският външен министър обсъди ситуацията в Сирия и кризата в Персийския залив с държавния секретар на САЩ Рекс Тилърсън"}
{"url": "http://www.focus-news.net/news/2017/07/09/2413555/zdf-i-sled-kraya-na-sreshtata-na-g-20-politsiyata-v-hamburg-otnovo-upotrebi-vodni-oradiya-sreshtu-demonstrantite.html", "text": "Макар срещата на „групата на двайсетте“ да приключи, ситуацията в северния ханзейски град отново ескалира. В късните часове на събота полицията отново употреби водни оръдия срещу активисти, които продължават протестите, предава германският телевизионен канал ZDF.\r\nСлужителите на реда са замеряни с бутилки, фишеци и други предмети. При това физическото насилие срещу тях бе съпроводено и с неуморни словесни атаки. В опит да разпръснат протест, в който участниците блокираха движението, сядайки на платното, полицията използва срещу тях водни оръдия. Съобщава се и за извършени арести, но към момента няма данни за броя на задържаните. Тереза Герова", "date": "2017.07.09", "title": "ZDF: И след края на срещата на Г-20 - полицията в Хамбург отново употреби водни оръдия срещу демонстрантите"}
{"url": "http://www.focus-news.net/news/2017/07/09/2413548/voa-darzhavniyat-sekretar-na-sasht-pristiga-na-parvo-poseshtenie-v-ukrayna.html", "text": "Държавният секретар на Съединените американски щати Рекс Тилърсън пристига в неделя, 9 юли, на първото си официално посещение в Украйна, предава радио Voice of America. В Киев Тилърсън ще бъде придружаван от Кърт Волкър – бившия посланик на САЩ при НАТО, който бе назначен като специален представител за преговорите за Украйна. \r\nВ рамките на посещението си в Украйна Тилърсън ще проведе среща с държавният глава на Украйна Петро Порошенко, с когото ще обсъди възможностите за прекратяване на въоръжения конфликт в източната част на страната. Внимание ще бъде обърнато и на продължаването на реформите в Украйна.  \r\n„САЩ остават напълно ангажирани с целите на споразумението от Минск\", заяви държавният секретар в навечерието на отпътуването си за Киев.  Тереза Герова", "date": "2017.07.09", "title": "VOA: Държавният секретар на САЩ пристига на първо посещение в Украйна"}
{"url": "http://www.focus-news.net/news/2017/07/09/2413559/press-24-makedoniya-ohridchani-sa-izplasheni-chast-ot-tyah-shte-prekarat-noshtta-na-otkrito.html", "text": "Серията земетресения, които вече три седмици разлюляват района на град Охрид, изплаши местните жители, част от които ще прекарат нощта на открито, предава македонската електронна медия Press 24.\r\n„Аз съм възрастна личност, но досега такова нещо не е било. Продължава прекалено дълго, стресира ни“, разказва жителка на Охрид пред местна медия. \r\nСутрешните часове на събота премиха спокойно, но вечерта бяха регистрирани две по-силни земетресения. \r\nТрус със сила от 4,0 по скалата на Рихтер бе регистриран в 22.52 часа (местно време). Епицентърът е бил на 14 км североизточно от Охрид и осем километра източно от село Косел, в близост до което е разположен и единственият активен вулкан на Балканския полуостров – Дувалото. Дълбочината на труса е била два километра под земната кора.\r\nВъв вечерните часове на събота районът бе разлюлян от още един силен трус. В 21.31 часа (местно време) бе регистрирано земетресение от 3,7 по Рихтер, с епицентър 11 км североизточно от Охрид и шест километра източно от село Косел. Дълбочината на труса е била пет километра под земната кора. Тереза Герова", "date": "2017.07.09", "title": "Press 24 (Македония): Охридчани са изплашени – част от тях ще прекарат нощта на открито"}
{"url": "http://www.focus-news.net/news/2017/07/09/2413556/zasilen-trafik-prez-granichnite-punktove-na-balgaro-gratskata-granitsa-v-parviya-pochiven-den-obzor.html", "text": "През първия почивен ден от тази седмица МВР отчете засилен трафик през Граничните контролно-пропускателни пунктове на българо-гръцката граница. От сутринта ГКПП – „Кулата“, „Маказа“, „Златоград“ и „Илинден“ на границата с южната ни съседка имаше интензивно движение на автомобили на излизане от страната, но не се стигна до големи струпвания и образуване на колони от изчакващи автомобили.  На „Маказа“ колоната бе с дължина от около километър, и на българска, и на гръцка територия. На влизане в страната на „Кулата“  се образува около 700 м колона от изчакващи товарни автомобили. \r\nЗаради продължилият интензивен трафик през „Маказа“ и в следобедните часове, от ГД „Гранична полиция“ съветваха пътуващите могат да използват и съседните гранични пунктове с Гърция – „Капитан Петко войвода“, „Ивайловград“ и „Златоград“. Въпреки съветите на властите в следобедните часов на ГКПП \"Маказа\" отново се образува колона леки автомобили изход, която бе с дължина от около 3 км, а на вход - 1,5 км.\r\nКъм 18.00 часа на българо-сръбската граница трафикът бе интензивен на ГКПП „Калотина“ за леки автомобили на вход. \r\nНа българо-македонската и българо-турската граница трафикът бе с нормална интензивност на всички ГКПП-та. \r\nНа българо-румънската граница движението се осъществяващо интензивно през ГКПП \"Дунав мост\" - Русе, а на ГКПП \"Дунав мост\" - Видин за кратко се образува колона от 1,5 км за товарни автомобили на изход.", "date": "2017.07.09", "title": "Засилен трафик през граничните пунктове на българо-гръцката граница в първия почивен ден (ОБЗОР)"}
{"url": "http://www.focus-news.net/news/2017/07/09/2413558/reuters-egipetskata-politsiya-e-likvidirala-16-ekstremisti-svarzani-s-poslednata-ataka-na-sinayskiya-poluostrov.html", "text": "Полицията в Египет е ликвидирала 16 екстремисти, които по данни на Министерството на вътрешните работи на северноафриканската страна са свързани с последната атака на Синайския полуостров, в резултат на която бяха убити 23 военнослужещи, предава Reuters.\r\nЕгипет е изправен пред ислямистки бунтове на членове на близкоизточната радикална групировка „Ислямска държава“, които действат на размирния полуостров Синай.\r\nНай-малко двама полицаи бяха убити, а деветима други ранени, когато бронираното им превозно средство бе ударено от експлозия в Синай в събота, съобщиха междувременно местните медии. Атаката бе извършена само ден, след като най-малко 23 войници бяха убити при самоубийствено нападение на няколко контролно-пропускателни пункта в региона в атака на джихадистите от „Ислямска държава“. Нападението бе едно от най-кървавите за силите за сигурност в последните години.. Тереза Герова", "date": "2017.07.09", "title": "Reuters: Египетската полиция е ликвидирала 16 екстремисти, свързани с последната атака на Синайския полуостров"}
{"url": "http://www.focus-news.net/news/2017/07/09/2413753/plovdiv-hilyadi-dushi-se-vklyuchiha-v-protestnoto-shestvie-v-asenovgrad-koeto-potegli-s-vikove-balgari-yunatsi-i-razveti-balgarski-znamena.html", "text": "С викове „Българи, юнаци“ и развети български знамена потегли протестното шествие в Асеновград, предаде репортер на Радио „Фокус“ – Пловдив. Протестиращите срещу циганските своеволия са около 5000 души, а маршрутът на протестното шествие се очаква да бъде от сборния пункт при паметника на цар Иван Асен II към центъра на града. На този етап протестът протича мирно, без инциденти, но при засилено полицейско присъствие в района.\r\nЦветана ТОНЧЕВА", "date": "2017.07.09", "title": "Пловдив: Хиляди души се включиха в протестното шествие в Асеновград, което потегли с викове „Българи, юнаци“ и развети български знамена"}
{"url": "http://www.focus-news.net/news/2017/07/09/2413756/plovdiv-rokeri-se-prisaediniha-kam-protestirashtite-v-asenovgrad.html", "text": "Рокери на мотори се присъединиха към протестиращите в Асеновград, предаде репортер на Радио „Фокус“ – Пловдив. Протестното шествие срещу циганските своеволия в Асеновград премина през центъра на града и се установи пред кръговото движение пред паметника на Александър Стамболийски. В протеста участват над 5000 души, а бройката им продължава да расте. Към момента обстановката е спокойна, а полицейското присъствие - заселено. Протестиращите скандират \"Сърце и душа за България\" и играха хоро под звуците на гайда в непосредствена близост до кордона от жандармеристи.\r\nЦветана ТОНЧЕВА", "date": "2017.07.09", "title": "Пловдив: Рокери се присъединиха към протестиращите в Асеновград"}
{"url": "http://www.focus-news.net/news/2017/07/09/2413561/the-times-donald-tramp-obeshta-targovska-sdelka-s-velikobritaniya-vazmozhno-nay-skoro-sled-izlizaneto-y-ot-es.html", "text": "Държавният глава на Съединените американски щати Доналд Тръмп обеща сключването на търговска сделка с Великобритания „възможно най-скоро“ след излизането й от Европейския съюз, съобщава вестник The Times.\r\nЛидерите на водещите икономически и развиващи се страни в света предадоха на Великобритания \"силен вот на доверие\", изразявайки  интерес към подписването на споразумения за търговия след Брекзит, подчерта министър-председателят на Обединеното кралство Тереза Мей. \r\nПремиерът проведе срещи с президента Тръмп и лидерите на Китай, Индия и Япония в рамките на форума на Г-20 в германския град Хамбург в опит да изгради мостове извън ЕС. А Доналд Тръмп е дал обещание, че ще подпише \"силна\" търговска сделка с Великобритания \"много, много скоро\".\r\nМей поясни, че още няколко други страни са демонстрирали желание да създадат \"амбициозни нови двустранни търговски отношения\" с Великобритания след излизането й от структурите на Общността. Тереза Герова", "date": "2017.07.09", "title": "The Times: Доналд Тръмп обеща търговска сделка с Великобритания „възможно най-скоро“ след излизането й от ЕС"}
{"url": "http://www.focus-news.net/news/2017/07/09/2413563/the-daily-and-sunday-express-arzhentinski-komandosi-sa-planirali-tayna-operatsiya-za-predizvikvane-na-haos-na-folklandskite-ostrovi.html", "text": "Аржентински командоси са планирали провеждането на тайна операция за предизвикване на хаос на Фолкландските острови, съобщава британският вестник The Daily and Sunday Express. \r\nМисията, която е трябвало да бъде проведена през месец септември, е предвиждала 14 командоси да проникнат в британската задморска територия и да издигнат националния флаг на Аржентина. Действията им е трябвало да бъдат заснети от професионален фотограф. След това кадрите е трябвало да бъдат разпространени в медиите – ход, насочен към смущаване на Великобритания и унижаване на правителството в Буенос Айрес.\r\nДържавният глава на латиноамериканската страна Маурисио Макри е информиран за тайно подготвяната операция. „Президентът бе ужасен и разпореди разследване“, заяви източник на изданието.\r\nМинистерството на външните работи на Великобритания също е в течение на подготвяната операция. Източници потвърдиха, че Кралските военновъздушни сили са поставени в постоянна готовност, за да пресекат всеки евентуален опит за незаконно проникване на Фолкландските острови.. Тереза Герова", "date": "2017.07.09", "title": "The Daily and Sunday Express: Аржентински командоси са планирали тайна операция за предизвикване на хаос на Фолкландските острови"}
{"url": "http://www.focus-news.net/news/2017/07/09/2413564/aleksandar-vuchich-nikoy-ne-mozhe-da-postavya-na-sarbiya-ultimatumi-za-neynite-priyatelski-otnosheniya.html", "text": "Сърбия върви по пътя към европейска интеграция, но никой не може да й поставя ултиматуми за приятелските отношения, които избира. Това заяви държавният глава Александър Вучич, предава Tanjug.\r\n„Нашата политика е за сътрудничество с всички, с НАТО и Русия, но защитаваме това, което си е наше“, подчерта пред репортери сръбският президент, коментирайки изявленията на новия премиер Ана Бърнабич.\r\nПреди броени пред за BBC и Bloomberg сръбският министър-председател призна, че ако Белград бъде заставен да избира между ЕС и Русия, ще избере последната.  Тереза Герова", "date": "2017.07.09", "title": "Александър Вучич: Никой не може да поставя на Сърбия ултиматуми за нейните приятелски отношения"}
{"url": "http://www.focus-news.net/news/2017/07/09/2413566/chetiri-katastrofi-na-am-trakiya-v-edin-den-obzor.html", "text": "Четири катастрофи станаха в рамките на един ден на автомагистрала „Тракия“. Първият и най-тежък пътен инцидент е станал  в 04.40 часа в събота. Микробус се е обърнал в канавката при 85 км на автомагистралата. На място е загинала една жена, а други шест души, сред които и дете, са откарани в болница за оказване на медицинска помощ. Трима от пострадалите - майка, дете и по-възрастна жена са настанени без опасност за живота в Областната болница в Пазарджик. \r\nНяколко часа по-късно, около 13.30 часа, възникнаха два пътни инцидента в района на 164 и 165 км от автомагистрала „Тракия“ в платното в посока Бургас. Едната катастрофа е при 164 км, между два автомобила. Няма сериозно пострадали, за един от участниците има съмнение, че е получил фрактура на крака. При другия пътен инцидент, в района на 165 км, отново между два автомобила, има нанесени само материални щети. Няма пострадали хора. Движението по автомагистралата не беше спряно, но пътни полицаи подпомагаха преминаването в участъците, където са възникнали катастрофите. \r\nОколо 17.20 часа на „Тракия“ е регистриран нов пътен инцидент. Лек автомобил самокатастрофира при км 300 на автомагистралата, но вследствие на произшествието няма пострадали. Нанесени са само материални щети по превозното средство. Инцидентът наложи времето движението през участъка да се осъществява в едната лента. \r\nОт „Пътна полиция“ припомнят на водачите да шофират със съобразена скорост, да спазват дистанция и да не предприемат рискови изпреварвания.", "date": "2017.07.09", "title": "Четири катастрофи на АМ „Тракия“ в един ден (ОБЗОР)"}
{"url": "http://www.focus-news.net/news/2017/07/09/2413568/makfaks-makedoniya-chlenstvoto-na-kosovo-v-smo-e-suspendirano-po-iskane-na-sarbiya.html", "text": "Членството на Косово в Световната митническа организация (СМО) е суспендирано  по настояване на Сърбия, предава македонската агенция „Макфакс“. Съответната информация бе разпространена от Министерството на външните работи в Белград.\r\nНа последното заседание на СМО, проведено в събота, Косово е лишено от правото на глас и въпросът за неговия прием остава в застой.\r\nВ края на текущата година е планирано е извънредно заседание на Съвета на СМО, в рамките на което специално създадена работна група трябва да предложи решение на проблема. \r\n\"Дотогава важи решението от 2012 г., съгласно което приемането на Косово в СМО е прибързано\", се казва в разпространеното съобщение. Тереза Герова", "date": "2017.07.09", "title": "„Макфакс“ (Македония): Членството на Косово в СМО е суспендирано по искане на Сърбия"}
{"url": "http://www.focus-news.net/news/2017/07/09/2413567/the-independent-prestapleniyata-ot-omraza-sa-dostignali-bezpretsedentni-niva-sled-referenduma-za-brekzit.html", "text": "Престъпленията от омраза, включващи расова и религиозна дискриминация, са достигнали безпрецедентни нива след референдума за британското членство в Европейския съюз, което поставя малцинствените групи в Обединеното кралство в ситуация, в която са по-уязвими от всякога, разкрива вестник The Independent.\r\nПолицейски данни, получени в редакцията на основание правото на свобода на информацията, показват, че за 11-те месеца след референдума за Брекзит инцидентите от подобен тип са нараснали с 23 % - от 40 741 на 49 921, в сравнение със същия период на предходната година.\r\nРекордните цифри потвърждават опасенията, че гласуването в подкрепа на „развода“ между Брюксел и Лондон е предизвикало вълна от престъпления, свързани с омраза, базирана на религиозна и етническа принадлежност, и доведе до призиви към правителството да \"преразгледа\" спешно своя отговор на подобни тенденции.  Тереза Герова", "date": "2017.07.09", "title": "The Independent: Престъпленията от омраза са достигнали безпрецедентни нива след референдума за Брекзит"}
{"url": "http://www.focus-news.net/news/2017/07/09/2413560/afp-prezidentat-na-venetsuela-izprati-pomiritelno-poslanie-do-disidenta-lopes.html", "text": "Венецуелският президент Николас Мадуро изпрати – съгласно думите му - послание за \"мир и поправяне\" до дисидента Леополдо Лопес, само часове след освобождаването му след повече от три години затвор, предава AFP.\r\nМадуро подкрепи решението на Върховния съд  Лопес да бъде освободен от затвора и поставен под домашен арест, изрази надежди, че с този ход ще осигури основа за помирение, \"защото нацията иска мир\". Тереза Герова", "date": "2017.07.09", "title": "AFP: Президентът на Венецуела изпрати помирително послание до дисидента Лопес"}
{"url": "http://www.focus-news.net/news/2017/07/09/2413570/sport-dzheyms-hardan-i-hyustan-rokets-se-sporazumyaha-za-nay-golyamoto-razshiryavane-na-dogovor-v-istoriyata-na-nba.html", "text": "Суперзвездата на „Хюстън Рокетс“ Джеймс Хардън удължи договора си с тексаския клуб за още четири сезона, което е абсолютен рекорд в историята на НБА, предава SBNation.\r\nДоговорът влиза в сила от 2019 г., след което само за четири сезона Хардън ще получи главозамайващата сума от 228 млн. долара. Баскетболистът ще играе за „Хюстън Рокетс“ до края на сезона през 2022/2023 г.", "date": "2017.07.09", "title": "Спорт: Джеймс Хардън и „Хюстън Рокетс“ се споразумяха за най-голямото разширяване на договор в историята на НБА"}
{"url": "http://www.focus-news.net/news/2017/07/09/2413569/wpix-evakuatsiya-na-targovski-tsentar-v-bruklin-sled-signal-za-strelba.html", "text": "Търговският център „Кинг Плаза“ в Бруклин, Ню Йорк, е евакуиран след сигнал за стрелба, предава телевизионният канал WPIX. \r\nИнцидентът се е случил малко след шест часа (местно време). На място е изпратен голям полицейски контингент, а в социалните мрежи бяха разпространени кадри, които показват бягащи от района изплашени хора.\r\nПо-късно властите съобщиха, че има арестуван по случая. Няма данни за пострадали при инцидента. Тереза Герова", "date": "2017.07.09", "title": "WPIX: Евакуация на търговски център в Бруклин след сигнал за стрелба"}
{"url": "http://www.focus-news.net/news/2017/07/09/2413572/the-guardian-germanskata-industriya-predupredi-london-da-ne-ochakva-pomosht-v-pregovorite-za-brekzit.html", "text": "Германската индустрия отправи предупреждения към Лондон да не разчита на помощ от нейна страна в преговорите за постигане на изгодна сделка за Брекзит –  удар, който може да обърка плановете на британското правителство за излизане от структурите на Общността, коментира вестник The Guardian.\r\nМинистри от кабинета в Лондон многократно заявяваха, че могъщите износители от Германия ще окажат натиск за сключване на сделка, предоставяща на Великобритания значителен достъп до пазарите на Европейския съюз. Въпреки това те все пак подчертаха, че от британското правителство зависи да ограничи икономическия ефект от решението си за изтегляне на страната от единния пазар на Общността. \r\nСега, когато управляващите в Обединеното кралство са  изправени пред нов натиск от страна на бизнеса да смекчи плановете си за Брекзит, германските индустриалци също предупреждават, че Великобритания ще трябва да се бори, за да избегне икономически щети от напускането на Блока. \r\nПредставители на две от най-големите индустриални организации в Германия заявиха за изданието, че основната им грижа по време на „бракоразводния процес“ между Брюксел и Лондон ще бъде защитата на единния пазар за останалите 27 държави от ЕС, дори и това да навреди на търговията с Великобритания. Тереза Герова", "date": "2017.07.09", "title": "The Guardian: Германската индустрия предупреди Лондон да не очаква помощ в преговорите за Брекзит"}
{"url": "http://www.focus-news.net/news/2017/07/09/2413573/emsc-novo-zemetresenie-ot-27-po-rihter-e-registrirano-v-makedoniya.html", "text": "Ново земетресение със сила от 2,7 по скалата на Рихтер е регистрирано в Македония две минути след полунощ в неделя, показва справка на интернет страницата на Европейския средиземноморски сеизмологичен център.\r\nЕпицентърът е бил на девет километра северозападно от Ресен, с дълбочина от два километра под земната кора. \r\nСерията земетресения в Македония продължава – трус със сила от 4,0 по скалата на Рихтер бе регистриран в 22.52 часа (местно време).\r\nЕпицентърът е бил на 14 км североизточно от Охрид и осем километра източно от село Косел, в близост до което е разположен и единственият активен вулкан на Балканския полуостров – Дувалото. Дълбочината на труса е била два километра под земната кора.\r\nВъв вечерните часове на събота районът бе разлюлян от още един силен трус. В 21.31 часа (местно време) е регистрирано земетресение от 3,7 по Рихтер, с епицентър 11 км североизточно от Охрид и шест километра източно от село Косел. Дълбочината на труса е била пет километра под земната кора.\r\nМалко по-късно, в 21.57 часа (местно време), в района е последвало ново земетресение от 2,5 по Рихтер. Епицентърът му е бил на пет километра източно от Охрид и на пет километра североизточно от Косел, с дълбочина от пет километра. Тереза Герова", "date": "2017.07.09", "title": "EMSC: Ново земетресение от 2,7 по Рихтер е регистрирано в Македония"}
{"url": "http://www.focus-news.net/news/2017/07/09/2413574/mihail-gorbachov-za-sreshtata-mezhdu-prezidentite-na-sasht-i-rusiya-vse-oshte-e-rano-da-se-govori-za-seriozni-promeni.html", "text": "По повод първата среща между държавния глава на Руската федерация Владимир Путин и американския му колега Доналд Тръмп бившият президент на СССР Михаил Горбачов предупреди, че е твърде рано да се говори за сериозни промени в отношенията между Москва и Вашингтон, предава РИА Новости.\r\n„Засега трудно би могло да се говори за сериозни промени, но важното е, че е направена първата стъпка. Появиха се някакви позитивни моменти, и трябва и занапред те да се движат в тази посока“, препоръча Горбачов на двамата лидери в коментар, направен специално за агенцията. Тереза Герова", "date": "2017.07.09", "title": "Михаил Горбачов за срещата между президентите на САЩ и Русия: Все още е рано да се говори за сериозни промени"}
{"url": "http://www.focus-news.net/news/2017/07/09/2413577/liderite-na-bsp-i-gerb-v-epistolaren-spor-za-dogovora-za-dobrosasedstvo-s-makedoniya-obzor.html", "text": "Лидерите на БСП и ГЕРБ влязоха епистоларен спор за договора за добросъседство с Македония, в дните, когато в  София текат разговорите за финализиране на документа между външните министри на двете страни – Екатерина Захариева и Никола Димитров. В петък лидерът на БСП Корнелия Нинова изпрати писмо до премиера Бойко Борисов, в което предлага договорът да бъде обсъден в Народното събрание и заедно да бъде изготвена позицията на България с оглед на факта, че външната политика на страната изисква национално съгласие. В писмото си до министър-председателя Нинова отбелязва, че БСП не са запознати с клаузите в него.  По-късно в интервю лидерът на БСП заяви, че  въпреки че подкрепя усилията на правителството за подписване на договора за добросъседство, тъй като целият регион ще има полза от това, още никой не е виждал въпросния документ, около който вече се създаде голяма суматоха. „Никой не го е виждал, на какви езици е написан и какво пише вътре“, отбеляза лидерът на БСП. Нинова заяви, че няма смисъл да се разсъждава хипотетично върху съдържанието на договора и отново призова премиера Бойко Борисов да внесе документа в Народното събрание.  Според нея по този начин всички ще могат да се запознаят с него и ще се избегнат хипотези и спорове. В събота ПП ГЕРБ излезе с позиция в отговор на писмото на Нинова, в което се посочва, че министърът на външните работи Екатерина Захариева е инициирала разглеждане и обсъждане на договора в Комисията по външна политика и чрез нейно писмо, адресирано до председателя на комисията Джема Грозданова, Договорът е постъпил в секретно деловодство на Народното събрание на 03 юли (понеделник) в следобедните часове. От партията уточниха, че на следващия ден (04 юли) народните представители от Комисията са били информирани, че могат да се запознаят с постъпилия текст преди заседанието на външната комисия на 05 юли (сряда). От ПП ГЕРБ заявиха, че проектът на Договор е достъпен за всеки народен представител в секретното деловодство на Народното събрание, а членовете на външната комисия са изслушали министъра на външните работи за достигнатия етап на договаряне към 5 юли 2017 г. и са изразили своето мнение и предложения по текста. От партията добавиха, че парламентът ще бъде запознат с финалния вариант на Договора след приключване на преговорите отново в заседание на Комисията по външна политика. Договорът е достигнал финален етап. Фактически такъв договор се обсъжда от 2008 година, когато е подписан Меморандум за сътрудничество между двете държави по въпросите на европейската интеграция. Всички правителства и външни министри от 2008 година до сега са работили по въпроса, уточниха от ПП ГЕРБ и подчертаха, че целта на правителството е да финализира текста и да пристъпи към подписване на Договора, като не отстъпваме от българските предложения. От партията отбелязаха също, че ратификацията на документа от двата парламента е възможността за обсъждане на Договора на ниво Народно събрание.\r\nПремиерът Бойко Борисов „върна жеста“ на Корнелия Нинова и ѝ отговори също с писмо. В него той отбеляза, че запознаването на парламентарната външна комисия с проекта на договора за добросъседство с Македония е безпрецедентен ход, тъй като съгласно конституционните изисквания на страната, Народно събрание се запознава с текста на договора едва след неговото подписване, когато се внася за ратифициране от парламента. Борисов изтъкна, че министърът на външните работи Екатерина Захариева по нейно желание е запознала с проекта на договор председателя на Парламентарната комисия по европейски въпроси и координация по европейските фондове и бивш външен министър Кристиан Вигенин, както и Деница Златева, заместник-председател на БСП по международна политика. Министър-председателят отбеляза също, че преговорите с Република Македония за сключване на Договор за приятелство, сътрудничество и добросъседство се водят интензивно от 2008 г., като през всички тези години, независимо от политическата принадлежност на правителствата водели преговорите, българската страна последователно е отстоявала едни и същи позиции в български интерес. Борисов посочи още, че целта на договора е освен препотвърждаване на Съвместната декларация, подписана през 1999 г. от правителството на Иван Костов, двете страни да наградят своите отношения и да препотвърдят своите политически ангажименти в международноправен документ. В писмото си до Нинова Борисов отбеляза също, че в интерес на България е Република Македония да бъде стабилна, единна и независима държава с ясна евроатлантическа перспектива, което минава през сближаването на двете страни и отказ от антибългарската реторика, продължаваща през последните десетилетия.\r\nЗа „Фокус“ журналистът и дългогодишен кореспондент в Скопие Костадин Филипов коментира, че няма спокойна политическа, медийна и обществена среда в Македония и България, при която да се гарантира прозрачност относно договора за добросъседство, който предстои да бъде подписан между двете държави. Той коментира, че от гледна точка на стратегическите цели на Р Македония да върви напред към членство в НАТО и ЕС, което и Зоран Заев декларира, договорът би бил много полезен. От гледна точка на вътрешната ситуация обаче, това само би му създало проблеми и ще му трябват силна воля, политическо умение и търпение, за да пребори вътрешната съпротива. Филипов отбеляза, че министър-председателят на Р Македония Зоран Заев има нужда от много бърз и крупен политически резултат, който да постигне, при стратегическите цели на страната за членство в НАТО и в ЕС. Според него, за да бъде възможно това, Македония се нуждае от подкрепата на България.", "date": "2017.07.09", "title": "Лидерите на БСП и ГЕРБ в епистоларен спор за договора за добросъседство с Македония (ОБЗОР)"}
{"url": "http://www.focus-news.net/news/2017/07/09/2413575/france-24-turtsiya-se-podgotvya-za-posledniya-den-ot-pohoda-za-spravedlivost.html", "text": "Десетки хиляди граждани на Турция се очаква да вземат участие в митинг в Истанбул, с който ще бъде отбелязан последният ден от близо 450-километровия „Поход за справедливост“, предава France 24. \r\nМаршът ще достигне кулминационната си точка в неделя и всички очи сега са вперени в президента Реджеп Тайип Ердоган и отговора, който ще даде. Засега е известно, че събитието в Истанбул ще се проведе при изключително строги мерки за сигурност. \r\nОсновната опозиционна Републиканска народна партия (РНП) стартира своеобразен „Поход за справедливост” от Анкара до Истанбул, ден след като нейният депутат Енис Бербероглу бе осъден от турски съд на 25 г. лишаване от свобода за „разгласяване на държавна тайна”. В знак на протест  в централния парк „Гювен” в столицата Анкара започнаха да се събрат хиляди несъгласни със съдебното решение. Пред тях лидерът на опозицията Кемал Кълъчдароглу обясни, че не става въпрос за проява на една отделна политическа партия, а именно за „всенароден свещен поход” за справедливост.\r\n„Всеки, който иска справедливост, е длъжен да подкрепи този поход. \r\nВ една страна с препълнени затвори не може да има справедливост. В една страна без справедливост, не може да има държава, мир, спокойствие. Справедливост, справедливост и пак – справедливост”, заяви лидерът на РНП в срядата на юни, когато бе даден стартът на инициативата. Тереза Герова", "date": "2017.07.09", "title": "France 24: Турция се подготвя за последния ден от „Похода за справедливост“"}
{"url": "http://www.focus-news.net/news/2017/07/09/2413562/donald-tramp-za-protestite-v-hamburg-vsichki-se-chuvstvaha-v-bezopasnost.html", "text": "Президентът на САЩ Доналд Тръмп се е чувствал в безопасност по време на тридневното си посещение в Хамбург за срещата на Г-20, въпреки вълната от бурни протести, прераснали в ожесточени сблъсъци между полиция и демонстранти, съобщава германският вестник Die Frankfurter Allgemeine Zeitung.\r\n\"Всички се чувстваха в безопасност, с изключение на анархистите\", пише американският президент в социалната мрежа „Туитър“. \r\nПравоприлагащите органи са свършили отлична работа в Хамбург, подчертава Тръмп. Срещата на високо равнище той описа като \"прекрасен успех\". Тереза Герова", "date": "2017.07.09", "title": "Доналд Тръмп за протестите в Хамбург: Всички се чувстваха в безопасност"}
{"url": "http://www.focus-news.net/news/2017/07/09/2413571/die-welt-nad-140-arestuvani-prez-poslednata-sedmitsa-na-ozhestocheni-protesti-v-hamburg.html", "text": "Германската полиция актуализира данните за броя на демонстрантите, арестувани или задържани през последната седмица на ожесточени протести в северния ханзейски град Хамбург, съобщава националният ежедневник Die Welt.\r\nСъгласно обновената информация, от началото на акциите срещу срещата на Г-20 са арестувани 144 активисти. Точно толкова са и задържаните под стража. \r\nИ нощта на събота срещу неделя бе белязана от сблъсъци между протестиращите и органите на реда, които употребиха водни оръдия и лютив спрей, за да пробият блокадата на демонстрантите. \r\nСлужителите докладваха, че издигнатите барикади по улиците на Хамбург са подпалени от активистите. Тежковъоръжени специални полицейски части бяха изпратени в района, но не са се намесвали в действията на колегите си.  Тереза Герова", "date": "2017.07.09", "title": "Die Welt: Над 140 арестувани през последната седмица на ожесточени протести в Хамбург"}
{"url": "http://www.focus-news.net/news/2017/07/09/2413579/channel-newsasia-kitay-e-prekratil-vsichki-kontakti-sas-severna-koreya-vav-voennata-oblast.html", "text": "Пекин е прекратил всички контакти по военна линия с режима в Пхенян. Това потвърди за Channel NewsAsia високопоставен представител на Министерството на отбраната на Китай.\r\n„В миналото имахме много контакти и обмен. Мисля, че това отразява някаква промяна в отношенията ни по причини, известни на всички\", заяви представителят на военното ведомство в Пекин, потвърждавайки, че сега китайските военнослужещи нямат контакти със севернокорейските си колеги. . Тереза Герова", "date": "2017.07.09", "title": "Channel NewsAsia: Китай е прекратил всички контакти със Северна Корея във военната област"}
{"url": "http://www.focus-news.net/news/2017/07/09/2413578/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "*** Държавният глава на Съединените американски щати Доналд Тръмп обеща сключването на търговска сделка с Великобритания „възможно най-скоро“ след излизането й от Европейския съюз, съобщава вестник The Times.\r\nЛидерите на водещите икономически и развиващи се страни в света предадоха на Великобритания \"силен вот на доверие\", изразявайки  интерес към подписването на споразумения за търговия след Брекзит, подчерта министър-председателят на Обединеното кралство Тереза Мей. \r\nПремиерът проведе срещи с президента Тръмп и лидерите на Китай, Индия и Япония в рамките на форума на Г-20 в германския град Хамбург в опит да изгради мостове извън ЕС. А Доналд Тръмп е дал обещание, че ще подпише \"силна\" търговска сделка с Великобритания \"много, много скоро\".\r\nМей поясни, че още няколко други страни са демонстрирали желание да създадат \"амбициозни нови двустранни търговски отношения\" с Великобритания след излизането й от структурите на Общността.\r\n*** Германската индустрия отправи предупреждения към Лондон да не разчита на помощ от нейна страна в преговорите за постигане на изгодна сделка за Брекзит –  удар, който може да обърка плановете на британското правителство за излизане от структурите на Общността, коментира вестник The Guardian.\r\nМинистри от кабинета в Лондон многократно заявяваха, че могъщите износители от Германия ще окажат натиск за сключване на сделка, предоставяща на Великобритания значителен достъп до пазарите на Европейския съюз. Въпреки това те все пак подчертаха, че от британското правителство зависи да ограничи икономическия ефект от решението си за изтегляне на страната от единния пазар на Общността. \r\nСега, когато управляващите в Обединеното кралство са  изправени пред нов натиск от страна на бизнеса да смекчи плановете си за Брекзит, германските индустриалци също предупреждават, че Великобритания ще трябва да се бори, за да избегне икономически щети от напускането на Блока. \r\nПредставители на две от най-големите индустриални организации в Германия заявиха за изданието, че основната им грижа по време на „бракоразводния процес“ между Брюксел и Лондон ще бъде защитата на единния пазар за останалите 27 държави от ЕС, дори и това да навреди на търговията с Великобритания.\r\n*** Престъпленията от омраза, включващи расова и религиозна дискриминация, са достигнали безпрецедентни нива след референдума за британското членство в Европейския съюз, което поставя малцинствените групи в Обединеното кралство в ситуация, в която са по-уязвими от всякога, разкрива вестник The Independent.\r\nПолицейски данни, получени в редакцията на основание правото на свобода на информацията, показват, че за 11-те месеца след референдума за Брекзит инцидентите от подобен тип са нараснали с 23 % - от 40 741 на 49 921, в сравнение със същия период на предходната година.\r\nРекордните цифри потвърждават опасенията, че гласуването в подкрепа на „развода“ между Брюксел и Лондон е предизвикало вълна от престъпления, свързани с омраза, базирана на религиозна и етническа принадлежност, и доведе до призиви към правителството да \"преразгледа\" спешно своя отговор на подобни тенденции.\r\n*** Аржентински командоси са планирали провеждането на тайна операция за предизвикване на хаос на Фолкландските острови, съобщава британският вестник The Daily and Sunday Express. \r\nМисията, която е трябвало да бъде проведена през месец септември, е предвиждала 14 командоси да проникнат в британската задморска територия и да издигнат националния флаг на Аржентина. Действията им е трябвало да бъдат заснети от професионален фотограф. След това кадрите е трябвало да бъдат разпространени в медиите – ход, насочен към смущаване на Великобритания и унижаване на правителството в Буенос Айрес.\r\nДържавният глава на латиноамериканската страна Маурисио Макри е информиран за тайно подготвяната операция. „Президентът бе ужасен и разпореди разследване“, заяви източник на изданието.\r\nМинистерството на външните работи на Великобритания също е в течение на подготвяната операция. Източници потвърдиха, че Кралските военновъздушни сили са поставени в постоянна готовност, за да пресекат всеки евентуален опит за незаконно проникване на Фолкландските острови.\r\n***", "date": "2017.07.09", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/07/09/2413582/deutsche-welle-nay-mashtabniyat-parad-na-gordostta-v-istoriyata-na-london-sabra-nad-15-mln-dushi.html", "text": "Повече от 1,5 млн. души се включиха в „Парада на гордостта“, който се състоя в събота в Лондон, предава Deutsche Welle.\r\n„Това е най-мащабният парад в историята на Лондон, но и в историята на акцията като цяло. Събраха се повече от 1,5 млн. души“, поясни кметът на британската столица Садик Аман Хан. Тереза Герова", "date": "2017.07.09", "title": "Deutsche Welle: Най-мащабният „Парад на гордостта“ в историята на Лондон събра над 1,5 млн. души"}
{"url": "http://www.focus-news.net/news/2017/07/09/2413583/pregled-na-mezhdunarodnite-novini-do-6-chasa-agentsiya-fokus.html", "text": "Серията земетресения в Македония продължава – трус със сила от 4,0 по скалата на Рихтер е регистриран в 22.52 часа (местно време), показва справка на интернет страницата на Европейския средиземноморски сеизмологичен център.\r\nЕпицентърът е бил на 14 км североизточно от Охрид и осем километра източно от село Косел, в близост до което е разположен и единственият активен вулкан на Балканския полуостров – Дувалото. Дълбочината на труса е била два километра под земната кора.\r\nВъв вечерните часове на събота районът бе разлюлян от още един силен трус. В 21.31 часа (местно време) е регистрирано земетресение от 3,7 по Рихтер, с епицентър 11 км североизточно от Охрид и шест километра източно от село Косел. Дълбочината на труса е била пет километра под земната кора.\r\nМалко по-късно, в 21.57 часа (местно време), в района е последвало ново земетресение от 2,5 по Рихтер. Епицентърът му е бил на пет километра източно от Охрид и на пет километра североизточно от Косел, с дълбочина от пет километра.\r\n*** Държавният секретар на Съединените американски щати Рекс Тилърсън пристига в неделя, 9 юли, на първото си официално посещение в Украйна. Киев Тилърсън ще бъде придружаван от Кърт Волкър – бившия посланик на САЩ при НАТО, който бе назначен като специален представител за преговорите за Украйна. \r\nВ рамките на посещението си в Украйна Тилърсън ще проведе среща с държавният глава на Украйна Петро Порошенко, с когото ще обсъди възможностите за прекратяване на въоръжения конфликт в източната част на страната. Внимание ще бъде обърнато и на продължаването на реформите в Украйна.  \r\n„САЩ остават напълно ангажирани с целите на споразумението от Минск\", заяви държавният секретар в навечерието на отпътуването си за Киев.\r\n*** Държавният глава на Турция Реждеп Тайип Ердоган предупреди, че парламентът в Анкара може да откаже ратификация на Парижкото споразумение за климата, след като американският президент Доналд Тръмп взе решение за оттегляне на Съединените американски щати от историческия ангажимент. Това стана ясно в последните часове от срещата на високо равнище между лидерите на „групата на двайсетте“ в северния ханзейски град Хамбург.\r\nТурският лидер поиска от участниците във форума гаранции. Ердоган припомни, че бившият френски президент Франсоа Оланд е дал обещание, че Турция няма да бъде включена в списъка на индустриално развитите страни. А това означава, че Анкара няма задължение да плаща годишни вноски, които – съгласно споразумението, постигнато в Париж през декември 2015 г., развитите държави са длъжни да отделят в специален фонд за оказване на помощ на по-бедните страни.\r\nВ частност, средствата трябва да бъдат изразходвани за противодействие на промените в климата и за преход към използването на възобновяеми източници на енергия в развиващите се държави. Подобни вноски обаче са допълнителна тежест за бюджета на страните. \r\nТурският президент отбеляза, че до този момент парламентът в Анкара не е ратифицирал споразумението, и докато не получи гаранции, на него също му е трудно да направи обещание, че това ще се случи. При това Ердоган изрази сериозни съмнения, че след решението Вашингтон да се откаже от документа останалите държави, които не влизат в Г-20, ще спазват съвестно Парижкото споразумение за климата.\r\n*** Германската полиция актуализира данните за броя на демонстрантите, арестувани или задържани през последната седмица на ожесточени протести в северния ханзейски град Хамбург.\r\nСъгласно обновената информация, от началото на акциите срещу срещата на Г-20 са арестувани 144 активисти. Точно толкова са и задържаните под стража. \r\nИ нощта на събота срещу неделя бе белязана от сблъсъци между протестиращите и органите на реда, които употребиха водни оръдия и лютив спрей, за да пробият блокадата на демонстрантите. \r\nСлужителите докладваха, че издигнатите барикади по улиците на Хамбург са подпалени от активистите. Тежковъоръжени специални полицейски части бяха изпратени в района, но не са се намесвали в действията на колегите си.\r\n***  Десетки хиляди граждани на Турция се очаква да вземат участие в митинг в Истанбул, с който ще бъде отбелязан последният ден от близо 450-километровия „Поход за справедливост“.\r\nМаршът ще достигне кулминационната си точка в неделя и всички очи сега са вперени в президента Реджеп Тайип Ердоган и отговора, който ще даде. Засега е известно, че събитието в Истанбул ще се проведе при изключително строги мерки за сигурност. \r\nОсновната опозиционна Републиканска народна партия (РНП) стартира своеобразен „Поход за справедливост” от Анкара до Истанбул, ден след като нейният депутат Енис Бербероглу бе осъден от турски съд на 25 г. лишаване от свобода за „разгласяване на държавна тайна”. В знак на протест  в централния парк „Гювен” в столицата Анкара започнаха да се събрат хиляди несъгласни със съдебното решение. Пред тях лидерът на опозицията Кемал Кълъчдароглу обясни, че не става въпрос за проява на една отделна политическа партия, а именно за „всенароден свещен поход” за справедливост.\r\n„Всеки, който иска справедливост, е длъжен да подкрепи този поход. \r\nВ една страна с препълнени затвори не може да има справедливост. В една страна без справедливост, не може да има държава, мир, спокойствие. Справедливост, справедливост и пак – справедливост”, заяви лидерът на РНП в срядата на юни, когато бе даден стартът на инициативата.\r\n*** Венецуелският президент Николас Мадуро изпрати – съгласно думите му - послание за \"мир и поправяне\" до дисидента Леополдо Лопес, само часове след освобождаването му след повече от три години затвор.\r\nМадуро подкрепи решението на Върховния съд  Лопес да бъде освободен от затвора и поставен под домашен арест, изрази надежди, че с този ход ще осигури основа за помирение, \"защото нацията иска мир\".\r\n*** Аржентински командоси са планирали провеждането на тайна операция за предизвикване на хаос на Фолкландските острови.\r\nМисията, която е трябвало да бъде проведена през месец септември, е предвиждала 14 командоси да проникнат в британската задморска територия и да издигнат националния флаг на Аржентина. Действията им е трябвало да бъдат заснети от професионален фотограф. След това кадрите е трябвало да бъдат разпространени в медиите – ход, насочен към смущаване на Великобритания и унижаване на правителството в Буенос Айрес.\r\nДържавният глава на латиноамериканската страна Маурисио Макри е информиран за тайно подготвяната операция. „Президентът бе ужасен и разпореди разследване“, заяви източник на изданието.\r\nМинистерството на външните работи на Великобритания също е в течение на подготвяната операция. Източници потвърдиха, че Кралските военновъздушни сили са поставени в постоянна готовност, за да пресекат всеки евентуален опит за незаконно проникване на Фолкландските острови.\r\n***", "date": "2017.07.09", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2017/07/09/2413584/daily-sabah-dvama-chlenove-na-pkk-sa-likvidirani-pri-operatsiya-na-turskite-sili-za-sigurnost.html", "text": "Двама членове на „Работническа партия на Кюрдистан“ (ПКК) са ликвидирани при военновъздушна операция на турските сили за сигурност в източната провинция Агръ, проведена в събота, съобщава вестник Daily Sabah. \r\nСъщевременно от турската армия поясниха, че в провинция Шърнак доброволно са се предали още петима членове на групировката, третирана от Анкара като терористична. . Тереза Герова", "date": "2017.07.09", "title": "Daily Sabah: Двама членове на ПКК са ликвидирани при операция на турските сили за сигурност"}
{"url": "http://www.focus-news.net/news/2017/07/09/2413585/sz-konferentsiyata-na-yunesko-v-krakov-reshavasht-den-za-germaniya.html", "text": "В полския град Краков продължава 41-та конференция на Комисията за световното наследство към ЮНЕСКО, припомня баварският вестник Die Sueddeutsche Zeitung. \r\nДнешните заседания са особено важни за Германия, тъй като в дневния ред са обсъжданията за включване в списъка на защитеното наследство  обекти от страната, сред които катедралата \"Свети свети Петър и Павел\" в Наумбург и едни от най-старите пещери в Швабския Алб.  Тереза Герова", "date": "2017.07.09", "title": "SZ: Конференцията на ЮНЕСКО в Краков – решаващ ден за Германия"}
{"url": "http://www.focus-news.net/news/2017/07/09/2413580/the-new-york-times-predi-prezidentskite-izbori-v-sasht-ekipat-na-donald-tramp-e-provel-sreshta-s-ruski-advokat-s-vrazki-v-kremal.html", "text": "Две седмици след като Доналд Тръмп спечели президентската номинация на Републиканската партия миналата година, неговият най-голям син е участвал в среща в \"Тръмп Тауър\" в Манхатън с руски адвокат, който има връзки с Кремъл, според поверителни правителствени документи, описани от вестник The New York Times.\r\nНа срещата, за която до този момент не бе разпространена информация, са присъствали и председателят на предизборната кампания на Тръмп, Пол Манафорт, както и съпругата на дъщеря му Иванка – Джаред Къшнър. \r\nЕпизодът в \"Тръмп Тауър\" от 9 юни 2016 г. е първата потвърдена частна среща между руски гражданин и членове на вътрешния кръг на Тръмп в хода на президентската му кампания. Провеждането й бе потвърдено както от Къшнър, така и от сина на американския президент. Техен представител поясни, че на срещата е обсъждана програма за осиновяване. В изявлението обаче не се уточнява дали в рамките на дискусията е обсъждана президентската кампания. Тереза Герова", "date": "2017.07.09", "title": "The New York Times: Преди президентските избори в САЩ екипът на Доналд Тръмп е провел среща с руски адвокат с връзки в Кремъл"}
{"url": "http://www.focus-news.net/news/2017/07/09/2413587/die-zeit-v-parizh-shte-bade-daden-start-na-marsh-na-myusyulmanite-sreshtu-terorizma.html", "text": "Около 30 ислямски духовници стартират в неделя от френската столица Париж „Марш на мюсюлманите срещу тероризма“, който ще премине през цяла Европа, съобщава германският ежедневник Die Zeit. \r\nШествието на имамите ще премине през градовете, в които бяха извършени ислямистки атаки, включително  Брюксел, Ница и Тулуза. Първата им спирка обаче ще бъде федералната германска столица Берлин. Тереза Герова", "date": "2017.07.09", "title": "Die Zeit: В Париж ще бъде даден старт на „Марш на мюсюлманите срещу тероризма“"}
{"url": "http://www.focus-news.net/news/2017/07/09/2413586/ukrinform-petro-poroshenko-posreshta-generalniya-sekretar-na-oon-i-parviya-diplomat-na-vashington.html", "text": "Генералният секретар на ООН Антониу Гутериш пристига в неделя на посещение в Украйна, предава Укринформ . В Киев португалският политик ще бъде посрещнат от държавния глава Петро Порошенко. Разговорите между двамата ще се състоят в следобедните часове.\r\nВ украинската столица в неделя ще направи визита и държавният секретар на Съединените американски щати Рекс Тилърсън. Първият дипломат на Вашингтон ще бъде придружаван от Кърт Волкър – бившия посланик на САЩ при НАТО, който бе назначен като специален представител за преговорите за Украйна. \r\nВ рамките на посещението си в Украйна Тилърсън ще проведе среща с държавният глава на Украйна Петро Порошенко, с когото ще обсъди възможностите за прекратяване на въоръжения конфликт в източната част на страната. Внимание ще бъде обърнато и на продължаването на реформите в Украйна.  Тереза Герова", "date": "2017.07.09", "title": "Укринформ: Петро Порошенко посреща генералния секретар на ООН и първия дипломат на Вашингтон"}
{"url": "http://www.focus-news.net/news/2017/07/09/2413589/predstoyashti-sabitiya-v-stranata-za-9-yuli-agentsiya-fokus.html", "text": "***\r\nВицепрезидентът Илияна Йотова ще посети град Сопот по повод 167-ата годишнина от рождението на патриарха на българската литература Иван Вазов. Илияна Йотова ще проведе работна среща с кмета на града Деян Дойнов в сградата на общината. След това вицепрезидентът ще се срещне с носителите на Националната литературна награда „Иван Вазов“ и „Детската Вазова награда“ в къщата-музей „Иван Вазов“. Вицепрезидентът ще открие мемориалния комплекс „Аз съм българче“, а накрая ще произнесе слово в рамките на тържествената програма, която ще се проведе на площад „Иван Вазов“ и ще връчи Националната литературна награда „Иван Вазов“ и „Детската Вазова награда“.\r\n***\r\nОт 12.00 часа край фонтана на Морското казино министърът на регионалното развитие и благоустройството Николай Нанков ще открие обновения със средства от Оперативна програма „Региони в растеж“ 2014 - 2020 г. Приморски парк в Бургас. След това, в 12.30 часа, министър Нанков ще направи оглед на ремонта на улица „Крайезерна“ в града, който също е финансиран със средства от ОПРР. \r\n***\r\nОт 10.30 часа пред читалището в кв. „Църква“ в Перник, омбудсманът Мая Манолова ще се включи във втория ден от провеждането на XI Републикански многожанров фестивал на хората с увреждания, който традиционно се организира от Съюза на инвалидите в България и Община Перник.\r\n***\r\nОт 10.15 часа пред х. Момина скала ще бъде открит Витоша Летен Фест, който е организиран от София - Европейска столица на спорта.\r\n***\r\nОт 18.00 часа в Зала 1 на НДК ще бъде представен  документалният филм на Списание 8 „Човек на вярата“.\r\n***\r\nОт 19.00 часа на Лятната естрада в Борисовата градина ще се проведе концерт на детска вокална група „Сладкишчета“ и дамска вокална група „Наслада“.\r\n***\r\nВ 20:00 часа от градината пред паметника на Цар Иван Асен II ще започне второто мащабно протестно шествие на жителите на града срещу циганските своеволия, след нападението над млади спортисти край язовир „40-те извора“.\r\n***\r\nОт 09.00 часа в катедралния храм „Успение на Пресвета Богородица“ Негово високопреосвещенство Варненския и Великопреславски митрополит Йоан ще отслужи Заупокойната св. Литургия Йоан в съслужение с духовници от епархията по повод 4 години от кончината на Варненския и Великопреславски митрополит Кирил. След това в храма ще бъде извършена панихида и трисагий на гроба на митрополита. \r\n***\r\nОт 10.30 часа в Приключенски комплекс  „Незабравка” ще се състои ХV-ти Национален  пчеларски събор. \r\n***\r\nОт 11.00 часа в ЕМО''Етър'' ще се състои празник на Прокопий Пчелар. \r\n***\r\nОт 10.30 часа символично ще бъде открито Планинското състезание „Раховец Лясковец 2017”. Самото състезание ще започне в 11.00 часа.\r\n***\r\nОт 10.00 до 15.00 часа в местността „Леденика“ ще се проведе финалът и награждаването на кръга от състезание включено в календара на Европейската федерация /EFRA/-GP BULGARIA – VRATSA LEDENIKA.\r\n***\r\nВ 08:45 часа на Градския стадион ще се постави началото на втория ден от футболния турнир за деца, посветен  на 180 години от рождението на Васил Левски.\r\n***\r\nОт 10.30 часа на връх Хаджи Димитър (Бузлуджа) ще бъдат поднесени цветя на паметника на Хаджи Димитър и на четниците, дали живота си за свободата на България.\r\n***\r\nОт 20.00 часа на площад «Велбъжд» ще се състои тържествено закриване на Единадесетото издание на Международния фолклорен конкурс „Пауталия“.\r\n***\r\nОт 10.00 часа ще се състои освещаване на реновирания храм „Свети Пророк Илия“.\r\n*** \r\nОт 12.00 часа жители на община Септември планират да блокират пътя Варвара-Велинград в района на Варварски минерални бани в знак на протест.\r\n***\r\nОт 10.00 часа на бул. „Искър\" № 2Б Владимир Георгиев, кмет на Община Самоков, и Бисер Инчовски, управител ресор „Централизирани дейности\", Пидл България, ще открият първия магазин на ЛИДЛ в града.\r\n***\r\nОт 10.00 часа в църквата „Св. св. Петър и Павел” ще бъде отслужена тържествена литургия по повод 167-та годишнина от рождението на Иван Вазов.\r\n***\r\nОт 11.00 часа в Етнографски и занаятчийски център „Сопотски еснафъ” ще бъде  открита изложба от творби на занаятчии от Сопот и региона. \r\n***\r\nВ 17.30 часа, лидерът Лидерът на БСП – София Калоян Паргов ще участва в срещите с носителите на националната литературна награда „Иван Вазов” и на „Детска Вазова награда”. Час по-късно ще присъства на церемонията по награждаването на лауреатите в националния ученически конкурс ”Вазовата България” и откриването на мемориалния комплекс „Аз съм българче“. В 20.00 ще бъде сред официалните гости на тържественото честване на  167-ата годишнина от рождението на Иван Вазов, което ще се състои на площада в града.\r\n***\r\nОт 20.00 часа на площад „Иван Вазов” ще се проведе тържествено честване на 167–та годишнина от рождението на Патриарха на българската литература – Иван Вазов.", "date": "2017.07.09", "title": "Предстоящи събития в страната за 9 юли (Агенция „Фокус“)"}
{"url": "http://www.focus-news.net/news/2017/07/09/2413588/aktualna-patna-patna-obstanovk.html", "text": "Ще е предимно слънчево. Временни увеличения на облачността ще има над Североизточна България и планинските райони и там на отделни места ще превали краткотрайно. Това съобщиха от пресцентъра на Агенция „Пътна инфраструктура“. Ще духа слаб до умерен северозападен вятър. Максимални температури между 30° и 35°, в крайните югозападните райони до 38°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЗа периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа. \r\nОграниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока Пловдив;\r\nв неделя от 16 ч. до 20 ч. в посока София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554;\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна – Бургас;\r\n- път II-99 Бургас-Царево.\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите;\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: до 15.07.2017 г. в участъка от п.в. „Карнобат“ до п.в. „Ветрен“ от км 325+000 до км 359+000 се извършва почистване и оформяне на земен окоп, както и изрязване и почистване на храсти в двете посоки, от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки;област Стара Загора: До 12.07.2017 г. във връзка с допълнение на пътен възел Плодовитово в два етапа в участъка от км 165+202 до км 167+790  има ограничение на скоростта до 60 км/ч  в платното в посока София и забрана за ползване на аварийната лента. При изпълнение на втория етап в участъка от км 165+500 до км 167+850 е въведено ограничение на скоростта до 60 км/ч в платното в посока София и забрана за ползване на изпреварващата лента. Шофьорите да се движат с повишено внимание в тези участъци.\r\nАМ „Хемус“: област София:\r\nДо 31.08.2017 г. е ограничено движението в дясната тръба на тунел „Витиня“ в посока Варна, поради ремонт. Въведена е следната организация на движение:\r\nЗа леки МПС:\r\nВ участъка от км 31+960 до км 33+850 /тунел  Витиня/ движението е двупосочно в платното в посока София. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента.\r\nВ участъка от км 33+850 до км 36+750 движението е в двете платна на АМ „Хемус“;\r\nВ участъка от км 36+750 до км 37+720 движението на леките МПС е двупосочно в платното в посока София.\r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; област Варна: от км 407+000 до км 422+000 посока Варна – ремонтни дейности на асфалтовата настилка. Движение с повишено внимание. Срок до 12.07.2017 г.\r\nАМ „Струма“: област Благоевград: до 14.07.2017 г. в участъка от км 160+000 до км 166+500 п.в. Ново Делчево- граница Гърция се извършва косене от ляво и дясно на пътя. Движението се извършва в лявата или дясната лента за движение, съгласно поставените пътни знаци.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: До 17.07.2017 г. движението в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъкът е сигнализиран с необходимите пътни знаци. Срок\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС;\r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана:при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.;област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.;от км 143+164 до км 146+856 – превантивно поддържане. Стесняване на една от лентите за движение. Срок: 17.07.2017 г.;област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 373+000 до км 392+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.; от км 414+000 до км 426+000 между Струмяни и начало АМ Струма – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.; област Ловеч: Румянцево-Джурово от км 151+000 до км 164+000 – полагане на напречна хоризонтална маркировка. Срок до 15.07.2017г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.;област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: от км 428+200 до км 470+800 в участъка Венец-Айтос – направа на хоризонтална маркировка на пътното платно. Движение с повишено внимание. Срок до 14.07.2017 г.; от км 428+200 до км 456+170 в участъка Венец-Черноград – машинно и ръчно косене на банкети. Движение с повишено внимание. Срок до 14.07.2017г.                    \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: област Ямбол: от км 276+000 до км 282+000 Окоп-Елхово, движение в една лента – ремонтни дейности по настилката. Срок до 10.07.2017 г.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.;област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.07.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.07.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; км 168+100 до км 224+900 в посока Обзор-Поморие – подмяна на пътни знаци. Срок до 10.07.2017 г.;откм 168+100 до км 224+900 Обзор-Поморие – почистване на отпадъци. Срок до 31.07.2017 г.; от км 263+000 до км 318+000 в участъка Крушевец-ГКПП Малко Търново – почистване на отпадъци. Срок до 12.07.2017 г.\r\nСъстояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 7+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 14.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.;път II-84 отклонението за с. Аврамово-с. Дагоново от км 61+500 до км 90+000 – изпълнение на подвижни работи – подравняване на банкети, косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 14.07.2017 г.;път III-106 Благоевград до граница Македония от км 4+000 до км 24+500 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 14.07.2017 г.;  път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.;път III-198 Марино поле-Петрич от км 62+000 до км 70+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 14.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г.\r\nОПУ-Бургас:\r\nВременно са въведени следните ограничения за движение на МПС:\r\nпът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път II-79 Желязково-Константиново  от км 38+000 до км 77+000– ремонт на пътната настилка. Срок до 14.07.2017 г.; път II-99 от км 0+000 до км 20+500 Бургас-Созопол –хоризонтална маркировка.Срок до 21.07.2017г.; път III-5392 от км 11+000 до км 17+900 Камено-Братово – хоризонтална маркировка. Срок до 21.07.2017 г.; път III-6008 от км 0+000 до км 7+800 в участъка Джъмбо-надлеза на Лукойл – хоризонтална маркировка. Срок до 21.07.2017 г.; път III-6008 от км 13+000 до км 14+300 в участъка надлез Българово-Камено – хоризонтална маркировка. Срок до 21.07.2017г.; път III-7909 от км 4+000 до км 12+500 Горно Езерово-Братово – хоризонтална маркировка. Срок до 21.07.2017г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-27 Червенци-Стефан Караджа от км 33+000 до км 42+000 – ремонтни дейности на асфалтова настилка. Движение в една лента. Срок до 09.07.2017 г.; път II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.\r\nОПУ-В. Търново:\r\nВременно са въведени следните ограничения за движение на МПС:\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно.\r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище.\r\nОбходен маршрут: Царски извор-Сушица-Драганово и обратно.\r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности:\r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до 15.07.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-114 с. Ружинци и с. Фалковец от км 42+000 до км 47+000 – движение с повишено внимание, поради ремонтни дейности. Срок до 10.07.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут:\r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15);\r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-15 Враца-Оходен от км 3+900 до км 26+500 – полагане на напречна пътна маркировка. Движение в една лента двупосочно. Срок 11.07.2017 г.; път III-133 Бяла Слатина-Алтимир км 0+000 до км 12+100 – изсичане на храсти. Стесняване на една от лентите за движение. Срок до 15.07.2017г.; път III-133 Бързина-Манастирище от км 27+850 до км 28+160 – направа насип от скален материал. Стесняване на дясното платно за движение. Срок до 15.07.2017 г.;път III-133 Бързина-Манастирище км 21+380 – направа на водосток. Движение в една лента двупосочно. Срок до 22.07.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси.Срок до 31.08.2017 г.; път III-1306 Сухаче-Върбица от км 30+000 до км 44+000 – частични ремонти на асфалтовата настилка. Една от лентите е затворена за движение. Срок: 17.07.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м.\r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.;\r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г.\r\nРемонтни дейности:\r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.;път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Кюстендил:\r\nВременно са въведени следните ограничения за движение на МПС:\r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности:\r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г;път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 09.07.2017 г.;  \r\nОПУ-Кърджали:\r\nВременно са въведени следните ограничения за движение на МПС:\r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мостот км 13+360 до км 13+960 – движение в една лента, поради извършване на частични ремонтни дейности.Срок до 20.07.2017 г.; път II-5904 Крумовград-Ивайловград  от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г.\r\nОПУ-Ловеч:\r\nВременно са въведени следните ограничения за движение на МПС:\r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г.;\r\nРемонтни дейности:\r\nПът ІIІ-402 от км 0+000 до км 30+548 Български извор-Добродан движение с повишено внимание  – косене на банкети и рязане на храсти. Срок до 14.07.2017 г.\r\nОПУ-Монтана:\r\nВременно са въведени следните ограничения за движение на МПС:\r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.07.2017 г.\r\nРемонтни дейности: няма.\r\nОПУ-Пазарджик:\r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.07.2017 г.\r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС:\r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски.\r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099).\r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности:\r\nПът ІІ-52 Деков-Никопол от км 73+000 до км 106+000 – частичен ремонт на пътна настилка. Срок до 10.07.2017 г.\r\nОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.\r\nОПУ-Русе:\r\nВременно са въведени следните ограничения за движение на МПС:\r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно.Срок до 18.07.2017 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Сливен:\r\nВременно са въведени следните ограничения за движение на МПС:\r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС:\r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.      \r\nРемонтни дейности:\r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г;път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.;път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8683 Смолян-Горна Арда от км 0+000 до км 29+000 – частични ремонти на асфалтовата настилка. Движение с повишено внимание в свободната лента, съобразно създадената организация на движение. Срок до 10.07.2017 г.\r\nОПУ-София:\r\nВременно са въведени следните ограничения за движение на МПС:\r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г;\r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня.\r\nРемонтни дейности:\r\nПът III-8223 Живково-Веринско от км 0+000 до км 6+650 – движение с повишено внимание, поради частични ремонтни дейности и в двете ленти. Срок до 10.07.2017 г.\r\nОПУ-Стара Загора:\r\nВременно са въведени следните ограничения за движение на МПС:\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т.\r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности:\r\nПът ІІІ-666 Плодовитово-Оризово допълнение на пътен възел ,,Плодовитово“:\r\nI етап: От км 2+070 до км 2+265 дясно без отбиване  на движението по обходни маршрути,ограничаване на скоростта до 50 км/ч и стесняване на дясна лента.\r\nII етап: От км 2+085 до км 2+280 ляво без отбиване на движението по обходни маршрути , с ограничаване на скоростта до 50 км /ч и стесняване на лява лента. Срок до 12.07.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС:\r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.07.09", "title": "Актуална пътна пътна обстановка"}
{"url": "http://www.focus-news.net/news/2017/07/09/2413590/nimh-dnes-shte-e-predimno-slanchevo-na-otdelni-mesta-v-severoiztochna-balgariya-i-planinskite-rayoni-shte-prevali-kratkotrayno.html", "text": "Днес ще е предимно слънчево. Временни увеличения на облачността ще има над Североизточна България и планинските райони и там на отделни места ще превали краткотрайно. Ще духа слаб до умерен северозападен вятър. Максималните температури ще са между 30° и 35°, в крайните югозападните райони до 38°. Съобщи за Агенция \"Фокус\" Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН).\r\nНад Черноморието ще преобладава слънчево време с временни увеличения но облачността. На отделни места по Северното Черноморие слабо ще превали. Ще духа слаб до умерен северозападен вятър. Максималните температури ще са 28-33°. Температурата на морската вода е 23-26°. Вълнението на морето ще бъде 1-2 бала.\r\nНад планините ще бъде предимно слънчево. След обяд ще се развива купеста облачност, но само на отделни места, главно в Рило-Родопската област, краткотрайно ще превали. Ще духа умерен, по билата силен северозападен вятър. Максималната температура на височина 1200 метра ще е около 24°, на 2000 метра – около 15°.\r\nАтмосферното налягане е малко по-високо от средното за юли – ще остане без съществена промяна.", "date": "2017.07.09", "title": "НИМХ: Днес ще е предимно слънчево, на отделни места в Североизточна България и планинските райони ще превали краткотрайно"}
{"url": "http://www.focus-news.net/news/2017/07/09/2413591/afp-zhelanieto-za-balgarski-pasporti-e-opraznilo-albansko-selo.html", "text": "Требище е село в Североизточна Албания, изпразнено от жителите си, стремящи се да получат български паспорти, които да отворят вратата към Европейския паспорт, предаде  AFP.\r\nАрман Кадриу има албанско име, но 12-годишното момче се смята за българче. „Не искам да стоя тук и да паса кравите. Искам да стана футболист“, заяви той, покрит в пот, докато подритва топка по прашния път на селото в региона Голо бърдо. „В Англия, това е възможно с български паспорт“, заяви той, превключвайки езиците: „Довиждане“, казано на чист български. България и Албания не споделят обща граница.\r\nАлбания, която не е член на ЕС, където законът за малцинствата се обмисля, не признава българите за малцинствена общност, за разлика от гърците, македонците, сърбите и черногорците. Но етничността на исторически славянско говорещите общност на албанския изток е спорна – съседна Македония ги смята за македонци. Но според Държавната агенция за българите в чужбина, която им помага да получат паспорт, български семейства живеят на територията на Албания от пети век насам и техните наследници са членове на диаспората. \r\n Няма официална статистика, но българските организации в Албания изчисляват, че има 100 хил. такива наследници. Европейският парламент изглежда съгласен: през февруари той поиска от Тирана правата на хората от български етнос в Преспа, Голо  бърдо и Гора \"да бъдат защитени от закона и да бъдат пазени на практика“. „Препоръката дава нова надежда. Всеки ден поне седем-осем души питат как да получат български паспорт“, заяви Хаджи Пирущи. Той е председател на асоциацията „Просперитет Голо Бърдо“, която дава сертификати за български произход и е призната от правителството в София. \r\nТребище е заспало място. Няколко мъже прекарват деня си на терасата на бар „Демокрация“, докато другите работят на полето. Младите хора пътуват по три км., за да достигнат до Македония, където имат временна работа. „Някога селото имаше 6000 жители, но повече от 2500 напуснаха преди четири-пет години, когато получиха възможността да се възползват от български паспорт“, посочи местният жител Тахир Мучина.\r\nОткакто България се присъедини към ЕС през 2007 г. гражданите ѝ могат да работят и да обитават Съюза, като последните ограничения бяха премахнати през 2014 г. Мучина заяви, че и той „се оглежда“ за паспорт, както е неговата съпруга и три деца. Няма значение, че България е най-бедната страна в ЕС. Гледана от Требище тя е портата към Германия, Англия или към друга обетована земя. А в интерес на България е да обяви тези хора за свои. \r\n„Това съвпада с българската политика по Македония и македонците, които също имат достъп до българско гражданство, защото на тях се гледа като на етнически българи“, заяви експертът по Югоизточна Европа от Университета в Северна Каролина Димитър Бечев. Той добави, че българските европейски депутати успешно са лобирали пред Европейския парламент да заеме позиция по въпроса. „Ако Македония бе страна членка на ЕС, нещата щяха да са други, разбира се“, сочи Бечев. \r\n„Топонимията, запазването на архаичен български език и местния диалект и традиции са доказателство за българския характер на тези региони“, сочи българското правителство. Самите жители на Требище заявиха, че се смятат за българи и сочат, че говорят български в семеен кръг. „Живея в Албания, но произходът ми е български“, заяви 60-годишният Гани Шахини.  Виктор Турмаков", "date": "2017.07.09", "title": "AFP: Желанието за български паспорти е опразнило албанско село"}
{"url": "http://www.focus-news.net/news/2017/07/09/2413594/navarshvat-se-4-godini-ot-konchinata-na-varnenskiya-i-velikopreslavski-mitropolit-kiril.html", "text": "Днес се навършват 4 години от кончината на Варненския и Великопреславски митрополит Кирил, предаде репортер на Агенция \"Фокус\". По този повод Заупокойната св. литургия ще бъде отслужена от 09.00 ч. в катедралния храм „Успение на Пресвета Богородица“ във Варна от Негово високопреосвещенство Варненския и Великопреславски митрополит Йоан в съслужение с духовници от епархията. След това в храма ще бъде извършена панихида и трисагий на гроба на митрополита. Вечна и блажена да бъде светлата му памет! \r\nНикола ПЕТКОВ", "date": "2017.07.09", "title": "Навършват се 4 години от кончината на Варненския и Великопреславски митрополит Кирил"}
{"url": "http://www.focus-news.net/news/2017/07/09/2413593/mehr-balgarska-ikonomicheska-delegatsiya-shte-pristigne-v-iranskata-provintsiya-lorestan.html", "text": "Хосеин Салахварзи, председател на стопанската камара в иранския град Хорамабад заяви, че представители на бизнеса от провинция Лорестан и от България ще проведат среща в иранската провинция. Той посочи, че в понеделник българската делегация ще пристигне в Лорестан, за да се запознае с икономическите възможности и за да преговаря по въпросите от общ интерес, предаде иранската агенция   Mehr.\r\nПо време на тридневното посещение делегацията ще бъде придружена от посланика на България Христо Стефанов Полендаков, както и от Цветан Алексов, първият секретар и началник на отдела по търговия и икономически въпроси към посолството.\r\nСалахварзи заяви, че преди време делегация от провинцията Лорестан е посещавала България.\r\n„Българските бизнесмени ще посетят няколко предприятия в провинцията, а след това ще бъде свикана конференция относно развитието на икономическото сътрудничество между Лорестан и България“, заяви Салахварзи.  Виктор Турмаков", "date": "2017.07.09", "title": "Mehr: Българска икономическа делегация ще пристигне в иранската провинция Лорестан"}
{"url": "http://www.focus-news.net/news/2017/07/09/2413592/v-sopot-shte-se-sastoyat-chestvaniya-po-povod-167-ta-godishninata-ot-rozhdenieto-na-patriarha-na-balgarskata-literatura-ivan-vazov.html", "text": "Сопот чества 167-та годишнината от рождението на Патриарха на българската литература Иван Вазов. На 9 юли, рожденната дата на Вазов ще се състои кулминацията на Вазовите празници в града. Празничната програма започва в 10.00 часа в църквата „Св. св. Петър и Павел”, където ще се отслужи тържествена литургия. От 11.00 часа в Етнографски и занаятчийски център „Сопотски еснафъ” ще се открие изложба от творби на занаятчии от Сопот и региона. Ще има и демонстрации на занаяти. В къща музей „Иван Вазов“ ще се проведе традиционната Сопотска седянка „На бяло сладко” с участието на Гуна Иванова. Ще се състои и официалната церемония по награждаването на лауреатите на Националния ученически конкурс „Вазовата България”,  в който се включиха над 360 деца. След 20.00 часа Вазовите празници продължават на площад „Иван Вазов“, където ще се проведе тържествено честване на 167–та годишнина от рождението на Патриарха на българската литература – Иван Вазов. Част от събитията в последния ден на Вазовите празници са връчване на „Детска Вазова награда“ и на националната литературна награда „Иван Вазов”, концерт-спектакъл „И мойте песни все ще се четат” с участието на редица изпълнители и ансамбли. В празничното честване ще вземе участие вицепрезидентът Илияна Йотова.", "date": "2017.07.09", "title": "В Сопот ще се състоят чествания по повод 167-та годишнината от рождението на Патриарха на българската литература Иван Вазов"}
{"url": "http://www.focus-news.net/news/2017/07/09/2413597/bbc-vatikanat-zabrani-hlyaba-bez-gluten-po-vreme-na-prichastie.html", "text": "Ватиканът взе решение, че хлябът използван при причастие по време на католическите меси не трябва да бъде безглутенов, предаде  BBC.\r\nВ писмо до архиепископите кардинал Роберт Сара заяви, че хлябът може да съдържа ниско количество глутен, но той трябва да бъде в достатъчно количество в хляба, за може той да бъде без допълнителни добавки. „Новите правила са необходими, защото безглутенов хляб за Евстаркия се продава в супермаркетите и в интернет“, посочи кардиналът.\r\nКатолиците смятат, че хлябът и виното, давани на миряните по време на тайнството са тялото и кръвта христови. „Виното трябва да бъде натурално, гроздово, чисто: да не бъде смесено с други субстанции“, сочи кардинал Сара. Той добави, че правилото е издадено по заповед на папа Франциск.  Виктор Турмаков", "date": "2017.07.09", "title": "BBC: Ватиканът забрани хляба без глутен по време на причастие"}
{"url": "http://www.focus-news.net/news/2017/07/09/2413565/faz-politsiyata-v-hamburg-probi-blokadata-na-demonstrantite-aktivistite-sa-podpalili-barikadite.html", "text": "Полицията в северния ханзейски град Хамбург проби блокадата на демонстрантите, съобщава националният ежедневник Die Frankfurter Allgemeine Zeitung. Органите на реда са действали на няколко улици, проправяйки си път с водни оръдия и лютив газ. \r\nСлужителите докладват, че издигнатите барикади са подпалени от активистите. Извършени са арести, но броят на задържаните към момента не се уточнява. Тежковъоръжени специални полицейски части са изпратени в района, но все още не се намесват в действията на колегите си.  Тереза Герова", "date": "2017.07.09", "title": "FAZ: Полицията в Хамбург проби блокадата на демонстрантите, активистите са подпалили барикадите"}
{"url": "http://www.focus-news.net/news/2017/07/09/2413595/famagusta-gazette-balgarskiyat-ministar-predsedatel-iska-es-da-stane-chlen-na-nato.html", "text": "Българският министър-председател Бойко Борисов заяви, че ЕС трябва да стане колективен член на НАТО, за да може бюджетите за отбрана да бъдат използвани по-ефективно, пише  Famagusta Gazette.\r\n„Ако това се случи, ЕС ще може да предоставя два процента от бюджета си за отбрана и заедно с НАТО да постави приоритети за развитието на въоръжените сили на държавите, според заплахите към всяка страна“, заяви Борисов. „Това е прагматично, защото военното оборудване е безбожно скъпо, военните учения са също скъпи, а поддръжката дори още повече“, добави той. Според него страните членки на Ес ще се чувстват спокойни и никоя държава няма да изразходва много пари. \r\nПрез 2014 г. страните членки на НАТО решиха да увеличат бюджета си за отбрана до 2% от своето БВП.  Виктор Турмаков", "date": "2017.07.09", "title": "Famagusta Gazette: Българският министър-председател иска ЕС да стане член на НАТО"}
{"url": "http://www.focus-news.net/news/2017/07/09/2413598/denyat-9-yuli-v-balgarskata-istoriya.html", "text": "2012 г.\r\nПрезидентът на Република България връчва Орден Стара планина първа степен на Георги Костадинов „за изключително големите му заслуги към Република България в областта на физическото възпитание и спорта“.2012 г.\r\nПрезидентът на Република България връчва Орден Стара планина първа степен на Тове Скарстейн, извънреден и пълномощен посланик на Кралство Норвегия в Република България - първа степен - за изключително големите ѝ заслуги за развитието и укрепването на българо-норвежките отношения и по повод окончателното ѝ отпътуване от страната“.2012 г.\r\nПрезидентът на Република България връчва орден „Св. св. Кирил и Методий“ на проф. Иван Лалов - първа степен - „за големите му заслуги в областта на образованието и науката“.2012 г.\r\nПрезидентът на Република България връчва орден „Св. св. Кирил и Методий“ огърлие на Димитър Коруджиев „за особено значимите му заслуги в областта на културата.1999 г.\r\nБългарският парламент (с 1 глас “против” и 1 “въздържал се”) предоставя въздушни коридори за преминаване на руски омиротворители за Косово.1995 г.\r\nУчредява се Български социалистически младежки съюз (БСМС) от сливането на Социалистическия младежки съюз (СМС) и Федерацията на българската социалистическа младеж (ФБСМ). За председател е избран Димитър Георгиев.1973 г.\r\nОт 9 до 22 юли 1973 г. в зала “България” в София се провежда втори конгрес на Съюза на българските художници.1971 г.\r\nСъставя се правителство начело със Станко Тодоров. За първи заместник-председатели на Министерския съвет са избрани Тано Цолов и Петър Танчев, а за заместник-председатели – Пенчо Кубадински, Живко Живков, Иван Попов, Сава Дълбоков и Мако Даков.\r\nСтанко Тодоров е роден на 10 декември 1920 г. в село Кленовик (днес Колош), Радомирско. Той е политически и държавен деец. Кандидат-член е и е член на Политбюро на Централния комитет на Българската комунистическа партия (1961 г. – 1988 г.). Заема отговорни държавни постове: министър на земеделието (1952 г.– 1957 г.), председател на Държавната планова комисия (1959 г. – 1962 г.), заместник председател (от 1959 г.) и председател на Министерския съвет (1971 г. – 1981 г.), Председател е на Народното събрание (1981 г. – 1990 г.). Умира на 17 декември 1996 г.1964 г.\r\nВ Атина се подписват поредица от спогодби между България и Гърция, които уреждат финансови и имуществени въпроси между двете съседни страни, останали нерешени от края на Втората световна война. Най-важна е финансовата спогодба, с която България урежда начина на изплащане на дължимите по Парижкия мирен договор от 1947 г. репарации за Гърция. Важна е и спогодбата за сътрудничество при използването на водите на реките, протичащи през територията на двете страни. Спогодбите предвиждат още увеличаване на стокообмена между тях, предоставяне на взаимни привилегии при преминаване на транзитни превози през техните територии, опростяване на митническите формалности и др. Договарящите се страни се съгласяват да възстановят преките шосейни и въздушни съобщения, а така също и преките телефонни и телеграфни връзки. Предвиждат се и мерки за подобряване на сътрудничеството в областта на мореплаването, туризма, културните и научните институти.1949 г.\r\nПровежда се шести (“траурен”) пленум на Централния комитет на Съюза на народната младеж, на който съюзът се преименува в Димитровски съюз на народната младеж (ДСНМ).1947 г.\r\nВ София, като гости на правителството, пристигат видните френски писатели Елза Триоле и Луи Арагон. Френската писателка Елза Триоле е завършила архитектура в Москва. От средата на `20-те години на ХХ в. живее във Франция. През 1928 се омъжва за Луи Арагон. Първите й литературни изяви са на руски език (“В Таити”, 1925); а първото й произведение на френски език е романът “Добър вечер, Тереза!” (1938). По време на Втората световна война участва във френската съпротива. Романът й “Въоръжените призраци” (1947) е предупреждение за опасността от възраждане на фашизма. Темата за преодоляването на самотата и отчуждението е заложена в романите й “Никой не ме обича” (1946) и “Инспекторът на развалините” (1948). В полуфантастичния роман “Червеният кон” (1953) е поставен проблемът за предотвратяването на атомната война. В “Рози на кредит” (1959), “Лунапарк” (1959) и “Душа” (1963), включени в цикъла “Найлоновият век”, представя естествения стремеж и борбата за човешко щастие. Романите “Паметник” (1957), “Никога велико” (1965), “Послушайте, погледайте” (1968) засягат проблемите за преобразяващата роля на изкуството в съвременния свят. През 1970 г. публикува лирическия роман “Славеят замлъква на смрачаване”. Превежда на френски език произведенията на Н. В. Гогол, Чехов, Маяковски, съставя антология на руската класическа и съвременна поезия.1934 г.\r\nВ София умира Иван Хаджиниколов (1861 - 1934), един от създателите на ВМОРО. Роден е в Кукуш на 24 декември 1861 г. След идването си в България, се занимава с книжарска и книгоиздателска дейност.1923 г.\r\nОт 9 до 10 юли 1923 г. се провежда първо заседание на новоучредения Висш стопански съвет към Министерството на финансите. Частният капитал протестира против ограниченията върху валутната търговия от 30 юни и през декември предизвиква рязко спадане на курса на лева. Кабинетът въвежда предварителни разрешителни от Българска народна банка и затваря Софийската фондова борса. От 2 май 1924 г. системата е узаконена.1918 г.\r\nЩабът на Моравска военноинспекционна област се дислоцира в София.\r\nМоравската военноинспекционна област е военноадминистративно управление на Поморавието и Тимошко по време на Първата световна война (1914 - 1918). Сформира се 6 декември 1915 г. със седалище Ниш. Разформирована е на 31 декември с. г.1911 г. \r\nВ периода 9 юни – 9 юли V Велико Народно събрание, под председателството на Стоян Данев, изменя Конституцията. С промените се утвърждава царската титла, засилват се правомощията на монарха във външната политика, въвежда се забрана за създаване на изключителни съдилища, намалява се мандатът на Народното събрание на четири години, министерствата стават десет.1905 г.\r\nСключва се българо-сръбски митнически съюз – договор, според който територията на двете държави става обща търговска област. Подписан е на 9 юли и е ратифициран на 19 декември от тринадесетото Обикновено Народно събрание. Според него стокообменът между двете страни се извършва свободно без митнически и други вземания. Сключен е за 12 години, след което може да бъде подновен, като се допуска и присъединяването на други държави към него. Под натиска на Австро-Унгария този съюз не се осъществява.1861 г.\r\nОт 9 до 18 юли Георги Раковски е в Одеса, за да проучи положението на българските преселници.\r\nГеорги Стойков Раковски е пръв идеолог на националното революционно движение, писател, публицист, етнограф. Роден е в Котел през февруари 1821 г. в будно търговско-занаятчийско семейство. Учи в родния си град, в Карлово и в гръцкото училище в Куручешме край Цариград. Там се свързва с дейци на движението за църковна свобода. През 1841 г. в Браила подготвя масово въоръжено нахлуване в България. На 10 февруари 1842 г. бунтът е разкрит от румънската полиция, другарите му са арестувани, а той успява да се укрие. След като научава за арестите, той се предава на руския консул в Браила, който от своя страна го предава на румънските власти. На 14 юли е осъден на смърт, но понеже е гръцки поданик, трябва да бъде изпратен през Цариград в Атина, за да бъде изпълнена присъдата. Гръцкият посланик в Цариград Ал. Маврокордатос вместо за Атина тайно го изпраща във Франция – Марсилия. През 1860 г. се установява в Белград. Там съставя “План за освобождението на България” и “Статут за едно Привременно българско началство в Белград”. В плана застъпва идеята за всеобщо въстание на всички българи. Според плана в България трябва да бъдат създадени тайни комитети. Поради това той организира и ръководи в Белград Първата българска легия (1862 г.). Работи за създаване на съюз на балканските християнски народи за борба срещу турското робство (1863 г.), основава сред българските емигранти революционна организация “Върховно народно българско тайно гражданско началство” (1866 г.), разработва “Привременен закон за народните горски чети за 1867-о лето”. Умира през 1867 г. от туберкулоза край Букурещ.1860 г. \r\nВестник “Српски дневник” съобщава, че българите в Охрид ликуват, поради скъсването с Цариградската патриаршия. ”Няма български родолюбец, комуто сърцето да не е затрептяло от радост, като е видял, че българите са се пробудили от дългия и дълбок сън и че искат своя йерархия. В Охрид, старата столица на българските патриарси, българите са били възхитени, като чули за постъпката (Великденските събития) на цариградските си сънародници...\", пише вестникът.1831 г. \r\nПетър Берон (1800 - 1871) защитава успешно докторска дисертация по медицина в Мюнхенския университет и получава титлата доктор. Дисертацията е написана на латински език.\r\nД-р Петър Берон (Петър Хаджиберович) е виден възрожденски просветен деец, роден в Котел през 1800 г. Учи в родния си град, в килийното училище при поп Стойко Владиславов (по-късно Софроний Врачански), а след това и в гръцкото училище в Букурещ. От 1821 г. до 1825 г. учителства в Брашов, а от 1825 г. до 1831 г. следва медицина в Мюнхен (Германия). След това от 1832 г. до 1841 г. работи като лекар в Крайова. От 1843 г. до края на живота си д-р Петър Берон се занимава предимно с научна дейност. Тя се простира в различни области: медицина, естествознание и философия. Най-големи са неговите заслуги в областта на българското просветно дело. Като учител в Брашов през 1824 г. съставя първия български учебник – “Буквар с различни поучения”, наречен още и “Рибен буквар”, под което заглавие придобива широка известност. В него са засегнати въпроси от различни области на знанието и това му придава характер на малка енциклопедия. Рибният буквар е написан на жив, говорим български език и това го прави леснодостъпен за децата. С него д-р Петър Берон се изявява като първия български педагог, който решително се обявява за светско образование. С “Рибен буквар” той поставя началото на нов етап в българското просветно дело. Подпомага образователното дело в българските земи, като дава средства за откриване на светски училища в различните краища на страната. Умира на 21 март 1871 г. в имението си близо до Крайова. През 1964 г. сърцето му (балсамирано още при смъртта му) е пренесено в Котел.На тази дата са родени: 1967 г. \r\nВ Стралджа е роден футболистът Йордан Лечков, един от “Златното поколение” на българския футбол. На 10 години започва да тренира футбол, във Футболен клуб \"Сливен\" под ръководството на треньора Боян Кирчев. Дебютът му в професионалния футбол е на 18 години. Влиза в първия състав на ФК \"Сливен\", с който постига най-големия успех в историята на клуба - носител на Купата на България (1990). През 1991 г. преминава в ЦСКА и става шампион на България през 1992 г. Същата година облича фланелката на германския отбор от град Хамбург \"Хамбургер Шпортферайн\" и става първият българин, който се е наложил в Бундеслигата. В \"Хамбургер Шпортферайн\" Лечков остава 4 години. През този период е и най-големият му успех, който постига заедно с националния отбор по футбол на България. През 1994 г. на Световното първенство по футбол в Съединените щати стават четвърти в света. Заради високите успехи заедно с целия национален отбор е награден с орден \"Стара планина\". Почетен гражданин е на Сливен. След приключването на престоя му в \"Хамбургер Шпортферайн\", през 1996 г. Лечков преминава във френския футболен отбор \"Олимпик Марсилия\", където остава една година. Оттам облича фланелката на \"Бешикташ\", Турция, където остава до февруари 1998 г. С това слага край на футболната си кариера. Започва собствен бизнес в Сливен. Йордан Лечков е избран за кмет на Община Сливен на местните избори през 2003 г. и 2007 г. През 2005 г. е избран за вицепрезидент на Българския футболен съюз.1850 г. \r\nРоден е Иван Минчов Вазов (стар стил 27 юни) – български писател, поет, драматург, публицист, почетен член на Българската академия на науките (1921 г.), почетен д-р на филологическите науки. Роден е в Сопот. Брат е на Георги Вазов и Владимир Вазов. Учи при Партений Белчев и Ботьо Петков, а след това в Пловдивската гимназия, ръководена от Й. Груев. През 1870 г. е изпратен в Румъния да практикува търговия при чичо си, от където бяга в Браила. Попада в средите на българските хъшове. В България известно време учителства (1872 г. – 1873 г.). През 1875 г. става член на революционния комитет в родния си град. След избухването на Априлското въстание (1876 г.) емигрира през Цариград в Румъния. От този период е първата му стихосбирка “Пряпорец и гусла” (1871 г.), последвана от “Тъгите на България” (1877 г.). През Руско-турската война (1877 г. – 1878 г.) пише третата си стихосбирка “Избавление”. Работи в Берковския окръжен съд (1880 г.) и същата година се премества в Пловдив, където развива активна обществено-политическа. и публицистична дейност. Заедно с Константин Величков списва в продължение на 5 години вестник “Народний глас”. Той е главен редактор на списание “Наука”. През 1885 г. е съставител на литературното списание “Зора”. Отново с Константин Величков участва в съставителството на двутомната “Българска христоматия” (1884 г.). От това време са поетичният цикъл “Епопея на забравените”, повестта “Чичовци” и др. През есента на 1886 г. напуска България и се установява в Одеса. През 1894 г. излиза романът “Под игото”, последван от драмата “Хъшове” (1894 г.) и романа “Нова земя” (1896 г.). От 1889 г. живее в София. Издава списание “Денница” (1890 г. – 1892 г.). От 1897 г. до 1899 г. е министър на народната просвета в кабинета на К. Стоилов. По време на войните създава патриотични песни, с които възпява героизма на българския войник. Автор е на многобройни пътеписи, есета, статии, исторически повести. Обявен е за народен поет. Награден е с ордена “Св. равноапостоли Кирил и Методий” (1920 г.) и с много други български ордени. Произведенията му са преведени на около 50 езика. Умира в София на 22 септември 1921 г.На тази дата умират:2013 г. \r\nУмира Кирил Варненски и Великопреславски - висш български православен духовник, Варненски и Великопреславски митрополит митрополит.\r\nВ края на 1980 г. е назначен за протосингел на Сливенската св. Митрополия и възведен в сан архимандрит. През 1981 г. се дипломира в Софийската духовна академия и е изпратен на специализация в Московската духовна академия. Защитава дисертация на тема \"Участието на руската църква в национално-освободителното движение на българския народ през XIX в.\", заради което получава научната степен \"кандидат на богословските науки\", което днес се равнява на \"доктор на богословието\". До 1 септември 1986 г. е представител на Българската православна църква при Московската и Всерусийска патриаршия, след което е назначен за игумен на Троянската св. Обител. От декември 1987 г. е назначен за главен секретар на Светия синод и на 26 юни 1988 г. е хиротонисан за Стобийски епископ. За Варненски и Великопреславски митрополит е избран на 26 февруари 1989 г. От 1992 г. е член на Намаления състав на Св. Синод, а в периода 1994-2001 г. е Представител на Върховния църковен съвет. Автор на единствения в България „Настолен православен календар“(2003, 2004, 2005, 2006, 2007, 2008, 2009). По негова инициатива за първи път донася лично Свещения благодатен ерусалимски огън в България през 2005г. във Варна.2008 г.\r\nУмира Валентин Георгиев Александров - български адвокат, следовател и политик, министър на отбраната в правителството на Любен Беров между 1992 и 1994 г.\r\nРаботи като адвокат и следовател, през 1975-1977 година е на специализация в Дипломатическата академия при външното министерство на Австрия. След това е аспирант в Института за политически изследвания, като през 1982 година защитава кандидатска дисертация. През този период има публикации в пресата, главно във връзка с военната и политическа интеграция в Европа.[1] От 1976 до 1987 година Валентин Александров е агент на Второ главно управление на Държавна сигурност под псевдонимите „Дипломат“ и „Александров“, като през 1990 година е поискано материалите за него да бъдат унищожени.\r\nПрез 1990-1991 година Александров е съветник в Комисията по национална сигурност в парламента, съветник и държавен секретар в Министерството на отбраната. От 1991 година до края на живота си е служител на Института за правни науки. До 1992 година членува в Демократическата партия, която по това време е част от Съюза на демократичните сили. През 1992 година става министър на отбраната в кабинета на Любен Беров.Заради приносите му в провеждането на реформите в Българската армия и работата по интегрирането ѝ в структурите на НАТО е удостоен с редица български и чуждестранни награди.1989 г. \r\nУмира художникът проф. Марин Върбанов 1932 - 1989). Върбанов е водеща фигура в художествения текстил в световен мащаб. Роден е в Оряхово на 20 септември 1932 г. Завършва Академия за приложни изкуства в Пекин. Дългогодишен преподавател е в Художествената академия в София. Творбите му (килими, гоблени, пана и т. н.) са излагани в Москва, Париж, Пекин, Вашингтон, Шанхай и др. В Китай е известен като “учителя Ван Ман”.1976 г. \r\nУмира Иван Петров Пейчев – български поет, драматург. Роден е в Шумен на 16 декември 1916 г. Живее в София, Шумен и Калофер. От 1964 г. се установява постоянно в София. Драматург е на Сатиричен театър (1968 г.). Член е на Съюз на българските писатели. С поезия дебютира през 1939 г. във вестник “Шуменска поща”. Голяма част от произведенията му са посветени на морето и любовта. Създава едни от най-добрите творби от така наречената “лирична вълна” в българската драматургия. През 1967 г. получава звание “заслужил деятел на културата”, през 1974 г. Получава Димитровска награда за пиесата “Всяка есенна вечер”. Автор е на съчиненията “Стихотворения” (1948 г.), “В минути пред атака” (1955 г.), “Начало на деня” (1955 г.), “Всяка есенна вечер” (1960 г.), “Далечно плаване” (1962 г.), “Ковачи на мълнии” (1963 г.), “Лаконично небе” (1967 г.), “Есен на брега” (1968 г.), “Знамената са гневни” (1973 г.), “Лирика” (1976 г.), “Орбити” (1976 г.), “Стихотворения” (1977 г.), “Сенки на крила” (1977 г.), “Всяка есенна вечер”, пиеса (1983 г.), “Далечно плаване” (1986 г.), “Уморени думи” (1993 г.), “Далечна близост” (1996 г.), “Стихове” (1996 г.).1913 г. \r\nУмира войводата Васил Чекаларов (1874 - 1913). Чекаларов е основен войвода на Вътрешната македоно-одринска революционна организация в Костурско. Роден е през 1874 г. в костурското село Смърдеш, тогава в Османската империя (дн. Кристалопиги, Гърция). Работи няколко години в България, сменяйки различни занаяти - обущарство, каменоделство, зидарство. Става член на ВМОРО и през 1901 г. и 1902 г. на два пъти заминава за Гърция и създава канали за закупуване на оръжие от Лариса и Атина. Ръководител на Костурското горско началство заедно с Лазар Поптрайков през юли 1902 г. На Смилевския конгрес на Битолския революционен окръг на ВМОРО от април-май 1903 г. е представител на Костурско.\r\nПо време на Илинденско-преображенското въстание през август 1903 г. е ръководител на организацията в Костурско. След въстанието с Пандо Кляшев минава в Гърция и през Фиуме стига до България. Участва в зимните заседания на ръководството на ВМОРО в София. Делегат е на Кюстендилския конгрес на ВМОРО през 1908 г.\r\nПо време на Балканската война (1912 - 1913) е начело на чета, действаща в тила на турската армия. През Междусъюзническата война организира голяма чета, която да проникне в Костурско, дълбоко в тила на гръцките части. Убит е в сражение с гръцки войски край село Бел камен (дн. Дросопиги). Главата му е отрязана и разнасяна по улиците на Лерин.", "date": "2017.07.09", "title": "Денят 9 юли в българската история"}
{"url": "http://www.focus-news.net/news/2017/07/09/2413599/gd-granichna-politsiya-koloni-ot-1-km-ot-tovarni-avtomobili-ima-na-gkpp-kapitan-andreevo-i-dunav-most-vidin-na-izhod.html", "text": "Колони от 1 км от товарни автомобили има на ГКПП \"Капитан Андреево\" на българо-турската граница и \"Дунав мост-Видин\" на българо-румънската граница на изход. Това сочат данни към 06.00 часа, публикувани на сайта на Главна дирекция \"Гранична полиция..\r\nТрафикът на границите със Сърбия, Македония и Гърция е нормален на всички ГКПП.", "date": "2017.07.09", "title": "ГД \"Гранична полиция: Колони от 1 км от товарни автомобили има на ГКПП \"Капитан Андреево\" и \"Дунав мост-Видин\" на изход"}
{"url": "http://www.focus-news.net/news/2017/07/09/2413601/ministar-nikolay-nankov-shte-otkrie-obnoveniya-primorski-park-v-burgas.html", "text": "Министърът на регионалното развитие и благоустройството Николай Нанков ще открие обновения със средства от Оперативна програма \"Региони в растеж\" 2014 - 2020 г. Приморски парк в Бургас. Това съобщиха от пресцентъра на Министерство на регионалното развитие и благоустройството. Церемонията ще се състои в 12.00 часа край фонтана до Морското казино.\r\nСлед това, в 12.30 часа, министър Нанков ще направи оглед на ремонта на улица \"Крайезерна\" в града, който също е финансиран със средства от ОПРР.\r\nНа събитието е поканен да присъства и министър-председателят Бойко Борисов.", "date": "2017.07.09", "title": "Министър Николай Нанков ще открие обновения Приморски парк в Бургас"}
{"url": "http://www.focus-news.net/news/2017/07/09/2413604/ombudsmanat-maya-manolova-shte-se-vklyuchi-vav-festivala-na-horata-s-uvrezhdaniya-v-pernik.html", "text": "От 10.30 часа, пред читалището в кв. „Църква“ в Перник, омбудсманът Мая Манолова ще се включи във втория ден от провеждането на XI Републикански многожанров фестивал на хората с увреждания, който традиционно се организира от Съюза на инвалидите в България и Община Перник. Това съобщиха от пресофиса на омбудсмана. \r\nЗа десетилетие фестивалът придоби голяма популярност, като тази година участват близо 1500 участници не само от всички краища на България, но и от Република Македония. Те нагледно ще покажат, че хората с увреждания са пълноценни личности с таланти в различни сфери на изкуството, занаятите, танците, литературата и музиката.", "date": "2017.07.09", "title": "Омбудсманът Мая Манолова ще се включи във фестивала на хората с увреждания в Перник"}
{"url": "http://www.focus-news.net/news/2017/07/09/2413603/voice-of-america-shestima-srabski-grazhdani-sa-zadarzhani-v-gartsiya-za-ubiystvoto-na-amerikanski-grazhdanin.html", "text": "Сръбското правителство съобщи, че шестима негови граждани са арестувани в Гърция във връзка с пребиването до смърт на 22-годишен тексасец на остров Закинтос, предаде  Voice of America.\r\nМВнР на Сърбия съобщава, че задържаните сърби ще се явят в съда. Семейството на Бакари Хендерсън от Остин, Тексас го е идентифицирала като жертвата. То сочи, че той е бил в Гърция, работещ като фотограф. Гръцката полиция съобщава, че той е бил пребит до смърт в петък в бар в град Лагана.  Виктор Турмаков", "date": "2017.07.09", "title": "Voice of America: Шестима сръбски граждани са задържани в Гърция за убийството на американски гражданин"}
{"url": "http://www.focus-news.net/news/2017/07/09/2413576/turtsiya-zaplashi-s-otkaz-da-ratifitsira-parizhkoto-sporazumenie-za-klimata-obzor.html", "text": "Държавният глава на Турция Реждеп Тайип Ердоган предупреди, че парламентът в Анкара може да откаже ратификация на Парижкото споразумение за климата, след като американският президент Доналд Тръмп взе решение за оттегляне на Съединените американски щати от историческия ангажимент. Това стана ясно в последните часове от срещата на високо равнище между лидерите на „групата на двайсетте“ в северния ханзейски град Хамбург.\r\nТурският лидер поиска от участниците във форума гаранции. Ердоган припомни, че бившият френски президент Франсоа Оланд е дал обещание, че Турция няма да бъде включена в списъка на индустриално развитите страни. А това означава, че Анкара няма задължение да плаща годишни вноски, които – съгласно споразумението, постигнато в Париж през декември 2015 г., развитите държави са длъжни да отделят в специален фонд за оказване на помощ на по-бедните страни.\r\nВ частност, средствата трябва да бъдат изразходвани за противодействие на промените в климата и за преход към използването на възобновяеми източници на енергия в развиващите се държави. Подобни вноски обаче са допълнителна тежест за бюджета на страните. \r\nТурският президент отбеляза, че до този момент парламентът в Анкара не е ратифицирал споразумението, и докато не получи гаранции, на него също му е трудно да направи обещание, че това ще се случи. При това Ердоган изрази сериозни съмнения, че след решението Вашингтон да се откаже от документа останалите държави, които не влизат в Г-20, ще спазват съвестно Парижкото споразумение за климата. Тереза Герова", "date": "2017.07.09", "title": "Турция заплаши с отказ да ратифицира Парижкото споразумение за климата (ОБЗОР)"}
{"url": "http://www.focus-news.net/news/2017/07/09/2413606/denyat-9-yuli-v-svetovnata-istoriya.html", "text": "2015 г. \r\nСтраните от БРИКС основават свой валутен фонд на стойност 100 милиарда долара.2015 г. \r\nСтраните от БРИКС и ШОС признават анексията на Крим от Русия.2013 г. \r\nЕдуард Сноудън приема венецуелско политическо убежище след покана на президента Николас Мадуро.2013 г. \r\nВременният президент на Египет Адли Мансур назначава за министър-председател либералния икономист Хазем ал Беблауи, бивш министър на финансите. Носителят на Нобелова награда за мир Мохамед ел Барадей става вицепрезидент на Египет.2011 г. \r\nЮжен Судан обявява независимост и става най-новата държава на картата на света. Южен Судан обявява независимостта си шест месеца след провеждането на референдум, на който южносуданците гласуваха почти единодушно за отделяне от северните си съседи, които по време на гражданската война в миналото бяха приемани като врагове.\r\nДен по-рано Судан обяви официално, че признава новата република Южен Судан и стана първата държава, извършила този ход.\r\n„Република Судан обявява, че признава Република Южен Судан за независима държава, според границите, съществували на 1 януари, 1956 година”, съобщи чрез държавната телевизия суданският министър по президентските въпроси Бакри Хасан Салех.\r\nОколо 360 000 южняци са напуснали Севера и са отишли на юг от октомври 2010 г., като много от тях са мотивирани от желанието да присъстват на раждането на държавата.2006 г. \r\nСъстои се финалът на Световното първенство по футбол в Германия. Футболният мач е между отборите на Италия и Франция. Крайният резултат е 6:4 в полза на Италия след изпълнение на дузпи. В редовното време резултатът е 1:1. В двете продължения по 15 минути не се отбелязват голове. “Скуадра адзура” печели световната титла за четвърти път в историята, след 1934 г., 1938 г. и 1982 г., доближавайки се само на една титла от Бразилия, която е вдигала купата пет пъти.\r\nЗинедин Зидан открива резултата в 7-та минута от дузпа, Марко Матераци изравнява в 19-та. Франция доиграва второто продължение с 10 души, след като Зидан получава червен картон в 110-та минута. Тогава гениалният халф си позволява да удари с глава в гърдите Марко Матераци. Французинът вероятно е провокиран от защитника и изпуска нервите си. И двата гола в редовното време падат в първите 20 минути. “Петлите” започват мача в много високо темпо и успяха да поведат с 1:0 още в 7-ата минута. Тогава реферът Орасио Елисондо свири пресилена дузпа за съприкосновение между Марко Матераци и Флоран Малуда. Зидан изпълнява удара в стил Паненка, като първо излъгва вратаря Буфон и праща топката в противоположния на вратаря ъгъл. Коженото кълбо се удря в горната греда и тупва зад голлинията. Веднага след гола “адзурите” се втурват в атака. Те успяват да изравнят още в 19-ата минута. Голмайстор е защитникът Марко Матераци, който преди това е виновник за дузпата, с която \"петлите\" откриват резултата. Матераци надскача Виейра след центриране от корнер на Пирло и забива топката неспасяемо зад гърба на Бартез. Италианците пропускат да поведат в 36-ата минута, когато ударът с глава на Лука Тони среща гредата на вратата, пазена от Фабиен Бартез. През втората част и двата отбора играят доста предпазливо и предпочитат да не допуснат гол, отколкото да отбележат.\r\nПолузащитникът на Италия Андреа Пирло е определен за най-добър играч във финала на ХVІІІ световно първенство по футбол. Пирло е най-дейният футболист в полузащитата на Италия, отнема много топки и е в основата на повечето атаки на \"адзурите\". Той отбелязва изключително важната първа дузпа, с която вдъхва спокойствие и увереност на своите съотборници.2006 г. \r\nВ Русия при приземяване на летището в гр. Иркутск (намиращ в близост до езерото Байкал) катастрофира пътнически самолет “Еърбъс” А-310 на руската авиокомпания “Сибир”, извършващ полет Москва – Иркутск. На борда на летателния апарат пътуват 197 пътници и осем души екипаж. 129 души от тях умират. На борда на “Еърбъс”-а избухва пожар и последват две експлозии. Причината за експлозиите е удар на едно от крилата на самолета в складово помещение край пистата. Ръководството на авиокомпанията потвърждава официално, че самолетът е излязъл от пистата, подпалил се и се блъснал в препятствие край летището. Пристигналите на мястото на инцидента противопожарни екипи успяват да потушат огъня едва след няколко часа.\r\nНа борда на разбилият се самолет пътува директорът на Управлението на Федералната служба за сигурност (ФСБ) за Иркутска област Сергей Коряков.\r\nАгенция \"Фокус\" припомня:\r\nТехнически характеристики на самолет \"Еърбъс\" А 310\r\nПрез юли 1978 г. европейският авиостроителен гигант \"Ербъс Индъстрийз\" разработва 218-местния широкофюзелажен самолет А 310, който извърши първия си полет на 3 април 1982 г.\r\nА 310 представя световна технологична новост, той се управлява от двучленен екипаж. Цифровата авионика заменя електромеханичните прибори в пилотската кабина с екрани със синтетично изображение. Оттогава пилотската кабина, оборудвана с такива екрани, се нарича \"glass-cоckpit\". Вертикално поставените на самите краища на крилото миниатюрни крилца (уинглетс) също така представляват технологична новост. Те подобряват аеродинамичните характеристики на крилото при полет с постоянна скорост и намаляват с 1 до 2% разхода на гориво.\r\nЗа първи път при А 310 толкова широко се използват композитни материали за основните детайли в конструкцията, за намаляване масата на самолета. Най-големият елемент от конструкцията, изцяло изработен от композитни материали на базата на въглеродни нишки /HCF/, е вертикалният стабилизатор. \"Луфтханза\" и \"Суисеър\" са първите авиокомпании, които въвеждат през април 1983 г. \"Ербъс А 310\" в редовна експлоатация. С варианта А 310-300, който взима на борда от 220 до 279 пътници, далечината на полета е увеличена от 4190 км на 9955 км. Този вариант е първият в света двудвигателен реактивен пътнически самолет, който получава сертификат, че може да извършва презокеански полети без междинно кацане. А310-300 може да достигне до резервно летище в условия ETOPS (Eхtended Range Twin Engine Operation - полет с един двигател) за време от 180 минути.2002 г. \r\nВ Южна Африка се създава Африканския съюз с първи председател Табо Мбеки.1993 г. \r\nЧрез генетични тестове, английски учени идентифицират костите на убитите от болшевиките руски цар Николай II и неговото семейство.\r\nНиколай II (Николай Александрович Романов) е роден на 18 май 1868 г. в Царско село. Той е последният руски император от династията Романови. Заема престола на 20 октомври 1894 г. и абдикира на 2 март 1917 г. Николай II е син на император Александър III. През април 1894 г. се жени за германската принцеса Аликс Виктория Елена Бригита Луиза Беатрис Хесен-Дармщадска, приела в Русия името Александра Фьодоровна. От брака им се раждат 5 деца: Олга (1895), Анастасия (1897), Татяна (1899), Мария (1901) и Алексей (1904). Във вътрешната си политиката Николай II се проявява се като твърд и последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя българския княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото царуване Русия води неуспешна Руско-японска война (1904 - 1905). Под натиска на силното либерално движение в Русия се съгласява на известни политически свободи (манифестът от 17 октомври 1905 г.). Активно съдейства за създаването на Антантата (1907 г.) и обуздаването на настъпателната политика на Германия в Европа и света. След избухването на Първата световна война е върховен главнокомандващ на руската армия (1915). Принуден е да абдикира след Февруарската революция. Арестуван е с цялото си семейство и интерниран отначало в Тоболск, а после – в Екатеринбург. Убит е заедно с цялото му семейство.1960 г. \r\nСъветският лидер Никита Хрушчов предупреждава САЩ де не се намесват в Куба и заявява, че войски на СССР ще подкрепят кубинския народ.\r\nНикита Сергеевич Хрушчов е руски общественик, държавник, висш партиен функционер роден в с. Калиновка, Курска губерния на 17 април 1894 г. Той е работник и миньор в Донбас от 1908 г., участник в Гражданската война (1918 г. – 1920 г.). Учи известно време в Московската промишлена академия (1929 г. – 1931 г.), след което работи в московския партиен апарат (1931 г. – 1935 г.). В периода 1935 г. – 1938 г. е първи секретар на московския градски партиен комитет, от 1938 г. до 1947 г. е първи секретар на Централния комитет на украинската болшевишка партия. По време на войната като партиен комисар е на фронта и получава званието генерал-лейтенант (1943 г.). Секретар е на Централния комитет на ВКБ (б) от декември 1949 г., член е на Политбюро от 1939 г. Като висш партиен функционер има отношение към организацията и провеждането на масовите репресии срещу партийни, държавни и военни функционери в навечерието на Втората световна война и след нея. След смъртта Сталин заема неговата длъжност. Организира разобличаването му и разкрива ужасите на неговата диктатура пред света в доклад на закрито заседание на Двадесетия конгрес на Комунистическата партия на Съветския съюз (КПСС) (февруари 1956 г.). Хрушчов започва ликвидирането на “култа към личността на Сталин”. Опитва се да въведе демократизъм в тоталитарната система. Като използва възможностите на плановата икономика, Хрушчов се опитва да активизира земеделието, с което СССР да изпревари САЩ в селскостопанското производство; хвърля огромни средства за разработване и усвояване на нови земеделски земи в Казахстан. Във външната политика проявява инициатива и постига сближаване със САЩ, при което се постига разбирателство по някои въпроси на световния мир и международната сигурност. След Двадесетия конгрес на КПСС освобождава всички политически затворници, осъдени по времето на “култа към личността”. Въвежда определен ред и започва да осъществява контрол върху работата на органите за държавна сигурност. Под ръководството на Хрушчов се създават условия за творческа свобода на интелектуалците. Свален е от длъжност и е пенсиониран по решение на Октомврийския пленум на ЦК на КПСС (1964 г.). Умира в Москва на 11 септември 1971 г.1958 г. \r\nРегистрирано е най-голямото цунами в историята до този момент. В залива Литуя, Аляска се образуват гигантски вълни цунами с височина 525 метра. Те са породени от свличащи се земни маси и ледени късове след силно земетресение.1957 г. \r\nОткрит е 102-ят елемент от таблицата на Менделеев, наречен нобелий (лат. Nobelium, No). Наречен е така на името на Алфред Нобел от група учени, които работят в Стокхолм.\r\nПериодичната система на химичните елементи разработена от Д. И. Менделеев (1869). е построена на база свойствата на елементите намиращи се в периодична зависимост от заряда на техните атомни ядра.\r\nНа 16 март 1994 г. Кенет Хюлет открива поредния, 106-и елемент, “сиборгиум”.1943 г. \r\nБритански и американски войски извършват десант на остров Сицилия, в хода на Втората световна война. Десантът е част от офанзивата за разкриване на втори фронт срещу войските на Тристранния пакт в Европа. На 6 юни с.г. е извършен десантът в Нормандия.1913 г. \r\nПо време на Междусъюзническата война сръбската армия превзема Радовиш, а гръцката – Струмица (26 юни стар стил).\r\nПо време на Междусъюзническата война Четвърта Преславска пехотна дивизия овладява височините Дукат и Китка и преследва разгромените сръбски части.1902 г. \r\nНемски учени изолират барбитуратната киселина, основа на барбитуратите. Барбитурати е група лекарствени средства, които потискат активността на централната нервна система.1877 г. \r\nЗавършва първият турнир по тенис \"Уимбълдън\". Победител става англичанинът Спенсър Гор.1816 г. \r\nПровъзгласена е независимостта на Аржентина от Испания.\r\nРепублика Аржентина е федеративна република в южната част на Южна Америка, между Атлантическия океан и Андите. Площта й е 2 766 889 кв. км, и има население от 33 300 000 жители (към 1996 г.). 92% от жителите на Аржентина са католици. Официалния език е испански. Столица на Аржентина е Буенос Айрес. Паричната единица е аржентинско песо.1711 г. \r\nПо време на Руско-турската война (1710 - 1713) след кръвопролитно сражение край р. Прут, близо до Яш, османската армия разгромява руските отряди. Свиканият от Петър Велики (1682 – 1725) военен съвет преценява, че при създалата се ситуация Русия трябва да предложи примирие на Високата порта.\r\nРуско-турската война от 1710 - 1713 г. е следствие от разгрома на шведските войски (съюзници на Османската империя) в Полтавската битка. След бягството на шведския крал Карл ХII в Турция през 1710 г. с ултимативен тон Русия изисква неговото предаване. В отговор султана изпраща царските пратеници и руския посланик П. Толстой в затвора на Седемкуловия дворец в Истанбул, а на заседание на Дивана (парламента) е решено да се почне война с Русия. През май-юни 1711 г. руската армия под командването на Петър I, в съюз с молдовския господар Кантемир, влиза в Молдова (Прутския поход), но близо до гр. Яш е обкръжена от превъзхождащите ги турски сили и понесла големи загуби. Петър I сключва Прутското примирие (подписано на 12 юли 1711 г. при река Прут, близо до Яш). Според примирието Русия връща на Османската империя Азов, задължава се да събори крепостта в Таганрог и т.н. Османската империя пък се задължава да отпрати Карл ХII (скоро той се връща в Швеция). С по-слаби действия войната продължава до 1713 г. с подписването на Адрианополския (Одринския) мир, който потвърждава условията на Прутското примирие, и като цяло е неизгоден, но необходим за Русия.На тази дата са родени: 1957 г. \r\nРодена е американската актриса Мелани Грифит. В киното работи от 1973 г. (“Нощни действия”). Участва във филмите на изтъкнати режисьори и създава пълнокръвни образи на чаровни и напористи млади жени: “Басейнът на потъналите” (1975), “Усмивката” (1976), “Опасност от всяка гледна точка” (1987), “Скъп модел 2000” (1987), “Работещо момиче” (1988), “Бурен понеделник” (1989), “Опасни приятелки” (1989), “Фалшиви тела” (1990), “Кладата на суетата” (1990), “Любовен проблясък” (1991), “Рай” (1991 г.), “Бъбривата жена” (1991), “Родената вчера” (1992), “Близо до рая” (1992 г.), “Чужденец помежду ни” (1992), “Роден вчера” (1993), “Сега и тогава” (1996), “Водопадът Мърхоланд” (1996), “Лолита” (1997), “Знаменитости” (1998), “Луди в Алабама” (1999), “Лулу завинаги” (2000), “Tart” (2001), “Tempo” (2002), “Shade” (2003).1956 г. \r\nРоден е американският актьор Том Ханкс. Работи 3 години в театъра. През 1980 г. попада в телевизията, а в киното е от 1981 г. Става известен с “Големият” (1988). Филмография: “Той знае, че си самотна” (1981), “Майстор на кукли” (тв, 1983), “Цопване” (1984), “Мъжът с червената обувка” (1985), “Доброволци” (1985), “Капанът на парите” (1985), “Нищо общо” (1986), “По всяко време казваме сбогом” (1986), “Рибарска мрежа” (1987), “Кулминационна точка” (1988 г.), “Семейство Бърб” (1989), “Скот и Хъч” (1989), “Джо срещу вулкана” (1990), “Кладата на суетата” (1990), “Тяхната собствена лига” (1992), “Безсъници в Сиатъл” (1993 г.), “Филаделфия” (1993), “Оскар”), “Форест Гъмп” (1994), “Изгубена луна” (1994 г.), “Аполо 13” (1995), “Спасяването на редник Райън” (1998), “Имате поща” (1998 г.), “Зеленият път” (1999), “Корабокрушенецът” (2000), “Гибелният път” (2001 г.), “Хвани ме, ако можеш” (2002) и др.1947 г.\r\nРоден е О. Дж. Симпсън - бивш американски футболсит, по-късно актьор. Оправдан е по обвинение в убийство на бившата си съпруга в един от най-шумните и спорни съдебни процеси в американската история. Най-известният му филм е \"Голо оръжие\".1933 г.\r\nРоден е руският режисьор Елем Климов. От 1964 г. е в “Мосфилм”. Става известен със сатиричните комедии “Добре дошли, или Вход за външни лица строго забранен” (1964) и “Похожденията на зъболекаря” (1965 г.). Филмът “Спорт, спорт, спорт” (1971) съединява игрален с “хроникален материал”. С Марлен Хуциев довършва филма на М. Ром “И все пак аз вярвам” (1975). Снима портрет на жена си, известната режисьорка Лариса Шепитко – “Лариса” (1980), довършва и последната й творба “Прощаване” (1981 г.) по Распутин. Успех имат “Агония” (1980) и “Иди и виж” (1985), в които интерпретира в проблемен план възлови мигове от националната история – рухването на Романовата династия и Великата отечествена война. Осъществява мечтата си да екранизира “Майстора и Маргарита” (1993).1834 г. \r\nРоден е Ян Непомукен Неруда – чешки писател, белетрист. Започва да пише на 23-годишна възраст стихотворения (“Гробищни песни”, “Балади и романси” и др.), а по-късно – очерци, разкази, критика. Известни са неговите “Малострански разкази” (1878 г.). Смятан е за основател на чешката реалистична проза. Умира на 22 август 1891 г.На тази дата умират:2004 г.\r\nУмира Пол Хлебников - американски журналист, редактор и един от издателите на списание „Форбс“ в Русия.\r\nХлебников произхожда от руско-еврейско семейство, напуснало Русия след Октомврийската революция. Хлебников следва в Бъркли Калифорния и Лондон. от 1989 г. започва да пише за списание \"Форбс\". Неговата журналистическа дейност се концентрира върху руската и източноевропейската икономика и политика. От април 2004 г. започва да издава списание \"Форбс\" на руски. Автор а на книгата \"Кръстникът на Кремъл - Борис Березовски и властта на олигарсите\", която е преведена и издадена и на български език.1932 г. \r\nУмира Кинг Кемп Жилет (1855 - 1932). Американски изобретател и предприемач, създател и производител на първите самобръсначки в света.1880 г. \r\nУмира Пол Брока – френски анатом и антрополог, един от създателите на съвременната антропология. Роден е в Сет Фуала Гранд на 28 юни 1824 г. Антропологическото научно дружество в Париж е създадено по негова инициатива през 1859 г. Основните му трудове са по сравнителна анатомия на приматите, въпросите на общата антропология, расовите типове на съвременното и древното население на Франция. Създава първото в света ръководство по антропометрия и краниометрия (1865 г.), изобретява скала за определяне на окраската на очите, косата и кожата, конструира множество антропометрични уреди.1850 г. \r\nУмира дванадесетият президент на САЩ Закари Тейлър (президент в периода 1849 – 1850). Роден е на 24 ноември 1784 г. Закари Тейлър е на военна служба от 1808 г., участва в ликвидационната експедиция срещу индианците, във войната с Мексико (1846 – 1848) и др. Като президент застава срещу радикалните привърженици на робството.1441 г. \r\nУмира нидерландският живописец Ян Ван Ейк (ок. 1390 - 1441). Придворен художник на бургундския херцог Филип Добрия, в чиито владения влиза Нидерландия (от 1425 г.). През 1427 г. посещава Испания, а в периода 1428 г. – 1429 г. – Португалия. Около 1430 г. се заселва в Брюж. Неговото най-голямо и известно произведение е Гентският олтар (полиптих в катедралата “Св. Бавон” в Гент), започнат от брат му Хуберт ван Ейк, и завършен от Ян през 1432 г. С изключение на “Мадоната в храма” (края на `20-те години на ХV в.), повечето доказани творби на Ван Ейк са създадени през `30-те години на ХV в. Най-известни сред тях са: “Мадоната на канцлера Ролен” (ок. 1436), “Мадоната на каноника Ван дер Пале” (1436), триптихът “Мадоната в храма” (1437). Ван Ейк е първият от големите европейски портретисти, създал типа на изправения, обърнат в 3/4 портрет – “Тимотей” (1432), “Човек с червена шапка” (1433), “Портрет на Маргарет ван Ейк, жената на художника” (1439). Запазени са единствено картини с религиозни сюжети и портрети на Ван Ейк, но в източниците се споменава и за негови композиции със светско съдържание. Приема се, че Ян и Хуберт Ван Ейк създават техниката на рисуване с маслени бои. Творчеството му ознаменува началото на Ренесанса в нидерландската живопис, като в значителна степен определя по-нататъшния й път на развитие.", "date": "2017.07.09", "title": "Денят 9 юли в световната история"}
{"url": "http://www.focus-news.net/news/2017/07/09/2413608/obshtina-kazanlak-sreshta-na-pochitatelite-na-roka-se-provezhda-v-mestnostta-buzludzha.html", "text": "От 7 юли до днес в местността Бузлуджа, на поляната до хижата, (в подножието на „Чинията“ ) се провежда първа по рода си среща на почитателите на рока от региона и цяла България. Това съобщиха от пресцентъра на Община Казанлък. За всички тях организаторите предлагат разходки с коне, въжената градина „тролей“ и „айляк“ хамаците. Подсигурен е и транспорт от Казанлък до Бузлуджа и обратно на цена 4 лв: \r\n- тръгване от хотел „Казанлък“ 11.00 ч., 12.00 ч., 17.00 ч., 18.00 ч. Връщане 24.30 ч. \r\nЗа днес е предвидена следната програма:\r\n- 10.30 ч. - Поднасяне цветя на паметника на Хаджи Димитър на едноименния връх и на четниците, дали живота си за свободата на България. \r\n- 11.00 ч. - „ХорА за хОрата“ - любители и професионалисти - сдружение „Приятели на фолклора“;\r\nОсъществяването ще бъде възможно благодарение на Община Казанлък в лицето на кмета Галина Стоянова, Национален парк-музей „Шипка Бузлуджа“ с директор Чавдар Ангелов, Инициативен комитет с председател Иван Найденов и финансова подкрепа на спонсори.", "date": "2017.07.09", "title": "Община Казанлък: Среща на почитателите на рока се провежда в местността Бузлуджа"}
{"url": "http://www.focus-news.net/news/2017/07/09/2413581/nova-makedoniya-makedoniya-boyko-borisov-podcherta-che-stabilna-makedoniya-e-v-interes-na-balgariya.html", "text": "В интерес на България е Република Македония да бъде стабилна, единна, независима държава с ясна евроатлантическа перспектива, която преминава през сближаването на двете страни и отказването от антибългарската реторика, която се наблюдаваше през последните няколко десетилетия. Това подчертава българският премиер Бойко Борисов в отговор на писмо на председателя на опозиционната Българска социалистическа партия (БСП) Корнелия Нинова по отношение на Договора за приятелство, сътрудничество и добросъседство с Македония, пише скопското електронното издание „Нова Македония“, като се позовава на пресслужбата на правителството в София. \r\n„По наша инициатива, ситуацията с хода на преговорите за проектодоговора, както и самият проектодоговор бе представен и подробно обяснен на заседание на Комисията по външна политика на Народното събрание на 5 юли 2017 г. поради финализиране на окончателния текст на договора“, посочва Борисов.\r\nПремиерът добавя, че това е безпрецедентна стъпка, тъй като според Конституцията на страната, Народното събрание се запознава с текста на договора веднага след подписването му, когато бъде внесен за ратификация в парламента.\r\nБорисов отбелязва, че преговорите с Република Македония за сключване на Договор за приятелство, сътрудничество и добросъседство се водят интензивно от 2008 г., и че до този момент са реализирани 11 кръга от преговори на експертно ниво. Още повече консултации са направени на ниво външни министри.  Тереза Герова", "date": "2017.07.09", "title": "„Нова Македония“ (Македония): Бойко Борисов подчерта, че стабилна Македония е в интерес на България"}
{"url": "http://www.focus-news.net/news/2017/07/09/2413607/the-hill-23-dushi-sa-zadarzhani-pri-razprasvane-na-miting-na-ku-kluks-klan-v-amerikanskiya-shtat-virdzhiniya.html", "text": "Повече от 20 души са задържани в американския град Шарлотвил в щата Вирджиния по време на митинг на Ку-Клукс-Клан и последвал контрамитинг. Членовете на ККК са се събрали за мирен протест срещу премахването на статуята на американския генерал-южняк от Гражданската война Робърт И. Лий от парка в града, пише  The Hill.\r\nОколо 50 членове на ККК, включително такива, облечени с известните бели качулки, са протестирали мирно за запазването на историята на щата, докато 1000 контрапротестиращи, описващи се като антифашисти, са ги обиждали и замеряли с водни бутилки.\r\nПолицията е разпръснала буйстващите контрапротестиращи, за да позволи на членовете на ККК да напуснат мястото. Полицията от щата Вирджиния е използвала сълзотворен газ, за да разпръсне протестиращите. Прессекретарят на градските власти Мириъм Диклър заяви, че 23 души са арестувани, а трима са закарани в болницата – „със свързани с алкохол проблеми“.\r\nПремахването на статуите на политиците от отцепилите се от САЩ през XIX век южни щати предизвиква протести сред местните бели националисти. Според член на ККК премахването на статуята от града е „опит да се премахне бялата култура“.  Виктор Турмаков", "date": "2017.07.09", "title": "The Hill: 23 души са задържани при разпръсване на митинг на Ку-Клукс-Клан в американския щат Вирджиния"}
{"url": "http://www.focus-news.net/news/2017/07/09/2413557/emsc-zemetresenie-ot-chetvarta-stepen-po-rihter-e-registrirano-v-makedoniya.html", "text": "Серията земетресения в Македония продължава – трус със сила от 4,0 по скалата на Рихтер е регистриран в 22.52 часа (местно време), показва справка на интернет страницата на Европейския средиземноморски сеизмологичен център.\r\nЕпицентърът е бил на 14 км североизточно от Охрид и осем километра източно от село Косел, в близост до което е разположен и единственият активен вулкан на Балканския полуостров – Дувалото. Дълбочината на труса е била два километра под земната кора.\r\nВъв вечерните часове на събота районът бе разлюлян от още един силен трус. В 21.31 часа (местно време) е регистрирано земетресение от 3,7 по Рихтер, с епицентър 11 км североизточно от Охрид и шест километра източно от село Косел. Дълбочината на труса е била пет километра под земната кора.\r\nМалко по-късно, в 21.57 часа (местно време), в района е последвало ново земетресение от 2,5 по Рихтер. Епицентърът му е бил на пет километра източно от Охрид и на пет километра североизточно от Косел, с дълбочина от пет километра. Тереза Герова", "date": "2017.07.09", "title": "EMSC: Земетресение от четвърта степен по Рихтер е регистрирано в Македония"}
{"url": "http://www.focus-news.net/news/2017/07/09/2413612/varnenskiyat-i-velikopreslavski-mitropolit-yoan-osveti-nov-hram-v-targovishkoto-selo-lovets.html", "text": "Негово високопреосвещенство Варненският и Великопреславски митрополит Йоан освети новия храм  \"Св. Вмчк Димитър\" в търговишкото село Ловец във Варненска и Великопреславска епархия, предаде репортер на Агенция \"Фокус\". След освещаването митрополит Йоан оглави първа архиерейска света Литургия в храма. \r\nНикола ПЕТКОВ", "date": "2017.07.09", "title": "Варненският и Великопреславски митрополит Йоан освети нов храм в търговишкото село Ловец"}
{"url": "http://www.focus-news.net/news/2017/07/09/2413609/predstoyashti-mezhdunarodni-sabitiya-za-9-yuli-agentsiya-fokus.html", "text": "Държавният секретар на САЩ Рекс Тилърсън ще се срещне с президента на Украйна Петро Порошенко. Генералният секретар на ООН Антони Гутереш също е на посещение в страната. \r\n***  Очаква се съвсем скоро иракските власти да обявят окончателната победа в битката за поемането на контрола над Мосул от терористичната групировка „Ислямска държава“.\r\n***  Влиза в сила режима за прекратяване на огъня в югозападната част на Сирия, след като САЩ, Русия и Йордания постигнаха споразумение. \r\n***  Министър-председателят на Япония Шиндзо Абе ще посети Финландия. \r\n***", "date": "2017.07.09", "title": "Предстоящи международни събития за 9 юли /Агенция „Фокус“/"}
{"url": "http://www.focus-news.net/news/2017/07/09/2413613/sofiya-vazstanovyava-se-dvizhenieto-na-prevozni-sredstva-po-patnoto-platno-na-vsichki-stroitelni-ploshtadki-po-bul-vasil-levski.html", "text": "От 00.00 часа на 9 юли 2017 г. до 24.00 часа на 8 януари 2018 г. се възстановява движението на превозни средства по пътното платно на всички строителни площадки по бул. „Васил Левски” в София и се запазва движението на превозни средства от бул. „Ген. М. Д. Скобелев” към бул. „България” върху трамвайната линия в тунела пред НДК. Това съобщиха от пресцентъра на Столична община.\r\nВъзстановяват се местата за почасово платено паркиране „Синя зона”: \r\n- на бул. „Васил Левски” в участъка от ул. „Проф. Николай Михайлов” до ул. „Георги С. Раковски”- северна страна – косо паркиране; \r\n- на бул. „Ген. М. Д. Скобелев” в участъка от бул. „Прага” до разклонението с локалното платно пред входа на тунела - северна страна – успоредно паркиране. \r\nОт днес се възстановява тролейбусната спирка с код 6411 „БУЛ.. ПРАГА” за всички преминаващи линии на бул. „Ген. М. Д. Скобелев” след кръстовището с бул. „Прага” и тролейбусна спирка с код 1139. „НДК в тунела” .", "date": "2017.07.09", "title": "София: Възстановява се движението на превозни средства по пътното платно на всички строителни площадки по бул. „Васил Левски”"}
{"url": "http://www.focus-news.net/news/2017/07/09/2413615/mvr-chetirima-sa-zaginali-a-35-sa-postradali-pri-katastrofi-v-stranata-prez-izminaloto-denonoshtie.html", "text": "Четирима са загинали, а 35 са пострадали при катастрофи в страната през изминалото денонощие. Това съобщиха от пресцентъра на МВР. Трима от ранените са с опасност за живота. В столицата са регистрирани 85 леки пътни инцидента, без пострадали.\r\nОт началото на годината при пътни инциденти са загинали 294, а пострадалите са 3964.", "date": "2017.07.09", "title": "МВР: Четирима са загинали, а 35 са пострадали при катастрофи в страната през изминалото денонощие"}
{"url": "http://www.focus-news.net/news/2017/07/09/2413614/bbc-po-vreme-na-bezreditsite-v-hamburg-sa-zadarzhani-blizo-300-dushi.html", "text": "Полицията на Хамбург съобщи, че от началото на масовите безредици, които съпровождаха провеждането в града на срещата на високо равнище на Г-20, са задържани 288 души, като половината от тях са арестувани, предаде ВВС.\r\nСблъсъците срещу полицията продължиха и тази нощ. Едва към 3:30 часа местно време сутринта (4:30 българско време) властите съобщиха, че ситуацията се успокоява. Полицията съобщава, че протестиращите са хвърляли камъни и „Коктейли Молотов“. \r\nСъобщава се за близо 300 ранени.  Виктор Турмаков", "date": "2017.07.09", "title": "BBC: По време на безредиците в Хамбург са задържани близо 300 души"}
{"url": "http://www.focus-news.net/news/2017/07/09/2413610/yordan-todorov-initsiativen-komitet-na-protestirashtite-ochakva-se-nad-15-000-dushi-da-se-vklyuchat-v-protesta-sreshtu-tsiganskite-svoevoliya-v-asenovgrad-tazi-vecher.html", "text": "Очаква се тази вечер над 15 000 души да се включат във втория мащабен протест в Асеновград след нападението над млади спортисти край язовир „40-те извора“. Това съобщи за Радио „Фокус“ – Пловдив Йордан Тодоров, член на Инициативния комитет на протестиращите и баща на едно от пострадалите деца. По думите му протестът ще бъде мирен, като в него ще участват най-вече жители на Асеновград. „Очаквам паралелно с нас да протестират хора и в други градове. В Смолян цигани са пребили момче и жителите там ни подкрепят, както и ние тях. Надявам се да се включат колкото се може повече хора“, коментира Йордан Тодоров. \r\nТой подчерта, че всекидневните протести през делничните дни, както и мащабните протестни действия в неделя ще продължават, докато не се изпълнят исканията на жителите на Асеновград за строги наказания на участвалите в нападението над спортистите, за изселване на незаконно пребиваващите цигани, за събаряне на незаконните постройки и за създаване на Общинска полиция, която да гарантира сигурност. „Очакваме видими резултати“, категоричен е Тодоров.\r\nТой каза още, че разрешението за протести на жителите на Асеновград е до понеделник, но то ще бъде подновено. „Ще изкараме ново разрешително и ще продължим. Това е мирен протест. Не сме там, за да се бием с циганите или нещо подобно“, коментира Йордан Тодоров.\r\nТрадиционно тази вечер се очаква протестът да започне в 20:00 часа в градината пред паметника на Цар Иван Асен II в Асеновград, а шествието – час по-късно.„Фокус“ припомня: \r\nНа 26 юни група цигани нападна деца и треньори от отбора по кану-каяк в Асеновград в района на язовир „40-те извора“.  Последва поредица от протестни действия и опити на протестиращите да се стигне до циганската махала в града, като първият организиран протест се проведе на 28 юни.  На 2 юли в Асеновград се проведе първия мащабен протест, в който се включиха повече от 5000 души. Шествието премина по централната градска улица до кръговото кръстовище пред църквата „Св. Атанас“ под изключително засилено полицейско присъствие.\r\nВ обръщение към жителите, кметът на община Асеновград д-р Емил Караиванов каза, че ясно съзнава своята отговорност за опазване на обществения мир в града и за недопускане на ескалация на напрежението и провокации. Той заяви, че категорично подкрепя разумните искания на асеновградчани за спокойствие и сигурност в града, както и това, че всички граждани имат равни права, но и задължения и отговорности пред закона.\r\nТони МИХАЙЛОВ", "date": "2017.07.09", "title": "Йордан Тодоров, Инициативен комитет на протестиращите: Очаква се над 15 000 души да се включат в протеста срещу циганските своеволия в Асеновград тази вечер"}
{"url": "http://www.focus-news.net/news/2017/07/09/2413618/apa-vaorazhenite-sili-na-armeniya-sa-izvarshili-minometen-obstrel-v-nagorni-karabah.html", "text": "Министерството на отбраната на Азербайджан съобщава, че частите на арменските въоръжени сили, използвайки тежки картечници, 60 мм и 120 мм. миномети в течение на последното денонощие са извършили 109 нарушения на примирието в района на Нагорни Карабах, предаде АПА.\r\nСнарядите, изстреляни със 120-милиметрови миномети са три на брой.  „ Виктор Турмаков", "date": "2017.07.09", "title": "АПА: Въоръжените сили на Армения са извършили минометен обстрел в Нагорни Карабах"}
{"url": "http://www.focus-news.net/news/2017/07/09/2413617/pss-dobri-sa-usloviyata-za-turizam-v-planinite-s-izklyuchenie-na-stara-planina-kadeto-po-visokite-chasti-duha-vyatar.html", "text": "Добри са условията за туризъм в планините, с изключение на Стара планина. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). В най-високите части на Стара планина духа вятър. В района на връх Мусала на Рила има преминаваща мъгла. Температурите са обичайни за сезона, над 10 градуса навсякъде в планините. Лифтовите съоръжения работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.07.09", "title": "ПСС: Добри са условията за туризъм в планините, с изключение на Стара планина, където по високите части духа вятър"}
{"url": "http://www.focus-news.net/news/2017/07/09/2413620/nikolay-batashki-organizator-na-protesta-zhitelite-na-obshtina-septemvri-izlizat-na-protest-sreshtu-opitite-na-kmeta-da-unishtozhi-turizma-v-rayona.html", "text": "Жителите на община Септември ще излязат на протест срещу опитите на кмета Марин Рачев да унищожи туризма в района, съобщи за Радио „Фокус“ – Пазарджик Николай Баташки, организатор на протеста. Над 50 души ще излязат в 12.00 часа днес на пътя Варвара-Велинград, в района на Варварски минерални бани. Хората не са съгласни със 7-кратното увеличаване на таксата за водопреносни услуги – до 3,60 лева на куб. метър. Според тях това ще доведе до драстичен скок в цената на туристическите услуги, което ще ги направи неконкурентни с други региони в страната, където водопреносът е в пъти по-евтин. \r\n„От туризма в района се издържат много семейства, чиито членове работят в различни туристически обекти. Високата такса за водопренос ще спре достъпа на местните жители до обществените бани, тъй като цените ще станат непосилни за тях. Общественото недоволство е породено и поради пълния отказ на кмета да се вземат редица решения от местно значение след проведен диалог и информираност на населението“, уточни Баташки.„Фокус“ припомня, че на 3 юли над 50 души протестираха пред сградата на Община Септември с искане кметът да им обясни \"защо се опитва да им отнеме прехраната\". Марин Рачев обаче отказа да се срещне с тях, с обяснението, че е в обедна почивка.\r\nАлбена ЖИЛЕКОВА", "date": "2017.07.09", "title": "Николай Баташки, организатор на протеста: Жителите на община Септември излизат на протест срещу опитите на кмета да унищожи туризма в района"}
{"url": "http://www.focus-news.net/news/2017/07/09/2413622/varna-27-godishen-mazh-e-s-opasnost-za-zhivota-sled-katastrofa-na-krastovishteto-na-bul-vladislav-varnenchik-i-ul-georgi-benkovski.html", "text": "27-годишен мъж е с опасност за живота след катастрофа между мотоциклет и лек автомобил на кръстовището на бул. „Владислав Варненчик“ и ул. „Георги Бенковски“. Това съобщиха за Агенция „Фокус“ от ОДМВР-Варна. Инцидентът е станал около 20.15 часа снощи. Тежко пострадалият е водачът на мотоциклета. Изясняват се причините и обстоятелствата, довели до инцидента. По случая има образувано досъдебно производство.\r\nБиляна ИВАНОВА", "date": "2017.07.09", "title": "Варна: 27-годишен мъж е с опасност за живота след катастрофа на кръстовището на бул. „Владислав Варненчик“ и ул. „Георги Бенковски“"}
{"url": "http://www.focus-news.net/news/2017/07/09/2413616/ahlulbayt-prisastvieto-na-islyamska-darzhava-v-irak-e-ostavilo-10-hil-detsa-siracheta.html", "text": "Според Наваф Карам, защитник на детските права в Ирак, тригодишното присъствие на „Ислямска държава“ в страната е оставило най-малко 10 хил. деца без един или двама родители, предаде  AhlulBayt.\r\nКарам посочи, че в тези период сигурността и живота на иракските деца са били сериозно застрашени и те „понякога са били свидетели на глас и смърт“. Той добави, че пет милиона иракски деца са пострадали от насилие и мизерия“. \r\nБлизо половината бежанци от Мосул да деца, които са изложени на опасност.  Виктор Турмаков", "date": "2017.07.09", "title": "AhlulBayt: Присъствието на „Ислямска държава“ в Ирак е оставило 10 хил. деца сирачета"}
{"url": "http://www.focus-news.net/news/2017/07/09/2413623/komisiyata-za-zashtita-na-potrebitelite-e-ustanovila-neloyalna-praktika-pri-provezhdane-na-kampaniya-za-70-tiya-yubiley-na-mezhdunarodna-kompaniya.html", "text": "Комисията за защита на потребителите (КЗП) е установила нелоялна практика на представителя на BAKKER за България „Градина Баккер Оланда С.Р.Л.” при провеждането на кампания за 70-тия юбилей на международната компания. Това съобщиха от пресцентъра на КЗП. Чрез 29 специализирани печатни издания са разпространени 400 000 каталога на фирмата в рамките на една година. С приложена брошура потребителите са подвеждани, че ще получат безусловно „100% подарък” комплект инструменти до 100 части или телевизор, ако открият печеливш код при изтриване на скреч поле. В действителност обаче получаването на подаръка е обвързано с поръчка на продукти от каталога на минимална стойност 25 лв. и заплащане на пощенските разходи в размер на 9.95 лв. \r\nНещо повече – покупката също не гарантира на потребителя, че ще получи единия от двата „подаръка”, а само че ще участва в състезание при разпределянето на наградите. Според общите условия на кампанията най-бързите 100 участници от включените 12 държави ще получат комплект инструменти, а първите петима – плоскостенен телевизор. Допълнително условие в надпреварата за телевизор е, че реакцията следва да е в рамките на 14 дни.\r\nНеизяснен остава и въпросът от коя дата стартира определянето на победителите. Дали това е датата на излизането на изданието с приложения каталог на търговеца или – както проверката установява – денят на старта на кампанията, който обаче никъде не е посочен. \r\nВъв всички случаи целта на търговеца е да мотивира потребителя да изпрати по-бързо поръчката си, за да има по-голям шанс да получи награда. В същото време, при положение, че кампанията обхваща 12 държави, не е известно как се подреждат най-бързо реагиралите потребители. Централизираната система е базирана в Холандия и не е в пряка връзка с гражданите от участващите държави. В случая потребителят изпраща поръчката си до офиса в София, но не се знае кога тя се регистрира в системата в Холандия. \r\nЗаповедта за забрана на нелоялната практика е от месец ноември 2015 г., но търговецът я е обжалвал и сега е потвърдена от Върховния административен съд. \r\nОт КЗП отправят следните съвети към потребителите: \r\n- Преди да участвате в томбола с награди, прочетете внимателно всички условия; \r\n- Обърнете специално внимание на изискванията към участниците, особено на това дали е необходимо да направите някакви разходи и какви точно са те; \r\n- В случай че сте спечелили награда, настоявайте да я получите в предварително посочения от търговеца срок. Ако това не стане, изискайте от него да Ви предложи алтернативна или да Ви изплати сумата за нея (имате право на това по закон). \r\nКомисията за защита на потребителите препоръчва на търговците прилагане на следните правила: \r\n- При провеждане на кампания с награди информирайте коректно потребителите за всички условия; \r\n- Когато обвързвате участието в разпределянето на награди с покупка, това трябва да е предварително категорично ясно за потребителя; \r\n- Ако не можете да осигурите спечелените награди, трябва да изплатите паричната им равностойност.", "date": "2017.07.09", "title": "Комисията за защита на потребителите е установила нелоялна практика при провеждане на кампания за 70-тия юбилей на международна компания"}
{"url": "http://www.focus-news.net/news/2017/07/09/2413624/plovdiv-avtobus-e-goryal-tazi-nosht-na-bul-asenovgradsko-shose-kray-plovdiv-nyama-postradali.html", "text": "Автобус е горял на бул. \"Асеновградско шосе\" край Пловдив. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“-Пловдив. Сигналът за горящ автобус „Сетра“ е подаден в 00.38 часа тази нощ. На място са изпратени два противопожарни екипа. Огънят е унищожил двигателя на автобуса, 20 седалки, задното и страничните стъкла, както и ел. инсталацията. Спасена е останалата част от превозното средство. Няма данни за пострадали хора при произшествието, както и за пътници в автобуса, които е трябвало да бъдат евакуирани. Предполагаемата причина за възникналия пожар е късо съединение.\r\nТони МИХАЙЛОВ", "date": "2017.07.09", "title": "Пловдив: Автобус е горял тази нощ на бул. \"Асеновградско шосе\" край Пловдив, няма пострадали"}
{"url": "http://www.focus-news.net/news/2017/07/09/2413611/ahlulbayt-misiyata-e-izpalnena-mosul-e-napalno-osvoboden.html", "text": "Иракските сили за сигурност обявиха, че са напълно освободили град Мосул от „Ислямска държава“ след близо девет месеца бой срещу терористичната групировка, предаде  AhlulBayt.\r\nИракските сили са освободили последния държан от „Ислямска държава“ квартал в Стария град на Мосул, обявявайки пълното освобождаване. Генерал-лейтенант Таер ал Кинани, командир на иракската елитна антитерористична служба поздрави народа на Ирак за освобождаването на Мосул от „Ислямска държава“.Ал Кинани добави, че на места има все още сблъсъци между правителствените сили и терористите. \r\nОперацията по освобождаването на Мосул бе стартирана на 17 октомври 2016 г. Виктор Турмаков", "date": "2017.07.09", "title": "AhlulBayt: Мисията е изпълнена: Мосул е напълно освободен"}
{"url": "http://www.focus-news.net/news/2017/07/09/2413625/ruse-18-godishen-mladezh-e-v-tezhko-sastoyanie-sled-sprechkvane-pred-zavedenie-v-byala.html", "text": "18-годишен младеж е в тежко състояние след спречкване пред заведение в Бяла. Това съобщиха за Агенция „Фокус“ от пресцентъра на МВР. Сигналът за инцидента е получен в събота сутринта. По случая има задържан. Изясняват се обстоятелствата около инцидента. \r\nБиляна ИВАНОВА", "date": "2017.07.09", "title": "Русе: 18-годишен младеж е в тежко състояние след спречкване пред заведение в Бяла"}
{"url": "http://www.focus-news.net/news/2017/07/09/2413621/ot-dnes-premahvat-znatsite-za-kameri-na-patya.html", "text": "От днес влизат в сила последните промени в Закона за движение по пътищата, които бяха приети от Народното събрание в края на юни. Така от днес се премахват знаците за камери на пътя и шофьорите ще могат да бъдат заснети във всеки момент и да получат електронен фиш за глоба. До промяната се стигна, след като народните представители констатираха, че шофьорите масово намаляват скоростта само в зоната на табелата и след това продължават движението си с превишена скорост. Службите имат право да извършват контрол с автомобили, оборудвани със средства за аудиозапис и видеозаснемане, но контролът трябва да се осъществява само в техния обхват.\r\nЗа 1 месец ще бъде спиран от движение автомобил, чиито собственик го е предоставил на лице, употребило алкохол над 0,5 промила, наркотични вещества или техните аналози. Досега срокът в закона беше до 1 месец. \r\nЗа срок от 6 месеца до 1 година ще бъде прекратявана регистрацията на МСП на собственик без книжка или употребил алкохол над 0,5 промила. Същата е санкцията и ако собственикът на автомобила откаже да му бъде извършена проверка за алкохол или наркотични вещества. Регистрацията на автомобила за срок от 6 до 1 година ще бъде прекратявана и когато собственикът го е предоставил на лице без книжка.", "date": "2017.07.09", "title": "От днес премахват знаците за камери на пътя"}
{"url": "http://www.focus-news.net/news/2017/07/09/2413628/blagoevgrad-obshtinata-osiguryava-voda-v-goreshtite-dni-za-zhiteli-i-gosti-na-grada.html", "text": "По нареждане на кмета на община Благоевград д-р Атанас Камбитов, се поставят апарати за вода в града за предпазване на гражданите от инциденти, поради високите температури. Те ще бъдат разположени в сграда на Общината, както и в Туристическия културно-информационен център. Това съобщиха от пресцентъра на Община Благоевград. Всеки, който има нужда, ще може да намери глътка свежест на посочените места. Апаратите се поставят на закрити места, за да могат да охлаждат водата.\r\nОстава предупреждението към гражданите да не излизат в най-горещите часове на деня освен ако не е крайно наложително. Препоръчва се, особено за децата и възрастните, да не се излагат продължително време на слънце, да носят шапки и да пият повече вода.", "date": "2017.07.09", "title": "Благоевград: Общината осигурява вода в горещите дни за жители и гости на града"}
{"url": "http://www.focus-news.net/news/2017/07/09/2413626/varna-mgerb-shte-domakinstva-forum-na-evropeyskite-studenti-demokrati-v-grada.html", "text": "МГЕРБ ще домакинства форум на най-старата и най-голямата младежка организация в Европа – Европейските студенти демократи. Събитието ще се проведе от 25 до 30 юли във Варна и ще събере над 120 представители от около 30 държави. Това обяви председателят на младежката организация на ПП ГЕРБ Георг Георгиев пред членове на областната структура на партията във Варна, съобщиха от пресцентъра на ПП ГЕРБ. Летният университет на Европейските студенти демократи е най-голямото мероприятие, което провежда съсловната организация на ЕНП. За нас е чест, че тази година форумът ще се проведе с активното съдействие на МГЕРБ, обясни още Георг Георгиев.  Заедно с представителите на НИС - депутатът Галя Василева и общинският съветник от ОбС – Сливен Христо Котов, той пристигна за областно събрание на МГЕРБ - Варна. \r\nЗа да поздрави младежите, на срещата присъства и областният координатор на ПП ГЕРБ-Варна Иван Портних, който е и кмет на морската столица. В приветствието си той даде висока оценка за работата на МГЕРБ, благодари им за подкрепата, с която допринасят за изборните резултати на партията, и им пожела да бъдат все така активни, да продължават да разширяват структурата си и да я надграждат. \r\nОбластният координатор на МГЕРБ – Варна Даниела Панайотова акцентира върху успешните инициативи на младежката организация, която вече събира идеи за подготовката на юбилейното десето издание на Летния университет на МГЕРБ. По традиция Варна е домакин на събитието, което ще се проведе от 31 август до 3 септември.\r\nГеорг Георгиев изтъкна, че във вътрешноорганизационно отношение МГЕРБ поддържа високо ниво и непрекъснато се разширява, за разлика от младежките структури на другите партии, които са чисто формални. Отчетена бе подкрепата на ръководството на партията, което дава път на младите хора и ги насърчава да генерират ефективни политики за развитието на страната ни.  \r\nНа областното събрание на МГЕРБ – Варна присъстваха и общинските съветници от Варна Юлияна Боева, Борислав Нанков, Николай Малев, както и председателят на местния парламент в Девня Владимир Ненков.", "date": "2017.07.09", "title": "Варна: МГЕРБ ще домакинства форум на Европейските студенти демократи в града"}
{"url": "http://www.focus-news.net/news/2017/07/09/2413631/razgrad-obrana-e-tsarkvata-v-grada.html", "text": "Крадец е обрал църквата в Разград между 5 и 7 юли. Чрез използване на твърд предмет е разбита дървената врата на каса за дарения, откъдето са откраднати 300 лв. Това съобщиха от ОДМВР-Разград. По случая се води проверка по чл.195, ал.1, т.3 от НК.", "date": "2017.07.09", "title": "Разград: Обрана е църквата в града"}
{"url": "http://www.focus-news.net/news/2017/07/09/2413629/prof-plamen-pavlov-da-bade-preformatiran-vasil-chekalarov-v-makedonski-borets-e-v-totalno-protivorechie-s-tsyalata-sashtnost-na-zhivota-deloto-i-tragichnata-mu-smart.html", "text": "Да бъде преформатиран Васил Чекаларов в македонски борец и македонец е в тотално противоречие с цялата същност на неговия живот, дело и на смъртта му, която е трагична. Това каза в интервю за Агенция „Фокус” историкът проф. Пламен Павлов по повод навършването на 104 години от смъртта на революционера Васил Чекаларов, борил се за свободата на българите в Македония. „Тя го прави един от мъчениците на българската кауза, от героите и ярките апостоли на българщината“, заяви той. „Ярката личност на Васил Чекаларов е може би една най-силните олицетворения на българския дух в Македония, най-вече в Егейска Македония“, посочи историкът. „От друга страна е опровержение на ширещата се и досега в Македония примитивна пропаганда, която се опитва да преформатира български национални герои в дейци на някакво несъществуващо македонско население, на някаква специфична македонска нация и други подобни“, коментира Пламен Павлов. „Даже по-лошо, взетото на въоръжение от днешната ВМРО-ДПМНЕ е всъщност този античен македонизъм, срещу който Васил Чекаларов се е борил през целия си живот. Режимът на бившия премиер Никола Груевски и цялата пропагандна машина, която продължава и до днес да трови нашите сънародници в Македония с безумните си лъжи, преповтаря гръцките пропагандни тези, срещу които Васил Чекаларов е посветил целия си живот“, посочи историкът. „Малкото публикации, които напоследък излязоха в Македония на тема Васил Чекаларов са едно кощунство върху неговата памет. Да не говорим за паметника му в Скопие, където е на кон, знаете за тази специфика на художествените решения на скулптурите“, каза още Пламен Павлов. \r\nБиляна ИВАНОВА", "date": "2017.07.09", "title": "Проф. Пламен Павлов: Да бъде преформатиран Васил Чекаларов в македонски борец е в тотално противоречие с цялата същност на живота, делото и трагичната му смърт"}
{"url": "http://www.focus-news.net/news/2017/07/09/2413596/vitseprezidentat-iliyana-yotova-shte-poseti-sopot-po-povod-167-ata-godishnina-ot-rozhdenieto-na-ivan-vazov.html", "text": "Вицепрезидентът Илияна Йотова ще посети град Сопот по повод 167-ата годишнина от рождението на патриарха на българската литература Иван Вазов, съобщиха от прессекретариата на държавния глава. Илияна Йотова ще проведе работна среща с кмета на града Деян Дойнов в сградата на общината.\r\nВицепрезидентът ще се срещне с носителите на Националната литературна награда „Иван Вазов“ и „Детската Вазова награда“ в къщата-музей „Иван Вазов“.\r\nИлияна Йотова ще открие мемориалния комплекс „Аз съм българче“ и ще произнесе слово в рамките на тържествената програма на площад „Иван Вазов“ и ще връчи Националната литературна награда „Иван Вазов“ и „Детската Вазова награда“.", "date": "2017.07.09", "title": "Вицепрезидентът Илияна Йотова ще посети Сопот по повод 167-ата годишнина от рождението на Иван Вазов"}
{"url": "http://www.focus-news.net/news/2017/07/09/2413633/varna-narodniyat-predstavitel-ot-pp-gerb-neli-petrova-organizira-priemna-za-grazhdani.html", "text": "Народният представител от ПП ГЕРБ – Варна Нели Петрова ще има приемен ден за граждани на 10 юли /понеделник/. Това съобщиха от пресцентъра на ПП ГЕРБ. Тя ще отговаря на въпроси на граждани от 14.00 до 16.00 ч. в клуба на ПП ГЕРБ на ул. „Г. Бенковски” №1 във Варна. Записвания могат да се правят на тел: 052 / 600 015.", "date": "2017.07.09", "title": "Варна: Народният представител от ПП ГЕРБ Нели Петрова организира приемна за граждани"}
{"url": "http://www.focus-news.net/news/2017/07/09/2413630/gerb-6017-lv-sabraha-burgaskite-mayki-za-mariya-georgieva.html", "text": "6017 лева е сумата, която беше събрана на кулинарния базар в помощ на бургазлийката Мария Георгиева. Цифрата е впечатляваща за благотворително събитие и ще бъде изцяло предоставена на семейството на младата майка. Това съобщиха от пресцентъра на ПП ГЕРБ. Инициатори на кампанията бяха момичетата от клуб ГЕРБ Майки към Гражданско сдружение ГЕРБ. В продължение на четири часа те продаваха сладки и солени изкушения приготвени лично от тях.\r\nКаузата беше подкрепена от стотици бургазлии и гости на града. На базара дойдоха и много хора, които са преминали през ужаса на болестта и изказаха подкрепа на близките на Мария, които присъстваха на откриването на благотворителната инициатива. \r\nМария Георгиева е едва на 33-години, майка е на 6-годишено момченце. През месец май 2013 година узнава страшната новина, че има рак на дясната гърда.\r\nСледват тежки интервенции, но за жалост лечението не е дало желания резултат.\r\nПрез февруари тази година болестта се връща отново. В клиника в Турция става ясно, че е с разсейки в черния дроб, лимфите на врата, мишниците и гръдната кост.\r\nОсвен че е болезнено, назначеното й лечение е твърде скъпо. Всяка седмица Мария посещава турската клиника за химиотерапия. Това ще продължи според прогнозите на докторите, докато се намери подходящата терапия, с която може да се стопира болеста.\r\nСемейството вече се изправя пред финансова невъзможност да поеме разходите по лечението. За целия ткурс на лечение са нужни между 70 и 80 хиляди лева.\r\nМладите жени, които организираха кулинарния базар, благодарят на бургаските медии за безрезервната подкрепа и на стотиците бургазлии, които показаха, че са с големи сърца. Пожелават на Мария здраве и много споделени усмивки със семейството.", "date": "2017.07.09", "title": "ГЕРБ: 6017 лв. събраха бургаските майки за Мария Георгиева"}
{"url": "http://www.focus-news.net/news/2017/07/09/2413632/unn-reks-tilarsan-pristigna-v-ukrayna.html", "text": "Държавният секретар на САЩ Рекс Тилърсън пристигна в Украйна, предаде  УНН.\r\nПри слизането си от самолета, пристигнал на летище „Бориспол“ в Киев Тилърсън е посрещнат от посланика на САЩ в Украйна Мари Йованович. Днес той ще се срещне с президента на Украйна Петро Порошенко.  Виктор Турмаков", "date": "2017.07.09", "title": "УНН: Рекс Тилърсън пристигна в Украйна"}
{"url": "http://www.focus-news.net/news/2017/07/09/2413636/vratsa-narodniyat-predstavitel-ot-pp-gerb-inzh-petya-avramova-shte-provede-priemen-den.html", "text": "Народният представител от ПП ГЕРБ инж. Петя Аврамова организира приемен ден за граждани от област Враца. Това съобщиха от пресцентъра на ПП ГЕРБ. Той ще се проведе на 10 юли 2017 г. /понеделник/ от 16.00 до 17.30 часа в офиса на ПП ГЕРБ – Враца на бул. \"Демокрация\" №2. Записвания и информация - на място в офиса на партията или на телефон 0884 800 186.", "date": "2017.07.09", "title": "Враца: Народният представител от ПП ГЕРБ инж. Петя Аврамова ще проведе приемен ден"}
{"url": "http://www.focus-news.net/news/2017/07/09/2413634/razgrad-detska-igra-s-ogan-opozhari-lek-avtomobil-v-isperihskoto-selo-malak-porovets.html", "text": "Детска игра с огън опожари лек автомобил в исперихското село Малък Поровец. Това съобщиха от ОДМВР-Разград. Сигналът е получен около 18.00 часа на 7 юли на тел. 112. Горящият лек автомобил „ВАЗ 2107“ бил паркиран пред дома на 49-годишния В. К. По първоначални данни от съседи огънят лумнал по непредпазливост от деца, които играели наблизо. Нанесената щета е в процес на изясняване. Образувана е проверка по чл.331 от НК.", "date": "2017.07.09", "title": "Разград: Детска игра с огън опожари лек автомобил в исперихското село Малък Поровец"}
{"url": "http://www.focus-news.net/news/2017/07/09/2413635/sofiya-zapalen-e-kranat-koyto-tryabvashe-da-demontira-pametnika-1300-godini-balgariya.html", "text": "Запален е кранът, който трябваше да демонтира паметника \"1300 години България\". Това потвърдиха за Агенция \"Фокус\" от МВР.В 03.15 часа е получен сигнал за палеж на крана. При огледа е установено, че е счупено стъклото на кабината на крана. Работи се по изясняване на обстоятелствата около палежа и разкриването на извършителите.\"Фокус\" припомня: Решението на Столичния общински съвет за премахването на паметника \"1300 години България\" пред НДК датира от 2014 г., но бе неколкократно обжалвано пред съда от неговия автор. След дългогодишни спорове около останките пред НДК преди дни Столичната община започна премахването му. Плановете на общината са на мястото на \"1300 години България\" да бъдат издигнати мемориални плочи на 1-ви и 6-и Софийски пехотни полкове, но до обявяването на конкурс за това, мястото ще е парково пространство.\r\nСрещу събарянето на паметника се обявиха Съюзът на българските художници, Съюзът на архитектите,БСП-София и десетки граждани. През юни се състоя се и протест в защита на монумента.", "date": "2017.07.09", "title": "София: Запален е кранът, който трябваше да демонтира паметника \"1300 години България\""}
{"url": "http://www.focus-news.net/news/2017/07/09/2413627/interfaks-kitay-obyavi-che-ima-nulevi-kontakti-s-armiyata-na-kndr.html", "text": "Ръководителят на центъра по международно сътрудничество към министерството на отбраната на Китай полк. Чжоу Бо заяви, че армията на страната е прекратила всички контакти и сътрудничество с армията на Северна Корея, предаде  Интерфакс.\r\n„Имахме многобройни контакти и обмен, но това е вече в миналото. Смятам, че това отразява определените изменения в нашите отношения с Китай по добре известни на всекиго причини“, заяви Чжоу Бо.  Той увери, че Китай няма намерение да използва военна сила срещу когото и да е .\r\n„Когато на Китай се говори  за необходимостта от сдържане от употреба на сила, намирам това за смехотворно, защото това не е нещото с което се занимаваме, а и нямаме намерения да предприемаме подобни действия в бъдеще“, подчерта полковникът.  Виктор Турмаков", "date": "2017.07.09", "title": "Интерфакс: Китай обяви, че има „нулеви“ контакти с армията на КНДР"}
{"url": "http://www.focus-news.net/news/2017/07/09/2413637/newsweek-prezidentat-na-filipinite-zayavi-che-e-gotov-da-izyade-cherniya-drob-na-islyamistite-leko-podpraven-sas-sol-i-otset.html", "text": "Президентът на Филипините Родриго Дутерте заяви, че би изял жив ислямистите, тероризиращи южната част на страната, предаде  Newsweek.\r\n„Ще ви изям черния дроб, ако искате. Дайте ми сол и оцет и ще го изям пред очите ви“, заяви Дутерте в обръщение към ислямистката групировка \"Абу Саяф\". „Ще ви изям. Не подбирам. Ще изям и това, което не може да се преглътне“, добави той.\r\nДутерте е известен със своите агресивни и скандални изказвания. Веднъж той нарече бившия американски президент Барак Обама „кучи син“ и също така окуражава безработните филипинци да убиват на място наркотрафикантите.  Виктор Турмаков", "date": "2017.07.09", "title": "Newsweek: Президентът на Филипините заяви, че е готов да изяде черния дроб на ислямистите „леко подправен със сол и оцет“"}
{"url": "http://www.focus-news.net/news/2017/07/09/2413641/chez-savetva-klientite-da-izklyuchvat-elektrouredite-pri-dalgo-otsastvie-prez-letnite-otpuski.html", "text": "ЧЕЗ напомня на своите клиенти, че при по-дълго отсъствие по време на летните отпуски е важно да изключват уредите от електрическите контакти в дома и офиса. Включените в мрежата уреди консумират електроенергия дори, когато са в режим на готовност. Изключването им, от една страна, може да намали потреблението, а от друга - да предпази уредите от евентуални повреди, причинени от характерните за сезона метеорологични явления (например гръмотевични бури) или повреди в резултат на претоварване на мрежата. Това съобщиха от пресцентъра на ЧЕЗ България.\r\nС повишаването на температурите през лятото потреблението на електроенергия се покачва средно с 10% на месечна база, показват статистическите данни на ЧЕЗ. През лятото в почти всеки дом и офис има включен климатик или вентилатор. Нарасналите товари по мрежата може са доведат до сривове в електрозахранването. Затова ЧЕЗ отново призовава клиентите си към разумна и отговорна употреба на електроенергията през горещите, летни дни. \r\nЧаст от услугите, които ЧЕЗ предлага – дистанционно обслужване, безплатните sms услуги - известие преди предстоящо прекъсване на електрозахранването и проверка на сметката със sms, са добър вариант за клиентите, на които предстои продължително отсъствие. Регистрацията за sms услугите на „ЧЕЗ Електро България“ АД е безплатна. Единствено при регистрация чрез sms на 170077 клиентът заплаща еднократно изходящото съобщение според тарифния си план, без увеличение на тарифата. Те могат да бъдат заявени онлайн на www.cez.bg, с изпращане на кратко съобщение на 170077 със съдържание цифрите на клиентския номер, в Центровете за обслужване на клиенти на ЧЕЗ и в офисите на партньорската мрежа „Изипей“.\r\nЗа по-голямо удобство в сезона на отпуските клиентите биха могли да заявят и електронна фактура, до която ще имат достъп навсякъде, по всяко време, още от момента на нейното издаване. Електронната фактура е напълно безплатна Тя може да бъде заявена на корпоративния уебсайт www.cez.bg, в Центровете за обслужване на клиенти, с обаждане на 0700 10 010 или в офисите на Изипей. За целта е необходимо да се предостави клиентски номер, оторизационен код и имейл адрес.", "date": "2017.07.09", "title": "ЧЕЗ съветва клиентите да изключват електроуредите при дълго отсъствие през летните отпуски"}
{"url": "http://www.focus-news.net/news/2017/07/09/2413600/ekathimerini-gartsiya-sochi-che-turtsiya-e-vinovna-za-provala-na-pregovorite-za-kipar.html", "text": "Гръцкото правителство обвини Турция за провала на преговорите за обединяването на остров Кипър в Швейцария, защото е искала да продължи военното си присъствие на острова. В официално заявление от събота МВнР на Гърция обвини Турция, че е давала обещания, за да създаде „лъжливото впечатление, че иска преговори“, пише  Ekathimerini.\r\n„По време на най-важния момент на конференцията в Кранс Монтана Турция отказа да изпълни редица обещания, дадени от нея на генералния секретар на ООН Антонио Гутереш“, пише в заявлението. „Тогава Турция показа истинската си цел: да получи право на намеса“, пише още там. \r\n„Турция няма намерение да достигне до компромис. Турция измами генералния секретар на ООН. След тези разкрития Гутереш бе заставен да обяви, че конференцията е приключила“, пише в официалното заявление.  Виктор Турмаков", "date": "2017.07.09", "title": "Ekathimerini: Гърция сочи, че Турция е виновна за провала на преговорите за Кипър"}
{"url": "http://www.focus-news.net/news/2017/07/09/2413640/tass-v-polsha-evakuirat-10-hil-dushi-zaradi-nevzrivila-se-bomba-ot-vtorata-svetovna-voyna.html", "text": "Около 10 хил. жители на полския град Белосток ще бъдат евакуирани днес за изтегляне и взривяване на безопасно място на невзривила се бомба от Втората световна война, тежаща 500 кг. Градските власти съобщават, че за извозването на гражданите от сутринта са задействани специални въздушни линии, предаде ТАСС.\r\nКъщите си ще напуснат жителите на 60 улици в града, разположени в радиус от 1,3 км. от откритата по време на строителни дейности бомба. Според плановете на властите до обяд опасната територия трябва да бъде освободена. \r\nОчаква се към 16:00 часа местно време (17:00 българско) операцията да приключи и евакуираните граждани да могат да се завърнат по домовете си.  Виктор Турмаков", "date": "2017.07.09", "title": "ТАСС: В Полша евакуират 10 хил. души заради невзривила се бомба от Втората световна война"}
{"url": "http://www.focus-news.net/news/2017/07/09/2413643/regnum-haltmaa-batulga-e-noviyat-prezident-na-mongoliya.html", "text": "ЦИК на Монголия обяви окончателните резултати от президентските избори в страната, провели се на 7 юли. Победител е   Халтмаа Батулга, предаде  Regnum.\r\nНа балотажа на изборите се бореха кандидатът от Монголската народна партия и настоящ председател на парламента Миегомбо Енхболд и кандидатът на Демократическата партия Халтмаа Батулга. Според резултатите на ЦИК победителят е спечелил 50,6% от гласовете.  Виктор Турмаков", "date": "2017.07.09", "title": "Regnum: Халтмаа Батулга е новият президент на Монголия"}
{"url": "http://www.focus-news.net/news/2017/07/09/2413602/liderat-na-bsp-sofiya-kaloyan-pargov-shte-uchastva-v-chestvaniyata-na-167-ata-godishnina-ot-rozhdenieto-na-ivan-vazov-v-sopot.html", "text": "Лидерът на БСП – София Калоян Паргов ще се включи в честванията на 167-ата годишнина от рождението на патриарха на българската литература Иван Вазов, по покана на кмета на Сопот Деян Дойнов. Това съобщиха от пресцентъра на ГС на БСП София. В 17.30 часа, лидерът на столичните социалисти ще участва в срещите с носителите на националната литературна награда „Иван Вазов” и на „Детска Вазова награда”. Час по-късно ще присъства на церемонията по награждаването на лауреатите в националния ученически конкурс ”Вазовата България” и откриването на мемориалния комплекс „Аз съм българче“. В 20.00 ще бъде сред официалните гости на тържественото честване на 167-ата годишнина от рождението на Иван Вазов, което ще се състои на площада в града.", "date": "2017.07.09", "title": "Лидерът на БСП – София Калоян Паргов ще участва в честванията на 167-ата годишнина от рождението на Иван Вазов в Сопот"}
{"url": "http://www.focus-news.net/news/2017/07/09/2413644/prof-plamen-pavlov-vasil-chekalarov-e-nay-golemiyat-borets-sreshtu-gratskata-vaorazhena-propaganda-i-sreshtu-gratskite-opiti-balgarite-da-badat-denatsionalizirani.html", "text": "Най-големият борец срещу гръцката въоръжена пропаганда и срещу гръцките опити българите да бъдат денационализирани е точно Васил Чекаларов. Неслучайно и неговата гибел е посрещната със сатанински възторг от неговите противници. Това каза в интервю за Агенция „Фокус”  историкът проф. Пламен Павлов по повод навършването на 104 години от смъртта на революционера Васил Чекаларов, борил се за свободата на българите в Македония. „Васил Чекаларов е един изключително симпатичен образ на борец за свободата на България и на поробените българи в Македония“, посочи историкът и допълни, че Чекаларов е човек, който израства от недрата на самия народ и е свързан със старите традиции в Костурския край, един от най-чистите като българско население с много силен дух и българско самосъзнание. „В македонски публикации се казва, че той е бил против екзархийския дух на българското движение. А той самият в дейността си способства и то с много последователни усилия за това села, които са били патриаршистки, да минат към Екзархията“, обясни проф. Павлов. „Като Връбник, голямото Костурско село, което по ирония на съдбата е на територията на Албания, знаете за безумните прекроявания на българските граници и разпокъсването на отечеството ни в резултат на катаклизмите през 20 век“, коментира той. „Васил Чекаларов е човек, който е природно интелигентен, получил образование, който има вкус към прагматичните действия, прави бомболяарна“, поясни Пламен Павлов. По думите му Васил Чекаларов е един много модерно мислещ човек, макар че няма военно образование, за разлика от много други. „Виждаме го в Илинденско-Преображенското въстание и в Балканската война да командва големи бойни единици. Васил Чекаларов е самосъздаден офицер и един от най-добрите водачи и дейци на организацията“, каза още историкът. \r\nБиляна ИВАНОВА", "date": "2017.07.09", "title": "Проф. Пламен Павлов: Васил Чекаларов е най-големият борец срещу гръцката въоръжена пропаганда и срещу гръцките опити българите да бъдат денационализирани"}
{"url": "http://www.focus-news.net/news/2017/07/09/2413646/preskonferentsiya-za-programa-kultura-2018-g-na-stolichna-obshtina-shte-se-provede-na-10-yuli-2017-g.html", "text": "На 10 юли 2017 г. /понеделник/, от 11.00 часа, в Американския център на Столична библиотека /пл. „Славейков” № 4А/ ще се проведе пресконференция за стартирането на Програма „Култура” на Столична община с предстоящата сесия за 2018 г. Това съобщиха от пресцентъра на Общината. От 17 юли до 11 септември 2017 г., включително, ще се приемат проектни предложения за съфинансиране от програмата.\r\nВ пресконференцията ще участват Малина Едрева, председател на Постоянната комисия по образование, култура, наука и културно многообразие, доц. д-р Тодор Чобанов, заместник-кмет на Столична община, Биляна Генова, директор на Дирекция „Култура”, и проф. Николай Йорданов, председател на Творческия съвет на Столична програма „Култура”. Те ще запознаят присъстващите с актуалната информация и условията за кандидатстване по Програма „Култура” за 2018 година.\r\nВ Съдържателния обхват на програмата и тази година е включен специален приоритет, посветен на домакинството на София във връзка с председателството на България на Съвета на Европейския съюз през 2018 г.", "date": "2017.07.09", "title": "Пресконференция за Програма „Култура” – 2018 г. на Столична община ще се проведе на 10 юли 2017 г."}
{"url": "http://www.focus-news.net/news/2017/07/09/2413647/varna-obshtinskite-savetnitsi-ot-pp-gerb-shte-provedat-priemni-za-grazhdani.html", "text": "Общинските съветници от ПП ГЕРБ - Варна Борислав Нанков, Николай Малев, Славчо Славов и Надя Георгиева ще се срещнат с граждани в дните от 11 до 14 юли. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015.\r\nПриемният ден на Борислав Нанков е на 11 юли /вторник/, на Николай Малев – на 12 юли /сряда/, на Славчо Славов – на 13 юли /четвъртък/, на Надя Георгиева  – на 14 юли /петък/.", "date": "2017.07.09", "title": "Варна: Общинските съветници от ПП ГЕРБ ще проведат приемни за граждани"}
{"url": "http://www.focus-news.net/news/2017/07/09/2413649/mvr-44-ma-pozharnikari-shte-polozhat-tarzhestvena-kletva-za-vstapvane-v-reditsite-na-gdpbzn.html", "text": "Утре, 10 юли, 44-ма пожарникари ще положат тържествена клетва по Етичния кодекс на завършващите стажанти от курс за младши изпълнителски длъжности. Веднага след това те ще бъдат разпределени в поделенията на пожарната служба. Това съобщиха от пресцентъра на МВР. На клетвата, която ще състои от 10.00 часа в двора на Факултет „Пожарна безопасност и защита на населението“ /ул. „Пиротска“ 171/, ще присъстват ръководството на ГД „Пожарна безопасност и защита на населението“, представители на ръководството на вътрешното министерство, ректорът на Академията на МВР, кметът на София Йорданка Фандъкова, близки на пожарникарите.", "date": "2017.07.09", "title": "МВР: 44-ма пожарникари ще положат тържествена клетва за встъпване в редиците на ГДПБЗН"}
{"url": "http://www.focus-news.net/news/2017/07/09/2413645/zigmar-gabriel-bezreditsite-v-hamburg-navrediha-na-imidzha-na-germaniya.html", "text": "Германският външен министър Зигмар Габриел иска левите екстремисти, устроили безредици в Хамбург в дните на срещата на високо равнище на Г-20 в града, да бъдат привлечени под отговорност, предаде Deutsche Welle.\r\n„Безредиците в Хамбург нанесоха сериозна вреда върху имиджа на Германия в очите на международната общност“, заяви Габриел. Той подчерта, че подобна „оргия на жестокост“ не трябва да остава безнаказана. „Действията на хулиганстващите екстремисти, стекли се в Хамбург от всички краища на Европа нямат нищо общо с лявата идея и напомнят на изстъпления на неонацисти“, посочи той. \r\nГабриел призова европейците към сътрудничество в издирването на вандалите. „Демократичната държава трябва да демонстрира възможността си да се отбранява“, смята германският външен министърът.  Виктор Турмаков", "date": "2017.07.09", "title": "Зигмар Габриел: Безредиците в Хамбург навредиха на имиджа на Германия"}
{"url": "http://www.focus-news.net/news/2017/07/09/2413650/ria-novosti-ruskata-raketna-fregata-admiral-esen-se-otpravya-kam-siriya.html", "text": "Ракетната фрегата на руския черноморски флот „Адмирал Есен“ се е отправила към бреговете на Сирия, където ще влезе в руската групировка бойни кораби, предаде РИА Новости.\r\n„Фрегатата носи на борда крилати ракети „Калибър“ и ще влиза в състава на т.нар. „ударна група“. Екипажът ще проведе тренировки по обработка на отразяване на атаки от въздух, брега и водата. Екипажът поддържа постоянна бойна готовност, оръжие и технически средства“, заяви източник от руските ВМС-. \r\nФрегатата е снабдена с ракети „Калибър НК“, „Щил“, 100 мм. оръжия, зенитна артилерия и торпеда. На него може да кацат и хеликоптери.   Виктор Турмаков", "date": "2017.07.09", "title": "РИА Новости: Руската ракетна фрегата „Адмирал Есен“ се отправя към Сирия"}
{"url": "http://www.focus-news.net/news/2017/07/09/2413653/afp-spored-zapadnite-lekari-kitayskiya-disident-liu-syaobo-mozhe-da-patuva.html", "text": "Американските и германските експерти, изследвали китайския нобелов лауреат за мир Лиу Сяобо заявиха, че той може да бъде транспортиран в чужбина за лечение от рак, като по този начин противоречат на китайските лекари, предаде  AFP.\r\nАмериканският експерт-онколог Джоузеф Херман и германският доктор Маркус Бухлер заявиха, че „Лиу Сяобо може спокойно да бъде транспортиран с подходяща грижа“. Виктор Турмаков", "date": "2017.07.09", "title": "AFP: Според западните лекари китайския дисидент Лиу Сяобо може да пътува"}
{"url": "http://www.focus-news.net/news/2017/07/09/2413648/unn-zapochna-sreshtata-mezhdu-vladimir-groysman-i-antonio-guteresh.html", "text": "В Киев започна срещата между министър-председателят на Украйна Владимир Гройсман и генералния секретар на ООН Антонио Гутереш, предаде УНН.\r\nСрещата ще се проведе в широк кръг – с представители на украинското правителство и с делегация на Световната организация.  Виктор Турмаков", "date": "2017.07.09", "title": "УНН: Започна срещата между Владимир Гройсман и Антонио Гутереш"}
{"url": "http://www.focus-news.net/news/2017/07/09/2413651/veliko-tarnovo-zapochna-vtoroto-sezonno-izdanie-na-letniya-operen-festival-stsena-na-vekovete-v-grada.html", "text": "Във Велико Търново започна второто сезонно издание на летния оперен фестивал „Сцена на вековете”. Това съобщиха от пресцентъра на Община Велико Търново. Впечатляващото начало бе дело на трупата на Държавна опера – Бургас. Под открито небе в крепостта Царевец те зарадваха многобройната публика с кантатата „Кармина Бурана” на Карл Орф и балета „Болеро” по музика на Морис Равел. Хиляда почитатели на театралното изкуство бурно аплодираха гастролиращите на сцената в Царския дворец над 100 артисти, солисти, оркестър, хор и балет.\r\nСтиховете от средновековни поети, послужили за основа на кантатата „Кармина Бурана”, бяха изпълнени от трима солисти  – Мария Цветкова, Георги Султанов и Валери Турманов. Главните роли в балета „Болеро” бяха примабалерината на бургаската опера Галина Калчева и Милен Петров. \r\nФестивалът бе открит от заместник-кмета на Велико Търново Ганчо Карабаджаков, заместник-министъра на културата Амелия Гешева и директора на бургаската опера Александър Текелиев. Ганчо Карабаджаков приветства организаторите, артистите и гостите и ги поздрави от името на кмета на старопрестолния град Даниел Панов. \r\n„Фестивалът „Сцена на вековете” съчетава по неповторим начин преклонението ни пред славната българска история и уважението ни към хората, които създават съвременното оперно и сценично изкуство. В продължение на два месеца най-добрите български артисти ще радват многобройната публика от страната и чужбина с прочути класически оперни заглавия, съвременни мюзикъли и неповторими балети”, каза Ганчо Карабаджаков. \r\n„Днес на Царевец се срещат миналото и бъдещето. Тук се случва един от най-значимите фестивали не само в културния календар на Велико Търново, а в културния календар на България. Той става възможен благодарение на ежедневните усилия, труда, емоциите, таланта, които носят изпълнителите от всички държавни оперни театри в страната. Длъжни сме да благодарим на кмета Даниел Панов и на хората, които стоят зад идеята този фестивал да се случи, защото всяка местна или държавна власт, която инвестира в култура, инвестира в бъдеще”, бяха думите на заместник-министърът на културата Амелия Гешева. \r\n„Сцена на вековете” продължава на 14 юли с операта „Лучия ди Ламермур”, а постановката е дело на Държавна опера – Стара Загора. Два дена по-късно, отново на Царевец, почиталите на сценичното изкуство ще могат да се насладят на съпътстващото събитие „Балетна гала”. Под открито небе варненският Театрално-музикалнен продуцентски център ще представи компилация от най-известните балетни шедьоври.\r\nАтрактивна игра за публиката, свързана със „Сцена на вековете”, протича в социалната мрежа Фейсбук. Преди всяка постановка ще бъде задаван въпрос, свързан с предстоящото оперно или балетно заглавие. Победителят ще бъде теглен чрез жребий, а наградите са по два билета за съответната постановка. Играта “Отговори, сподели, спечели!” е достъпна на страницата Фестивал „Сцена на Вековете” – Велико Търново, на адрес http://facebook.com/opera.vt.", "date": "2017.07.09", "title": "Велико Търново: Започна второто сезонно издание на летния оперен фестивал „Сцена на вековете” в града"}
{"url": "http://www.focus-news.net/news/2017/07/09/2413654/pazardzhik-chudotvornata-ikona-na-bozhiyata-mayka-v-tsarkvata-sv-bogoroditsa-v-grada-se-radva-na-golyama-poseshtaemost.html", "text": "Чудотворната икона на Божията майка в църквата „Св. Богородица” в Пазарджик се радва на голяма посещаемост от страна на миряните, предаде репортер на Радио „Фокус” – Пазарджик. Всекидневно десетки миряни коленичат и се молят пред лика на чудотворната икона. Всеки от тях идва със своите проблеми и с голямата си вяра. Иконата се радва на преклонение от страна както на възрастни хора, така и на много младежи и малки деца, които, водени от своите близки, се покланят пред Божията майка. Чудотворната икона е поставена в дясната част на олтара, като е обособена в своя собствена рамка. До нея е поставена и дарителска кутия за набиране на средства за едноименния храм.  Пазарджишката Света Богородица е известна с това, че помага на жени с репродуктивни проблеми да се сдобият с рожби. Няма точни исторически данни за сътворяването на иконата, за произхода или за зографа й. Единствената следа е надписът в долния десен ъгъл: „Подарява семейство Михаил и Мар. Джамбазови“.\r\nАлбена ЖИЛЕКОВА", "date": "2017.07.09", "title": "Пазарджик: Чудотворната икона на Божията майка в църквата „Св. Богородица” в града се радва на голяма посещаемост"}
{"url": "http://www.focus-news.net/news/2017/07/09/2413655/lovech-40-godishna-zhena-e-pochinala-v-bolnitsa-sled-chelen-sblasak-mezhdu-dva-avtomobila-na-patya-mezhdu-selata-aleksandrovo-i-chavdartsi.html", "text": "40-годишна жена е починала в болница след челен сблъсък между два автомобила на пътя между ловешките села Александрово и Чавдарци. Това съобщиха за Агенция \"Фокус\" от ОДМВР-Ловеч. Катастрофата е станала в съботния следобед. В двата автомобила са пътували общо 11 души. Осем от тях са откарани в болницата в Ловеч, където късно снощи е починала и 40-годишната жена, която е от София. Останалите ранени са с различни наранявания, но без опасност за живота.", "date": "2017.07.09", "title": "Ловеч: 40-годишна жена е починала в болница след челен сблъсък между два автомобила на пътя между селата Александрово и Чавдарци"}
{"url": "http://www.focus-news.net/news/2017/07/09/2413657/premierat-boyko-borisov-shte-uchastva-v-22-iya-svetoven-petrolen-kongres-v-istanbul.html", "text": "Министър-председателят Бойко Борисов ще участва в 22-ия Световен петролен конгрес в Истанбул на 10 юли. Това съобщиха от Правителствената информационна служба. Българският премиер ще присъства на събитието по покана на турския президент Реджеп Тайип Ердоган.\r\nНа форума, който тази година е под мотото „Мостове към нашето енергийно бъдеще“, ще присъстват над 5000 делегати от цял свят. По време на конгреса ще се обхванат всички аспекти на индустрията, включително нейното социално, икономическо и екологично въздействие.\r\nСветовният петролен конгрес се организира от Световния петролен съвет, който е неправителствена организация към ООН. Тя цели да насърчава устойчивото използване и управление на световните петролни ресурси в полза на всички.", "date": "2017.07.09", "title": "Премиерът Бойко Борисов ще участва в 22-ия Световен петролен конгрес в Истанбул"}
{"url": "http://www.focus-news.net/news/2017/07/09/2413658/stara-zagora-36-godishen-mazh-e-zaginal-pri-udar-s-avtomobil-v-elektricheski-stalb-na-bul-sv-patriarh-evtimiy-v-grada.html", "text": "36-годишен мъж е загинал при тежък пътен инцидент, станал минути след полунощ. Той е шофирал автомобила си – „Опел Тигра“, по бул. \"Св. Патриарх Евтимий\" в Стара Загора, в посока юг, по платно с реверсивно движение. Това съобщиха от пресцентъра на МВР. По първоначални данни, поради несъобразена скорост водачът внезапно изгубил контрол над автомобила, който се е завъртял странично, напуснал платното за движение и се е ударил с лявата си странична част в електрически стълб. От удара мъжът е загинал на място. По случая е образувано досъдебно производство, работата по изясняването на всички обстоятелства около тежкия пътен инцидент продължава.", "date": "2017.07.09", "title": "Стара Загора: 36-годишен мъж е загинал при удар с автомобил в електрически стълб на бул. \"Св. Патриарх Евтимий\" в града"}
{"url": "http://www.focus-news.net/news/2017/07/09/2413652/prof-plamen-pavlov-vasil-chekalarov-tryabva-da-bade-zapomnen-s-bezpredelnata-si-vyarnost-kam-kauzata-na-balgarskoto-natsionalno-obedinenie.html", "text": "Васил Чекаларов трябва да бъде запомнен със своята безпределна вярност към каузата на българското национално обединение, на освобождението на нашите сънародници, които са останали под Османска власт. Това каза в интервю за Агенция „Фокус”  историкът проф. Пламен Павлов по повод навършването на 104 години от смъртта на революционера Васил Чекаларов, борил се за свободата на българите в Македония. „Трябва да бъде запомнен със своята последователност. Хората като него не се отчайват и са твърди. Ние днес сме малко изнежени като нация, прекалено много се оплакваме“, посочи той. „Виждаме, че Чекаларов и неговите събратя, Чекаларовците, както са им казвали андартите, гаврили се с неговите тленни останки, са имали вяра в България и в собствения си народ. Те са имали много основания да бъдат разочаровани, да се отказват от едно или друго обстоятелство, но не го правят“, обясни историкът. По думите му Васил Чекаларов е бил популярна личност, не от хората в първата фаланга от чисто организационен план, но е имал много силна харизма и влияние, бил е роден водач. „Дневникът му е едно много голямо богатство и показва мисленето на революционните дейци, тяхната дълбока връзка с България. Показва вълненията им в общобългарски план, не само конкретно за родния край, за поробена Македония, а за цялата българска земя“, поясни Пламен Павлов. „Цялата дейност на Васил Чекаларов е свързана с общобългарския идеал, с голямата българска идея - обединителната и националната, а не само с отделни прояви в поробена Македония“, каза още историкът. \r\nБиляна ИВАНОВА", "date": "2017.07.09", "title": "Проф. Пламен Павлов: Васил Чекаларов трябва да бъде запомнен с безпределната си вярност към каузата на българското национално обединение"}
{"url": "http://www.focus-news.net/news/2017/07/09/2413656/unn-ministar-predsedatelyat-na-ukrayna-poiska-ot-oon-uvelichavane-na-humanitarnata-pomosht-kam-stranata.html", "text": "Министър-председателят на Украйна Владимир Гройсман предложи на генералния секретар на ООН Антонио Гутереш да увеличи размерите на хуманитарната помощ към Украйна или да внесе нови механизми за разрешаването на проблема, предаде УНН.\r\n„Искам да Ви благодаря за високо равнище на доверие към нашето взаимодействие в хуманитарните въпроси. Високо ценим хуманитарната помощ. Нужно ни е да засегнем въпроса как да увеличим размерите на тази помощ или да въведем нови механизми за решаването на тези проблеми, които ни възникват“, заяви Гройсман по време на срещата си в Киев с Гутереш. \r\nТой отбеляза, че Украйна и ООН решават хуманитарните проблеми заради това, че Русия е решила да не съблюдава никакви норми от международното право, да не уважава суверенитета и да разрази война срещу демократическия свят и Украйна.  Виктор Турмаков", "date": "2017.07.09", "title": "УНН: Министър-председателят на Украйна поиска от ООН увеличаване на хуманитарната помощ към страната"}
{"url": "http://www.focus-news.net/news/2017/07/09/2413659/antonio-guteresh-oon-poddarzha-razlichnite-formati-na-pregovorite-po-donbas.html", "text": "Генералният секретар на ООН Антонио Гутереш заяви, че организацията призовава враждуващите страни в Донбас да прекратят бойните действия и увери подкрепата си към различните преговорни процеси по решаването на конфликта, предаде ТАСС.\r\n„Ние призоваваме към пълно прекратяване на бойните действия, особено в контекстна на последните договорености. Ние ще направим всичко, за да подкрепим различните процеси, които днес се провеждат, да подкрепим преговорите в различен формат, да подкрепяме ОССЕ“, заяви Гутереш по време на срещата си с украинския министър-председател Владимир Гройсман в Киев. \r\nТой обеща и предоставяне на хуманитарна помощ за пострадалите от конфликта в Донбас. „Усещаме своите задължения да продължим предоставянето на хуманитарната помощ, за да облекчим живота на вътрешно разместените лица“, добави генералният секретар.  Виктор Турмаков", "date": "2017.07.09", "title": "Антонио Гутереш: ООН поддържа различните формати на преговорите по Донбас"}
{"url": "http://www.focus-news.net/news/2017/07/09/2413660/ruse-narodnite-predstaviteli-ot-gerb-v-19-i-mir-shte-dadat-preskonferentsiya-na-10-yuli.html", "text": "Народните представители от ГЕРБ в 19-и МИР – Русе Пламен Нунев, Светлана Ангелова и д-р Андриан Райков ще представят позиции и ще отговорят на въпроси по актуални теми по време на пресконференция в понеделник /10 юли  2017 година/ от 12.00 часа в централния офис на партията в търговски комплекс „Родина“ на ул „Чипровци” № 2. Това съобщиха от пресцентъра на ПП ГЕРБ.", "date": "2017.07.09", "title": "Русе: Народните представители от ГЕРБ в 19-и МИР ще дадат пресконференция на 10 юли"}
{"url": "http://www.focus-news.net/news/2017/07/09/2413639/yordan-todorov-initsiativen-komitet-na-protestirashtite-v-asenovgrad-nikoy-ne-pita-otkade-tsiganite-imat-tolkova-finansovi-sredstva-za-skapi-advokati-a-tryabva.html", "text": "Никой не пита откъде циганите имат толкова финансови средства за скъпи адвокати, а трябва. Това каза за Радио „Фокус“ – Пловдив Йордан Тодоров, член на Инициативния комитет на протестиращите в Асеновград и баща на едно от пострадалите деца при побоя над млади спортисти край язовир „40-те извора“. По думите му нито един адвокат не е предложил да защитава битите деца, нито се е интересувал дали имат нужда от правна помощ. „Помага се на циганите. Изглежда тези пари за адвокати са на нашия гръб, от нашите данъци“, коментира Тодоров. \r\nПо думите му случаите на нападения на цигани зачестяват, като побои има в много градове на страната. Йордан Тодоров подчерта, че протестните действия на жителите на Асеновград не са на етническа основа. „Не трябва да се говори, че протестите са етнически. Турците са с нас срещу своеволията на циганите. Българите и турците работят, а всичко се плаща на циганина на наш гръб. Циганите не работят“, посочи той. По думите на Тодоров единственото решение на проблема с циганските своеволия са протестните действия и адекватна реакция от институциите.\r\nПо думите му от Инициативния комитет са внесли в Парламента подписка с исканията на жителите на Асеновград. Подписали са се над 10 000 души, като подписката продължава. Има възможност да се включат и българите в чужбина. „Подписите ще бъдат много повече от 10 000, но те нямат никаква тежест, ако институциите не им обърнат внимание“, смята Йордан Тодоров.\r\nТони МИХАЙЛОВ", "date": "2017.07.09", "title": "Йордан Тодоров, Инициативен комитет на протестиращите в Асеновград: Никой не пита откъде циганите имат толкова финансови средства за скъпи адвокати, а трябва"}
{"url": "http://www.focus-news.net/news/2017/07/09/2413664/liderat-na-bsp-sofiya-kaloyan-pargov-i-narodniyat-predstavitel-petar-vitanov-shte-uchastvat-v-kraglata-masa-kam-progresivna-strategiya-za-kohezionnata-politika-sled-2020-g-v-bryuksel.html", "text": "На 10 юли, лидерът на БСП – София и член на ИБ на БСП Калоян Паргов и народният представител от „БСП за България“ Петър Витанов ще вземат участие в кръгла маса на тема „Към прогресивна стратегия за кохезионната политика след 2020 г.“, която ще се проведе  в Брюксел. Това съобщиха от пресцентъра на Градския съвет на БСП - София. Те ще се включат в дискусията, разделена в 3 панела, по следните теми „ Да гарантираме солидарността в прилагането на кохезионната политика след 2020 г.“, „Да инвестираме в солидарността: кохезионна политика за качествени работни места и равноправни общества“ и „Да гарантираме справедлив преход в ЕС: кохезионната политика като мотор за развитие на зелена икономика“.\r\nСъбитието е по инициатива на президента на Партията на европейските социалисти (ПЕС) Сергей Станишев.", "date": "2017.07.09", "title": "Лидерът на БСП – София Калоян Паргов и народният представител Петър Витанов ще участват в кръглата маса „Към прогресивна стратегия за кохезионната политика след 2020 г.“ в Брюксел"}
{"url": "http://www.focus-news.net/news/2017/07/09/2413662/ruse-31-godishen-mazh-e-zapodozryan-za-napadenieto-nad-18-godishniya-mladezh-v-byala.html", "text": "31-годишен мъж, заподозрян в нападение, е задържан в Районно управление на МВР-Бяла. Това съобщиха от пресцентъра на МВР. Вчера към 06.30 часа е получен сигнал за намерен пред заведение в града 18-годишен младеж в безпомощно състояние. На място веднага е изпратен екип от криминалисти. Младежът е откаран в болница. На този етап е установено, че нападението е възникнало след спречкване пред дискотеката. По случая е образувано досъдебно производство, работата по което продължава под наблюдението на прокуратурата.", "date": "2017.07.09", "title": "Русе: 31-годишен мъж е заподозрян за нападението над 18-годишния младеж в Бяла"}
{"url": "http://www.focus-news.net/news/2017/07/09/2413663/deyvid-lidingtan-britanski-pravosaden-ministar-sporazumenieto-za-svobodna-targoviya-mezhdu-velikobritaniya-i-sasht-nyama-da-kompensira-napuskaneto-na-es.html", "text": "Британският правосъден министър Дейвид Лидингтън заяви, че споразумението за свободна търговия между Великобритания и САЩ след Брекзит няма да бъде достатъчно да компенсира напускането на Европейския съюз, предаде Reuters.\r\nВ събота президентът на САЩ Доналд Тръмп се срещна с британския министър-председател Тереза Мей и заяви, че се надява САЩ да могат скоро да сключат двустранно търговско споразумение. \r\n„Такова не би било достатъчно“, заяви Лидингтън. „Но ще е добро нещо, както и сключването на търговски споразумения с изгряващите икономики на Азия и Латинска Америка“, добави той.  Виктор Турмаков", "date": "2017.07.09", "title": "Дейвид Лидингтън, британски правосъден министър: Споразумението за свободна търговия между Великобритания и САЩ няма да компенсира напускането на ЕС"}
{"url": "http://www.focus-news.net/news/2017/07/09/2413667/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-10-yuli-2017-g.html", "text": "„Софийска вода” временно ще прекъсне водоснабдяването в някои части на столицата на 10 юли 2017 г. (понеделник). Това съобщиха от пресцентъра на водоснабдителното дружество. \r\nВъв връзка с извършване на строително-монтажни работи на бул. „Александър Малинов“ , жк. „Младост“ IV ,  се налага спиране на водоподаването от 9:00  до 13:00 часа на клиентите на „Софийска вода”, живеещи в района на:\r\n- бл. 491;\r\n- бул. „Александър Малинов“ №87, №89, №91, №93, №95, №97.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: до бл. 491.\r\nВъв връзка с реконструкция на уличен водопровод на ул. „Янко Панайотов“ , с. Лозен ,  се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Ралица“, ул. „Св. Св. Кирил и Методий“, ул. „Янко Панайотов“, ул. „Съединение“, ул. „Латинка“, ул. „Незабравка“, ул. „Хризантема“, ул. „Нарцис“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Янко Панайотов“ ъгъла с ул. „Нарцис“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.07.09", "title": "„Софийска вода” временно ще прекъсне водоснабдяването в някои части на столицата на 10 юли 2017 г."}
{"url": "http://www.focus-news.net/news/2017/07/09/2413666/tass-kristin-mutonen-be-preizbrana-za-predsedatel-na-parlamentarnata-asambleya-na-osse.html", "text": "Председателят на Парламентарната асамблея на ОССЕ Кристин Мутонен бе преизбрана на поста, предаде ТАСС.\r\nЗа длъжността бе издигнат само един кандидат – Мутонен. В съответствие с правилата на ПА на ОССЕ тя е избрана без гласуване на длъжността. Австрийският депутат оглави организацията в средата на 2016 г.  Виктор Турмаков", "date": "2017.07.09", "title": "ТАСС: Кристин Мутонен бе преизбрана за председател на Парламентарната асамблея на ОССЕ"}
{"url": "http://www.focus-news.net/news/2017/07/09/2413669/pazardzhik-natovareno-e-dvizhenieto-po-patya-velingrad-varvara.html", "text": "Натоварено и движението по пътя Велинград-Варвара, предаде репортер на Радио „Фокус“ – Пазарджик. Патрул на КАТ е разположен на разклона за Ракитово и Костандово, както и на разклона за Велинград на главен път I-8. Пътните настилки са сухи. Повече автомобили се движат в посока Пазарджик. На поредицата от остри завои в дефилето се образуват колони от автомобили, които се движат с ниска скорост.\r\nАлбена ЖИЛЕКОВА", "date": "2017.07.09", "title": "Пазарджик: Натоварено e движението по пътя Велинград-Варвара"}
{"url": "http://www.focus-news.net/news/2017/07/09/2413638/narodniyat-predstavitel-rumen-gechev-bsp-provali-stsenariya-balgarite-da-platyat-depoziti-za-35-mlrd-lv-otgovornost-za-ktb-ima-bnb.html", "text": "Отговорност за КТБ носи този, който има право да регулира и контролира банката и това е БНБ, по Конституция и закон. Това каза по БТВ народният представител от „БСП за България” Румен Гечев, съобщиха от пресцентъра на НС на БСП. Той подчерта, че фалитът на КТБ е крах на банковия надзор за втори път след 95 – 96 година. „Въпросът е дали е заради некадърност или е умишлено. Познавам повечето колеги там и твърдя, че това не е от некадърност. Аз виждам зла умисъл”, каза народният представител. Той добави, че бившият подуправител на централната банка Цветан Гунев е пращал хора от надзора да проверяват КТБ и които сигурно са наблюдавали нарушения, но в момента няма информация кои са те и къде са. „В малка България има над 80 частни банки, някои създадени  с кредити от държавни банки, което е абсурдно в световната практика, а лицензите са дадени на сервитьори, кравари, овчари и др., които съдействаха за разграбването на България”, добави икономистът.\r\nПроф. Румен Гечев обясни, че от втората стенограма, разсекретена от президентството, става ясно, че на срещата тогава е бил направен опит да се приеме специален закон, с който да се върнат парите на вложителите в неограничения им размер. „Казано с други думи, на тези, които имаха депозити над 200 000 лева, трябваше всички българи да им ги платим- а това са 3,5 милиарда лева. БСП провали този сценарий”, каза той.", "date": "2017.07.09", "title": "Народният представител Румен Гечев: БСП провали сценария българите да платят депозити за 3,5 млрд. лв., отговорност за КТБ има БНБ"}
{"url": "http://www.focus-news.net/news/2017/07/09/2413671/pregled-na-mezhdunarodnite-novini-do-13-chasa-agentsiya-fokus.html", "text": "Председателят на Парламентарната асамблея на ОССЕ Кристин Мутонен бе преизбрана на поста.\r\nЗа длъжността бе издигнат само един кандидат – Мутонен. В съответствие с правилата на ПА на ОССЕ тя е избрана без гласуване на длъжността. Австрийският депутат оглави организацията в средата на 2016 г. \r\n*** Около 10 хил. жители на полския град Белосток ще бъдат евакуирани днес за изтегляне и взривяване на безопасно място на невзривила се бомба от Втората световна война, тежаща 500 кг. Градските власти съобщават, че за извозването на гражданите от сутринта са задействани специални въздушни линии.\r\nКъщите си ще напуснат жителите на 60 улици в града, разположени в радиус от 1,3 км. от откритата по време на строителни дейности бомба. Според плановете на властите до обяд опасната територия трябва да бъде освободена.\r\nОчаква се към 16:00 часа местно време (17:00 българско) операцията да приключи и евакуираните граждани да могат да се завърнат по домовете си.\r\n*** Германският външен министър Зигмар Габриел иска левите екстремисти, устроили безредици в Хамбург в дните на срещата на високо равнище на Г-20 в града, да бъдат привлечени под отговорност.\r\n„Безредиците в Хамбург нанесоха сериозна вреда върху имиджа на Германия в очите на международната общност“, заяви Габриел. Той подчерта, че подобна „оргия на жестокост“ не трябва да остава безнаказана. „Действията на хулиганстващите екстремисти, стекли се в Хамбург от всички краища на Европа нямат нищо общо с лявата идея и напомнят на изстъпления на неонацисти“, посочи той.\r\nГабриел призова европейците към сътрудничество в издирването на вандалите. „Демократичната държава трябва да демонстрира възможността си да се отбранява“, смята германският външен министърът.\r\n*** Британският правосъден министър Дейвид Лидингтън заяви, че споразумението за свободна търговия между Великобритания и САЩ след Брекзит няма да бъде достатъчно да компенсира напускането на Европейския съюз.\r\nВ събота президентът на САЩ Доналд Тръмп се срещна с британския министър-председател Тереза Мей и заяви, че се надява САЩ да могат скоро да сключат двустранно търговско споразумение.\r\n„Такова не би било достатъчно“, заяви Лидингтън. „Но ще е добро нещо, както и сключването на търговски споразумения с изгряващите икономики на Азия и Латинска Америка“, добави той. \r\n***. Министър-председателят на Украйна Владимир Гройсман предложи на генералния секретар на ООН Антонио Гутереш да увеличи размерите на хуманитарната помощ към Украйна или да внесе нови механизми за разрешаването на проблема.\r\n„Искам да Ви благодаря за високо равнище на доверие към нашето взаимодействие в хуманитарните въпроси. Високо ценим хуманитарната помощ. Нужно ни е да засегнем въпроса как да увеличим размерите на тази помощ или да въведем нови механизми за решаването на тези проблеми, които ни възникват“, заяви Гройсман по време на срещата си в Киев с Гутереш.\r\nТой отбеляза, че Украйна и ООН решават хуманитарните проблеми заради това, че Русия е решила да не съблюдава никакви норми от международното право, да не уважава суверенитета и да разрази война срещу демократическия свят и Украйна. \r\n***. Ръководителят на центъра по международно сътрудничество към министерството на отбраната на Китай полк. Чжоу Бо заяви, че армията на страната е прекратила всички контакти и сътрудничество с армията на Северна Корея.\r\n„Имахме многобройни контакти и обмен, но това е вече в миналото. Смятам, че това отразява определените изменения в нашите отношения с Китай по добре известни на всекиго причини“, заяви Чжоу Бо. Той увери, че Китай няма намерение да използва военна сила срещу когото и да е .\r\n„Когато на Китай се говори за необходимостта от сдържане от употреба на сила, намирам това за смехотворно, защото това не е нещото с което се занимаваме, а и нямаме намерения да предприемаме подобни действия в бъдеще“, подчерта полковникът.\r\n***", "date": "2017.07.09", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/07/09/2413672/stara-zagora-ogranicheno-e-dvizhenieto-v-skorostnata-lenta-ot-km-195-do-km-196-na-avtomagistrala-trakiya-v-posoka-burgas-poradi-remont-na-mantinela.html", "text": "Ограничено е движението в скоростната лента от км 195 до км 196 на автомагистрала \"Тракия\", в посока Бургас, поради ремонт на мантинела в средната разделителна ивица. Това съобщиха от пресцентъра на Агенция \"Пътна инфраструктура\" (АПИ). Трафикът се пренасочва в активната и аварийната лента на магистралата. От АПИ призовават шофьорите да се движат с повишено внимание и съобразена скорост, като спазват поставената пътна сигнализация.\r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.07.09", "title": "Стара Загора: Ограничено е движението в скоростната лента от км 195 до км 196 на автомагистрала \"Тракия\", в посока Бургас, поради ремонт на мантинела"}
{"url": "http://www.focus-news.net/news/2017/07/09/2413674/vitseprezidentat-iliyana-yotova-shte-otkrie-mezhdunarodnata-konferentsiya-dni-na-matematikata-v-sofiya-2017.html", "text": "На 10 юли, понеделник, от 09.30 часа, вицепрезидентът Илияна Йотова ще открие Международната конференция „Дни на математиката в София 2017”. Това съобщиха от прессекретариата на държавния глава. Форумът ще се проведе в София Хотел Балкан, зала „Роял”, и е организиран от Института по математика и информатика на Българската академия на науките, със съдействието на Съюза на математиците в България и Факултета по математика и информатика на Софийски университет „Св. Климент Охридски“. \r\nСред основните цели на научната конференция са представяне на последните научни постижения в областта на математиката и информатиката и задълбочаване на връзките с българската математическа диаспора. В „Дни на математиката в София 2017” ще участват около 250 учени от над 40 държави.", "date": "2017.07.09", "title": "Вицепрезидентът Илияна Йотова ще открие Международната конференция „Дни на математиката в София 2017”"}
{"url": "http://www.focus-news.net/news/2017/07/09/2413642/aleksandar-ivanov-gerb-vsichki-sme-uchastvali-v-izplashtaneto-na-krazhbata-ot-ktb-osnovna-vina-nosi-upravata-na-bankata.html", "text": "Всички сме участвали в изплащането на тази кражба от КТБ. Основна вина носи управлението на банката, което допуска капиталова дупка от 3.5 млрд. лева в банката си. Това каза народният представител от ПГ на ГЕРБ Александър Иванов във връзка със стенограмата от срещата на президента Росен Плевнелиев с политическите лидери в 42-то Народно събрание от 14.07.2014 г. в предаването „Тази неделя“ по БТВ. „Отговорността се носи главно от две страни - Централна банка, надзора, шефа на надзора г-н Цветан Гунев по това време, и самата управа на банката“, посочи той. „Можем да зададем въпроса откога г-н Гунев е шеф на надзора на банковата система в БНБ - една година преди фалита на банката. Тогава кой го е назначил, по времето на кое правителство е бил избран за такъв - по времето на Орешарски. Мандатоносителят и мнозинството тогава е било на управляващите“, обясни народният представител от ГЕРБ.\r\n„Заемът, който е отпуснат тогава от бюджета, за да се донапълни фонда за гарантиране на влоговете в размер на 1,7 млрд. е изплатен почти в цялост. Останали са едни 500 млн., които при решение от съда ще бъдат върнати в бюджета“, посочи Александър Иванов.", "date": "2017.07.09", "title": "Александър Иванов, ГЕРБ: Всички сме участвали в изплащането на кражбата от КТБ, основна вина носи управата на банката"}
{"url": "http://www.focus-news.net/news/2017/07/09/2413670/sas-sedmitsa-shte-se-zabavi-demontiraneto-na-pametnika-1300-godini-balgariya-v-stolitsata-zaradi-palezha-na-avtokrana.html", "text": "Докато демонтираме и изкараме автокрана, докато се докара нов, предполагам, че демонтирането на паметника ще се забави с до една седмица. Това каза за Агенция „Фокус“ инж. Иван Стойков, експерт в „Софинвест ЕООД“ за палежа на автокрана, който демонтираше паметника „1300 години България“. „По график до 30 дни трябваше да демонтираме цялостно релефните фигури. Остана само „Скърбящата майка“. Другите фигури са демонтирани- „Работника“, „Съзидателя“ и „Цар Симеон с книжовниците“, обясни той. „Остава да се демонтира металната конструкция, която е част от цялостния паметник „1300 години България“, допълни инж. Стойков. „Паметникът в това си състояние е не повече от 30% от действителния си вид. Още първите години започнаха да падат плочи, после една голяма част от металната конструкция се демонтира. Имаше една козирка, която е ликвидирана“, каза още той.\r\nБиляна ИВАНОВА", "date": "2017.07.09", "title": "Със седмица ще се забави демонтирането на паметника „1300 години България“ в столицата заради палежа на автокрана"}
{"url": "http://www.focus-news.net/news/2017/07/09/2413665/ukrinform-oon-shte-okazhe-pomosht-na-programata-za-reformi-na-ukrainskoto-pravitelstvo.html", "text": "Украинският министър-председател Владимир Гройсман заяви, че по време на срещата си с Антонио Гутереш, генералният секретар на ООН е дал уверения, че Световната организация и в бъдеще ще подкрепя реформите в страната, предаде Укринформ.\r\n„Готови сме да продължим нашето сътрудничество, за да окажем помощ по програмата, амбициозната програма за реформи“, заяви Гутереш. Той разказа, че е следил внимателно провелата се на 6 юли конференция в Лондон, посветена на реформите в Украйна.  Виктор Турмаков", "date": "2017.07.09", "title": "Укринформ: ООН ще окаже помощ на програмата за реформи на украинското правителство"}
{"url": "http://www.focus-news.net/news/2017/07/09/2413668/inzh-ivan-stoykov-okolo-1-mln-leva-e-stoynostta-na-zapaleniya-avtokran-koyto-demontirashe-pametnika-1300-godini-balgariya.html", "text": "Щетите са само по крана, който е бил запален около 3.30 часа тази сутрин. Стойността на автокрана е около 1 млн. лева. Това каза за Агенция „Фокус“ инж. Иван Стойков, експерт в „Софинвест ЕООД“, за палежа на автокрана, който демонтираше паметника „1300 години България“. „Изгорелият кран е един от големите, участва и във вдигането на цистерните в Хитрино“, посочи той и уточни, че кранът е изгорял напълно с цялата командна система. „Други щети, освен по крана няма, бързата намеса на противопожарната служба ги е предотвратила“, обясни инж. Стойков и допълни, че се изчакват специалисти, които да демонтират крана. „Има камери, разследващите органи работят по случая. Не е влизано през оградата, сигурно са хвърляни някакви запалителни материали“, коментира Иван Стойков. „Около паметника има ограда. Самият обект има охрана. Идват полицаи от 4-то районно и от общинската фирма. Има хора и от охраната на НДК. Има охрана, но е използван такъв момент, в 3.30 часа, в който няма“, посочи той. „Вече освен металната конструкция друго няма какво да се запали, кранът беше най-ценното“, каза още инж. Стойков.\r\nБиляна ИВАНОВА", "date": "2017.07.09", "title": "Инж. Иван Стойков: Около 1 млн. лева е стойността на запаления автокран, който демонтираше паметника „1300 години България“"}
{"url": "http://www.focus-news.net/news/2017/07/09/2413676/burgas-priklyuchva-remontat-na-ul-krayezerna-dvizhenieto-shte-bade-pusnato-vav-vtornik-vecherta.html", "text": "Приключва ремонтът на ул. „Крайезерна“ в Бургас, а движението ще бъде пуснато във вторник вечерта. Това стана ясно по време на посещението на премиера Бойко Борисов, който заедно с министъра на регионалното развитие и благоустройството Николай Нанков, председателя на УС на Агенция \"Пътна инфраструктура\" инж. Дончо Атанасов и кмета на Бургас Димитър Николов огледа как върви финалната част на ремонта, предаде репортер на Агенция \"Фокус\". На ул. „Крайезерна“ се изграждат две нови платна към вече съществуващите две, както и две кръгови кръстовища от към пътен възел „Запад“. Реконструкцията включва още две кръгови кръстовища при надлез „Владимир Павлов“, нова дъждовна канализация и подновяване на съществуващия водопровод. Ул. „Крайезерна“ ще свързва пътен възел „Запад“ и бул. „Тодор Александров“. Целта е транзитният поток от автомобили за Южното Черноморие, идващ от София, при влизане в Бургас да се отклони през пътен възел „Запад“ и да влезе към периферната „Крайезерна“. От там да продължи по републиканския път 1- 9 към пътен възел „Юг“. Това ще сложи край на летните задръствания, тъй като улицата ще изведе автомобилния поток за Южното Черноморие извън централната градска част. Ремонтът се изпълнява по проект по ОП „Региони в растеж 2014-2020 г“.\r\nПо думите на кмета на Община Бургас Димитър Николов 50% от трасето е изградено върху блато. \r\n„Действително е сложно инженерно съоръжение - мрежи, дренажи, отводнявания. Знаете първият проект беше да минем с мост през „Меден рудник“, но спряхме заради еколозите, които казаха, че пеликаните ще бъдат смущавани и направихме този“, коментира премиерът Борисов. Кметът на Бургас заяви, че министър-председателят е възложил изпълнението на ремонта да приключи 1 месец по-рано от предвиденото - в средата на юли, за да облекчи пътуването в разгара на летния туристически сезон.\r\nПо време на проверката на ремонтните дейности премиерът Бойко Борисов коментира, че догодина по това време може да е готов и пътят до Слънчев бряг, но само ако паднат жалбите. \"Жалбите бавят около година и половина-две всеки един проект. Това е факт. Има професионални жалбоподатели, които дебнат и в момента, в който всичко е готово и финансирано - отиват, подават жалба, 10 лв. струва, и от там приключва години наред устремът и ентусиазмът да стане\", каза министър-председателят.\r\n\"Слънчев бряг-Бургас може да бъде готов в частта от Поморие до Равда. Обходът на Поморие има много тежка археология, обжалвания, има тепърва процедури. Надявам се, дал съм срок от 1 март 2018 г. да сме готови и да почнем да го строим. За западния обход на Бургас - ако сега всичко стане нормално и се оттеглят жалбите, догодина за следващия сезон ще има път\", уточни председателят на УС на Агенция \"Пътна инфраструктура\" инж. Дончо Атанасов.", "date": "2017.07.09", "title": "Бургас: Приключва ремонтът на ул. „Крайезерна“, движението ще бъде пуснато във вторник вечерта"}
{"url": "http://www.focus-news.net/news/2017/07/09/2413678/georgi-ikonomov-kmet-na-bansko-adaptivnostta-na-publichnata-vlast-i-podobryavaneto-na-efikasnostta-na-administrativnoto-obsluzhvane-vliyae-pryako-za-podobryavaneto-na-biznes-sredata.html", "text": "Изградена е виртуална система за плащане чрез местни и международни банкови карти в улеснение на гражданите. Това каза за Радио „Фокус“-Пирин Георги Икономов, кмет на Община Банско. По думите му адаптивността на публичната власт, подобряването на достъпността и ефикасността на административното обслужване влияе пряко за подобряването на бизнес средата и удобството на гражданите. \r\nТой посочи, че в момент, в който усилено се говори за административна реформа, Община Банско със собствени усилия се стреми непрекъснато да подобрява работата си, което не остава незабелязано и администрацията е била класирана на първо място сред общините по активна прозрачност от Програма „Достъп до информация“. Икономов допълни, че освен чрез виртуално плащане, задължения към местната администрация ще могат да се плащат и в универсалните разплащателни офиси в страната, които вече са се наложили като предпочитан начин за плащане на битови сметки.\r\nНатали СТЕФАНОВА", "date": "2017.07.09", "title": "Георги Икономов, кмет на Банско: Адаптивността на публичната власт и подобряването на ефикасността на административното обслужване влияе пряко за подобряването на бизнес средата"}
{"url": "http://www.focus-news.net/news/2017/07/09/2413673/benyamin-netanyahu-izrael-bi-privetstval-primirieto-v-siriya.html", "text": "Израелският министър-председател Бенямин Нетаняху заяви, че страната ще приветства примирието в Сирия, ако условията за него не засилят позициите на Иран, предаде ТАСС.\r\n„Израел би приветствал примирието в Сирия, но подобно прекратяване на бойните действия трябва да изключва възможността за военна консолидация между Иран и неговите сателити в Сирия“, заяви Нетаняху. Той посочи, че Израел „внимателно ще следи развитието на събитията край границите си, ще настоява за съблюдаването на червените линии, сред които е пресичането на доставките на оръжие на ливанското шиитско движение „Хизбулла“ и предотвратяването на засилването на иранските позиции в Сирия“.\r\nСпоразумението за примирие в Южна Сирия бе постигнато на срещата на президентите на Русия и на САЩ Владимир  Путин и Доналд Тръмп на 7 юли.  Виктор Турмаков", "date": "2017.07.09", "title": "Бенямин Нетаняху: Израел би приветствал примирието в Сирия"}
{"url": "http://www.focus-news.net/news/2017/07/09/2413677/unn-petro-poroshenko-zapochna-pregovorite-s-reks-tilarsan.html", "text": "Президентът на Украйна Петро Порошенко започна преговори на четири очи с пристигналия в Киев държавен секретар на САЩ Рекс Тилърсън, предаде УНН.\r\n„Президентът провежда преговори на четири очи с държавния секретар на САЩ Тилърсън. По-нататък преговорите ще бъдат в разширен състав“, пише в съобщение от прессекретаря на украинския президент Святослав Цеголко. Виктор Турмаков", "date": "2017.07.09", "title": "УНН: Петро Порошенко започна преговорите с Рекс Тилърсън"}
{"url": "http://www.focus-news.net/news/2017/07/09/2413681/iliana-benovska-g-n-borisov-nauchete-se-ot-putin-kak-ako-shte-stavate-svetoven-politik.html", "text": "Г-н Борисов, наблюдавате срещата в Хамбург на Г-20, предполагам. Там са знакови лица от световната политика – новите Тръмп и Макрон, вечната Меркел и най-вече, безспорният световен Лидер Путин. 3-ти мандат сте министър-председател. Опитвате да правите вече и световна политика – да обедините Балканите и да сте мост между Турция (която от 1964 година, вече 53 години, не я допускат в политическа Европа, а само е донор на гастарбайтери). Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването.  \r\nВреме е да осъзнаете как се прави голямата политика. Вижте какво прави Путин. И като президент, и като министър-председател Той определя правилата. Ако някой иска да му каже нещо – да заповяда при него. Ако Путин иска да съобщи нещо – Сам свиква тези, които трябва да го чуят. Не търчи по телевизии сутрин и вечер - вика телевизиите при себе си. Не търчи на лекции с посланици, пък били те и на САЩ – вика поредния американски чиновник-посланик при себе си. Никой не би дръзнал да му напише реч и нагло да му нарежда да я прочете. Дали, Соломон Паси, ако имаше честта да се докосне до Путин, щеше да се осмели нагло да му заяви – както се осмели да заяви на Вас - че ако не прочетете речта, която, г-н Борисов, са Ви написали Атлантическият клуб заедно с Вашия началник-кабинет Бъчварова ще я публикуват, въпреки че не сте я прочел публично?! Коментар е излишен. Вярвам, че сте си направил нужния извод, г-н Борисов.\r\nФактите, които ме мотивират да се обърна към Вас с тези думи. ГЕРБ  в момента развива три много важни политически линии.\r\nПърво: “Кабинетът Борисов – 3“ опитва да угаси тлеещият вулкан  на Балканите  - Македония - като подпишем Договора за приятелство, добросъседство и сътрудничество. Ако това се случи на знаковата дата 2 август- годишнина от Илинденско- Преображенското въстание -България  тръгва по пътя на обединител на Балканите и гарант за сигурността и стабилността в раздирания от политически и икономически кризи Балкански полуостров. \r\nВторо: Още през втория си мандат, вие, Борисов, в лично качество стартирахте последователни действия  България да се утвърди като мост между Турция и Европа. България е външна граница на Европа с Турция и при положение, че по темата бежанци в ЕС разделението е вече категорично ясно е, че България трябва да се нагърби с отговорността да защити и българите, и европейците от неовладяем поток от бежанци.\r\nТрето: Борисов - 3 се опитва да превъоръжи българската армия  хем дипломатично, хем ефективно, хем икономически поносимо.\r\nНа фона на тези усилия ставаме свидетели на очевидно непатриотични деяния и на БСП от една страна, и на американското лоби от друга страна. За сега не им се получи. Кому е нужно явното лобиране за покупка не на шведски „Грипен“, а на американски самолети – Ф-16 или дори, Ф-35, представете си?! Освен за цената, втората им употреба, липсата на дооборудване на американските самолети нека напомним, че срокът на доставката им може да е след 5 - 7 години… \r\nЩе се въздържа да кажа, че мотивът на тази публична антибългарска агитация може да е свързан просто с дебела комисионна. И ще направя една справка. Колко бази на НАТО има в най-мощния им партньор на Балканите Турция? Една. Колко са базите на НАТО в друг партньор, наш съсед, Гърция? Нула. Колко натовски бази има в България? Пет. Е, не е ли редно при тези обстоятелства НАТО и лично САЩ да предложи на България сделка при специални условия? Нека напомня, че когато бяхме член на Варшавски договор руснаците ни въоръжиха безвъзмездно с 28 самолета и България стана въздушния владетел на Балканите. Коментарът оставям на вас, г-н Борисов.\r\nГ-н Борисов, научете се от Путин „как“, ако ще ставате световен политик\r\nАз съм Беновска. И питам.", "date": "2017.07.09", "title": "Илиана Беновска: Г-н Борисов, научете се от Путин „как“, ако ще ставате световен политик"}
{"url": "http://www.focus-news.net/news/2017/07/09/2413679/27-godishniyat-mazh-ot-smolyan-stanal-zhertva-na-poboy-e-operiran-po-speshnost-no-sastoyanieto-mu-e-stabilno.html", "text": "27-годишният мъж от Смолян, станал жертва на побой, е опериран по спешност. Това съобщи за Радио „Фокус“ – Пловдив говорителят на Университетската болница „Св. Георги“ в Пловдив, където пострадалият е настанен за лечение. Състоянието му е стабилно. Причина за операцията е хематом в мозъка, уточниха от лечебното заведение.„Фокус“ припомня, че на 6 юли, на ул. „Братан Шукеров“ в Смолян, двама цигани са нанесли побой над 27-годишния мъж. За побоя бяха задържани двама мъже на 21 и на 23 години от Хасковска област. Смолянският съд остави в ареста двамата задържани, уважавайки искането на прокуратурата за най-тежката мярка „Задържане под стража“. Вчера в Смолян бе организирано протестно бдение във връзка със случая.\r\nТони МИХАЙЛОВ", "date": "2017.07.09", "title": "27-годишният мъж от Смолян, станал жертва на побой, е опериран по спешност, но състоянието му е стабилно"}
{"url": "http://www.focus-news.net/news/2017/07/09/2413683/premierat-boyko-borisov-ministar-nikolay-nankov-i-kmetat-dimitar-nikolov-otkriha-obnoveniya-primorski-park-v-burgas.html", "text": "Министър–председателят Бойко Борисов, министърът на регионалното развитие и благоустройството Николай Нанков и кметът на Община Бургас Димитър Николов откриха официално обновеният „Приморски парк” в Морската градина на Бургас. Това съобщиха от пресцентъра на Министерство на регионалното развитие и благоустройството. Дейностите са изпълнени по проект „Осигуряване на балансирана градска среда в централна градска част, ж.к. „Възраждане“ и ж.р. „Меден рудник“ - етап І“ на община Бургас, който се реализира с финансиране от Оперативна програма „Региони в растеж“ 2014 – 2020. Стойността на реконструкцията на историческото ядро на Приморския парк е близо 5.6 млн. лв. При реализацията на останалите компоненти на проекта до средата на 2019 г. в града ще бъдат инвестирани близо 30.5 млн. лв.,\r\n„Честито на бургазлии и техните гости. Ангажиментът, който бяхме поели преди време го изпълнихме по най-добрия начин. Заяви при откриването премиерът Бойко Борисов. „Действително проблем ни беше палмата, защото тя трябваше да бъде точно като на снимката от преди 100 години и много снимахме и мерихме, но се справихме”, коментира още той. \r\nБойко Борисов информира, че приключва ремонтът на ул. „Крайезерна“ в Бургас, а движението ще бъде пуснато във вторник вечерта. „Надявам се да отпадне жалбата за разширението на пътя Сарафово – Слънчев бряг, защото има и проект, и пари. От доста време една фирма обжалва и спира ремонта. Ако падне обжалването, догодина по това време ви обещавам четирилентов път до Слънчев бряг. Обжалването е единствения проблем, всичко останало сме направили, посочи още премиерът. Той изрази задоволство и от строежа на спортната зала в града, която се строи на пълни обороти, за  да е готова за  първенството през 2018. \r\n„Лесно се печели и изпълнява проект, лесно се управлява оперативна програма, трудно обаче се печели европейското доверие, доверието на европейските ни партньори. Трудно се задържа и лесно се губи. Без това доверие в предните два мандата на премиера Бойко Борисов, нито този, нито други изключително качествени обекти на Община Бургас нямаше да могат да се реализират”, заяви при откриването на парка министър Николай Нанков. Той подчерта, че качеството, с което Бургас изпълнява проектите си, на други места трудно се открива и отчита. „Адмирации към кмета Димитър Николов и неговия екип за толкова добре изпълнените обекти”, допълни още регионалният министър. Той отбеляза още, че всички жители и гости на Бургас ще се радват и наслаждават на един уникално възстановен парк. „Ще бъдем заедно с кмета и още десетки проекти ще се реализират в община Бургас”, категоричен бе той. \r\nКметът Димитър Николов отбеляза, че благодарение на проекта цялата алейна мрежа в Приморски парк в Бургас е основно реконструирана и преасфалтирана. Обновени са също фонтанът, чешмите и подпорните стени. Вече има нови перголи, пейки и кошчета за отпадъци. Изградени са два подземни резервоара за събиране на повърхностни дъждовни води, които ще се използват за поливане на зелените площи, чиято обща площ е над 120 декара. „Тя изисква изключително интензивно обработване и обгрижване, защото е най-посещаваното място в нашия град”, обясни Николов. Той благодари на екипа на проекта, затова че се е справил за 1 година. Поднесе и своите извинения на гражданите, които са търпели ремонтите. Кметът на община Бургас допълни, че при реконструкцията на парка са спазени над 60 изисквания на Министерството на културата, защото е паметник на парковото изкуство. Част от него е реконструиран по снимки от преди 100, 80 и 70 години, за да бъде възстановена морската градина в най-автентичен вид. „Благодаря на проектантската и строителна фирма за усилията и качествената работа. Надявам се повече бургазлии и гости на Бургас да се възползват от новата инфраструктура”, отбеляза още той. \r\nС направената инвестиция са обособени също места за отдиха, а средата вече е по-достъпна за хора с увреждания. Изградени са детски площадки, поливната система е автоматизирана, изпълнени са също водопроводна и канализационна система. За сигурността на гражданите е монтирана система за видеонаблюдение. Подменени са осветителните тела, които са и енергоефективни.\r\nАгенция „Пътна инфраструктура” инж. Дончо Атанасов инспектираха и строителните дейности по улица „Крайезерна” в Бургас. Ремонтът се финансира по линия на Оперативна програма „Региони в растеж“ 2014 – 2020. Той е изпълнен по проект „Обновяване на градска жизнена среда в северна промишлена зона и южна промишлена зона“ на обща стойност 18 252 600 лв. На ул. „Крайезерна“ се изграждат две нови платна към вече съществуващите две, както и две кръгови кръстовища от към пътен възел „Запад“. Реконструкцията включва още две кръгови кръстовища при надлез „Владимир Павлов“, нова дъждовна канализация и подновяване на съществуващия водопровод. Ул. „Крайезерна“ ще свързва пътен възел „Запад“ и бул. „Тодор Александров“. Целта е транзитният поток от автомобили за Южното Черноморие, идващ от София, при влизане в Бургас да се отклони през пътен възел „Запад“ и да влезе към периферната „Крайезерна“. От там да продължи по републиканския път 1- 9 към пътен възел „Юг“. Това ще сложи край на летните задръствания, тъй като улицата ще изведе автомобилния поток за Южното Черноморие извън централната градска част. \r\nИнж. Атанасов съобщи, че е обявена процедура за изграждане на зелена система от дървета срещу снегонавявания между Бургас и Карнобат, която отсечка бургазлии наричат „лятната магистрала”. Предвижда се в участък от 400 м. да бъдат засадени 4-метрови вечнозелени кипариси, които да образуват плътен пояс в сервитутната зона. Ако мярката е успешна, че ще се приложи на всички опасни от снегонавявания участъци от републиканската пътна мрежа.", "date": "2017.07.09", "title": "Премиерът Бойко Борисов, министър Николай Нанков и кметът Димитър Николов откриха обновения Приморски парк в Бургас"}
{"url": "http://www.focus-news.net/news/2017/07/09/2413680/hurriyet-kemal-kalachdaroglu-shte-varvi-sam-kam-mitinga-na-spravedlivostta.html", "text": "Председателят на основаната турска Народнорепубликанска партия Кемал Кълъчдароглу съобщи, че ще върви сам до „митинга на справедливостта“ в Истанбул на 9 юли – последния и 25-ти ден от „марша на справедливостта“ от Анкара до Истанбул, предаде  Hurriyet.\r\nМаршът започна след като съда осъди члена на партията Енис Бербероглу на 25 години живот, за „издаване на държавни тайни“. Продължилият 25-дни марш от Анкара до Истанбул, разстояние от около 426 км“ ще бъде приключено с огромен митинг на участниците в марша, които съобщават, че искат справедливост, независимо от партийния им уклон.\r\n„Нашият митинг на справедливостта ще се проведе в неделя. Ще вървя сам до мястото на митинга от кв. „Драгос“ в Истанбул. Призовавам гражданите, които искат да участват в марша да не ме чакат в „Драгос“. Ще вървя до митинга сам. Ако искате да участване, може да дойдете, разбира се“, заяви Кълъчдароглу. \r\nТой добави, че не иска политически знаци и флагове по време на митинга, включително и на неговата Народнорепубликанска партия. „На митинга приемам единствено турското национално знаме, „знамето на справедливостта“ и плакати на Кемал Ататюрк. Не искам никакви знамена на Народнорепубликанската партия. Ние искаме единствено справедливост. Ние живеем под нашия национален флаг заедно. Не смятаме за подходящо някой да носи други знамена. Ще смятаме тези, които носят други знамена, за провокатори“, заяви опозиционерът.  Виктор Турмаков", "date": "2017.07.09", "title": "Hurriyet: Кемал Кълъчдароглу ще „върви сам към митинга на справедливостта“"}
{"url": "http://www.focus-news.net/news/2017/07/09/2413686/afp-generalniyat-sekretar-na-oon-prizova-vrazhduvashtite-strani-v-ukrayna-da-spazvat-primirieto.html", "text": "Генералният секретар на ООН Антонио Гутереш призова украинското правителство и подкрепяните от Русия сепаратисти да сключат примирие, което да облекчи кървавия конфликт в източната част на страната, предаде AFP.\r\n„Знаем, че все още има боеве. Ние призоваваме към пълно примирие“, заяви Гутереш по време на посещението си в Украйна. Той уточни, че има предвид споразумението от миналия месец за т.нар. „примирие по жътва“. С помощта на международни посредници, последното споразумение за примирие влезе в сила на 24 юни, за да даде възможност да се събере земеделската продукция. \r\n„Може да разчитате на ангажирането в подкрепа на хуманитарното действие, за да се предостави помощ на хората, които е трябвало да напуснат домовете си по време на конфликта“, добави той. Виктор Турмаков", "date": "2017.07.09", "title": "AFP: Генералният секретар на ООН призова враждуващите страни в Украйна да спазват примирието"}
{"url": "http://www.focus-news.net/news/2017/07/09/2413688/pazardzhik-chast-ot-detsata-v-selo-karabunar-sahranyavat-i-razvivat-folklornata-traditsiya.html", "text": "Фолклорната традиция в пазарджишкото село Карабунар се предава от поколение на поколение, но културата е в ръцете на най-възрастните и на най-малките жители. Това каза за Радио \"Фокус\" – Пазарджик Петър Джалев, кмет на селото. \"В местното читалище има няколко младежки фолклорни групи, които осъществяват културна дейност. Най-често тези групи се посещават от малки деца, тъй като по-големите имат съвсем различни интереси, които не са свързани с културата и традицията. За съжаление, културата не е приоритет нито на държавата, нито на общините. Малките населени места са оставени на произвола на съдбата. Трябва да се направят драстични промени в самоуправлението на тези малки населени места, за да има подем както в културен, така и в социален план\", каза още Джалев.\r\nАлбена ЖИЛЕКОВА", "date": "2017.07.09", "title": "Пазарджик: Част от децата в село Карабунар съхраняват и развиват фолклорната традиция"}
{"url": "http://www.focus-news.net/news/2017/07/09/2413675/reuters-spored-predstaviteli-na-opozitsiyata-primirieto-v-yugozapadna-siriya-za-momenta-ne-se-narushava.html", "text": "Според представители на сирийската опозиция и на базираната в Лондон Сирийска обсерватория за правата на човека откакто САЩ и Русия се разбраха за примирие в югозападната част на страната, започващо от тази сутрин, не е имало никакви въздушни удари или бойни действия в региона, предаде Reuters.\r\nСирийската обсерватория сочи, че „спокойствието преобладава“ откакто примирието е влязло в сила. Представител на опозицията в град Дераа сочи, че не е имало значителни бойни действие. Сирийската армия не е излязла с коментар. \r\nСАЩ, Русия и Йордания постигнаха споразумение, което цели да се спрат бойните действие между сирийските правителствени сили и опозиционните групировки в Югозападна Сирия. Виктор Турмаков", "date": "2017.07.09", "title": "Reuters: Според представители на опозицията примирието в Югозападна Сирия за момента не се нарушава"}
{"url": "http://www.focus-news.net/news/2017/07/09/2413685/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може да управлява България?” в авторското си предаване „Беновска пита“ от 17.00 часа. Това съобщиха от екипа на предаването „Беновска пита“ по „Канал 3”. По темата в днешното издание на предаването \"Енергетиката, глупако!\" събеседници на Илиана Беновска ще бъдат Пламен Димитров - КНСБ, Димитър Манолов - КТ \"Подкрепа\", Нено Димов - министър на околната среда и водите, Валентин Николов - ГЕРБ, Живко Тодоров - кмет на Стара Загора. Въпроса \"Лява идеология в десен ЕС - нонсенс?\" ще коментира Момчил Неков, евродепутат „15-15“ от БСП/ПЕС. По темата \"Какво се случва в кабинет „Борисов-3“, в 44 НС и с президента Радев?\" на Беновска ще отговаря проф.Михаил Константинов, математик, анализатор.\r\nПовторението на предаването можете да гледате по Канал 3 и да слушайте по радио К2 от 22.30. Можете да пишете на benovskapita@gmail.com", "date": "2017.07.09", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2017/07/09/2413682/unn-zapochnaha-pregovorite-v-razshiren-format-mezhdu-reks-tilarsan-i-petro-poroshenko.html", "text": "Започнаха преговорите в разширен състав между президента на Украйна Петро Порошенко и държавния секретар на САЩ Рекс Тилърсън, след като двамата проведоха беседа на четири очи, предаде УНН.\r\nНа преговорите участват Порошенко и външният министър на Украйна Павел Климкин. От страна на САЩ участват посланикът на страната в Киев Мари Йованович и други лица.  Виктор Турмаков", "date": "2017.07.09", "title": "УНН: Започнаха преговорите в разширен формат между Рекс Тилърсън и Петро Порошенко"}
{"url": "http://www.focus-news.net/news/2017/07/09/2413690/reuters-spored-frenskiya-finansov-ministar-evropa-tryabva-da-nakara-amerikanskite-kompanii-da-plashtat-spravedlivi-danatsi.html", "text": "Според френския министър на финансите Брюно льо Мер е време ЕС да застави мултинационалните компании като американските гиганти „Амазон“, „Фейсбук“ и „Гугъл“ да започнат да изплащат „справедливи данъци“, предаде  Reuters.\r\nБрюно льо Мер отправи тези думи по време на участието с в конференция в южния френски град Екс ен Прованс, където много  френски и международни бизнесмени се събират ежегодно.  Виктор Турмаков", "date": "2017.07.09", "title": "Reuters: Според френския финансов министър Европа трябва да накара американските компании да плащат „справедливи“ данъци"}
{"url": "http://www.focus-news.net/news/2017/07/09/2413691/gd-granichna-politsiya-na-izhod-na-gkpp-lesovo-ima-3-km-kolona-ot-tovarni-avtomobili.html", "text": "На българо-турската граница трафикът е нормален. На ГКПП \"Лесово\" има колона от 3 км от товарни автомобили на изход. Това сочат данни към 13.30 часа, публикувани на сайта на Главна дирекция \"Гранична полиция\". На границата с Румъния движението е нормално. На ГКПП \"Дунав мост-Видин се е образувала опашка от 1 км товарни автомобили на изход. На българо-сръбската граница трафикът е нормален на всички ГКПП, на ГКПП \"Калотина\" е интензивен на вход за леки автомобили. \r\nНа границите с Македония и Гърция трафикът нормален на всички ГКПП.", "date": "2017.07.09", "title": "ГД \"Гранична полиция\": На изход на ГКПП \"Лесово\" има 3 км колона от товарни автомобили"}
{"url": "http://www.focus-news.net/news/2017/07/09/2413693/ruse-pred-sgradata-na-obshtina-byala-shte-se-sastoi-miren-protest-zaradi-postradaliya-sled-sprechkvane-18-godishen-mladezh.html", "text": "От 18.00 часа днес пред сградата на Община Бяла ще се състои мирен протест, научи Агенция „Фокус“. Причина за протеста е спречкването пред дискотека събота сутрин, след което 18-годишен младеж е в тежко състояние. По случая е задържан 31-годишен мъж.", "date": "2017.07.09", "title": "Русе: Пред сградата на Община Бяла ще се състои мирен протест заради пострадалия след спречкване 18-годишен младеж"}
{"url": "http://www.focus-news.net/news/2017/07/09/2413661/gl-komisar-hristo-terziyski-gd-natsionalna-politsiya-sistemata-na-mvr-ne-e-razdelena.html", "text": "Системата на МВР не е разделена. Това каза директорът на ГД „Национална полиция“ главен комисар Христо Терзийски в предаването „Неделя 150“  по БНР. „Резултатите и мероприятията, които правим, показват, че полицейските служители действат съобразно закона и тогава, когато е необходимо, съобразно закона, служат в изпълнение на своите задължения“, коментира той. По думите му част от исканията на синдикатите са основателни, защото не е нормално през последните години да не се осигурява едно нормално полицейско оборудване. Гл. комисар Терзийски обясни, че се води статистика и всеки служител знае какво му е необходимо да получава и какво не е получил, така че направените промени в Закона за МВР са достатъчни, за да се предприемат необходимите действия по обезпечаването на служителите. \r\nПо думите му целият комплект  на зимната полицейска униформа струва над 700 лв. „Един служител обикновено в продължение на 3 години купува една зимна и може би 2 летни униформи. Достатъчно на такъв 3-годишен период да се подменя веднъж зимната, а летните – по-често“, коментира гл. комисар Терзийски. Той обясни, че полицаите не купуват своите униформи, а се провеждат  обществени поръчки с участието на фирми, които след това ги изработват и доставят в складовете на Дирекция „Управление на собствеността“ по места и от там полицаите се снабдяват с тях на принципа на купоните. Гл. Комисар Терзийски уточни, че един полицай има право в рамките на една година да купува облекло и полицейски атрибути за сумата до 400 лв. „Няма как да скрием това, че колеги си купуват със собствени средства облекла, които наподобяват полицейска униформа. Има служители, които ходят с такова облекло“, каза той.\r\n\"Заинтересовани сме до минимум да бъде сведен недокоплектът, защото ни предстои много сериозно предизвикателство - европейското председателство през 2018 г. и сигурността му е много важен параметър за безпроблемното му провеждане\", коментира той. Гл. комисар Терзийски добави, че политическото ръководство на МВР се е заело сериозно с решаването на проблемите в системата. \"Сигурен съм, че това, което се изисква от нас и което е необходимо да го направим, ще го направим\", добави той.", "date": "2017.07.09", "title": "Гл. комисар Христо Терзийски, ГД „Национална полиция“: Системата на МВР не е разделена"}
{"url": "http://www.focus-news.net/news/2017/07/09/2413689/api-za-povishavane-bezopasnostta-na-dvizhenie-v-pikovite-chasove-se-spira-dvizhenieto-na-kamionite-nad-12-t-po-avtomagistralite.html", "text": "За повишаване безопасността на движение в часовете с най-интензивен трафик се спира движението на камионите над 12 т по автомагистралите. Това съобщиха от пресцентъра на Агенция \"Пътна инфраструктура\" (АПИ). Ограничението ще е в сила до 15 септември т. г. По АМ „Тракия“ се ограничава движението на МПС над 12 т от 16 ч. до 20 ч. в посока Бургас - София, по АМ „Марица“ - от 16 ч. до 20 ч. в посока Свиленград - АМ „Тракия“.\r\nСъс Заповед от 16 юни т. г. поради извършващите се ремонтни дейности по АМ „Хемус“ е ограничено движението в двете посоки в участъка между София и Ябланица (от км 0+000 до км 78+554) от 14 ч. до 20 ч.\r\nОт 14 ч. до 20 ч. е ограничено движението на тежкотоварните камиони над 12 тона и по следните участъци от пътната мрежа:\r\n-\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n-\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n-\tпът I-5 Русе - Велико Търново;\r\n-\tпът I-9 Варна - Бургас;\r\n-\tпът II-99 Бургас - Царево.\r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nПълният текст на Заповед №РД-11-601 може да бъде видян в интернет на адрес - http://www.api.bg/files/7514/9935/4256/Zapoved-06.07.2017.pdf.", "date": "2017.07.09", "title": "АПИ: За повишаване безопасността на движение в пиковите часове се спира движението на камионите над 12 т по автомагистралите"}
{"url": "http://www.focus-news.net/news/2017/07/09/2413687/the-local-osem-tela-sa-izmaknati-ot-srutila-se-sgrada-kray-neapol.html", "text": "Спасителните екипи съобщават, че са измъкнали телата на осем загинали, след срутването на жилищна сграда край италианския град Неапол, пише  The Local.\r\nПожарникари и доброволци са претърсили руините на срутилата се четириетажна сграда в град Торе Анунциата, разположена в подножието на вулкана Везувий. Съобщава се, че сред жертвите е общинският архитект, отговарящ за проверките за безопасност на сградите. \r\nВластите са започнали разследване по обвинение за престъпна небрежност. Причината за срутването се изяснява.  Виктор Турмаков", "date": "2017.07.09", "title": "The Local: Осем тела са измъкнати от срутила се сграда край Неапол"}
{"url": "http://www.focus-news.net/news/2017/07/09/2413684/ali-ahmeti-reshavaneto-na-vaprosite-za-imeto-i-za-chlenstvoto-na-makedoniya-v-nato-sa-prioritetni-za-stranata.html", "text": "Според председателя на македонската партия ДСИ Али Ахмети двата основни приоритета пред новата правителствена коалиция в Македония са решаването на спора с Гърция за името и влизането на страната в НАТО, предаде македонската медия \"МКД\".\r\n\"Решаването на спора за името е един от най-важните приоритети. Ние сме съседи и нашето общо бъдеще е в Европейския съюз. Гърция трябва да носи факела, който ще ни води към ЕС \", заяви Ахмети, добавяйки, че страната може да се присъедини към НАТО с временното име, преди да се възобновят преговорите за решаване на спора.\r\n\"Трябва да имаме предвид и геополитическите въпроси и да работим усилено за присъединяването на Западните Балкани, тъй като ползи ще имат всички\", убеден е Ахмети.\r\n\"Искам категорично да подчертая, че Скопие няма никакви териториални претенции към Гърция и да уверя Атина, че Гърция няма да се изправи пред никаква заплаха от северната си съседка\", каза посочи политикът. Виктор Турмаков", "date": "2017.07.09", "title": "Али Ахмети: Решаването на въпросите за името и за членството на Македония в НАТО са приоритетни за страната"}
{"url": "http://www.focus-news.net/news/2017/07/09/2413694/reuters-frantsiya-smyata-che-e-vreme-amerikanskite-kompanii-da-plashtat-po-spravedlivi-danatsi-v-evropa.html", "text": "Време е Европейският съюз да принуди транснационални компании, като американските гиганти „Амазон“, „Фейсбук“ и „Гугъл“ да почнат да плащат по-големи данъци, заяви френският министър на икономиката Бруно Ели Моура, цитиран от Reuters.\r\nПо време на пресконференция в южния френски град Екс сан Прованс, където много френски и международни политици се събират всяка година.  Симеон Миланов", "date": "2017.07.09", "title": "Reuters: Франция смята, че е време американските компании да плащат „по-справедливи“ данъци в Европа"}
{"url": "http://www.focus-news.net/news/2017/07/09/2413697/plovdiv-predstoi-vtorichno-praskane-sreshtu-karlezhi-i-komari-v-shestte-rayona-na-grada.html", "text": "Предстои вторично пръскане срещу кърлежи и комари в шестте района на Пловдив. Това съобщиха за Радио „Фокус“ – Пловдив от ръководството на ОП „Дезинфекционна станция“. Вторичната обработка ще се осъществи в дните до 17 юли. В районите „Северен“ и „Източен“ ще се третират тревните площи срещу комари и кърлежи на 10, 14 и 17 юли, а в районите „Централен“ и „Тракия“ – на 11 и 12 юли. В районите „Западен“ и „Южен“ вторичното пръскане ще се извърши на 13 и 14 юли.\r\nЕкипите на ОП „Дезинфекционна станция“ работят с разрешен за използване биоциден препарат с карантинен срок от 24 часа. Същевременно ще се пръска и по тревни площи, за които гражданите са сигнализирали, че има наличие на кърлежи. Експертите от предприятието препоръчаха на отглеждащите пчелни семейства в района да ограничат полета на пчелите в посочения период на тревни обработки.\r\nТони МИХАЙЛОВ", "date": "2017.07.09", "title": "Пловдив: Предстои вторично пръскане срещу кърлежи и комари в шестте района на града"}
{"url": "http://www.focus-news.net/news/2017/07/09/2413696/dots-margarita-bakracheva-psiholog-40-ot-formulata-za-shtastie-e-useshtaneto-che-chovek-ima-kontrol-nad-zhivota-si.html", "text": "40% от формулата за щастие е усещането, че човек има контрол над живота си. Това каза психологът доц. Маргарита Бакрачева  в интервю за Агенция „Фокус”.„Най-новата тенденция в теориите за борба с ежедневния стрес са т. нар. ресурсни теории. Т. е. да правим неща, които ни зареждат и така да възвръщаме своя ресурс“, коментира доц. Бакрачева. По думите ѝобикновено човек не отделя достатъчно време на това презарежда батериите си и това може да доведе до по-сериозни проблем. Така например при натрупването на  стрес се срива имунната система, идват настинки, неразположения и по-сериозни заболявания -  в един момент организмът се предава. „Един от критериите за професионален бърнаут е да имаш усещането, че искаш да избягаш от всичко. Това показва,  че вече сме стигнали своя предел и имаме нужда малко да сменим ролята и да попаднем в нова ситуация, да презаредим батериите“, добави психологът.\r\nПо думите ѝ идеята на т. нар. ресурсни теории е хората да се насочат проактивно да правят неща, които да ги зареждат с достатъчно емоции и вяра в себе си и усещането, че контролират света около себе си. Това е свързано с усещането за щастие. Това може да бъде упражняване на хоби, отдаване на някакво занимание, срещи с приятели. Така човек има достатъчно енергия, когато възникне проблем да се справи с него.\r\nДеница КИТАНОВА", "date": "2017.07.09", "title": "Доц. Маргарита Бакрачева, психолог: 40% от формулата за щастие е усещането, че човек има контрол над живота си"}
{"url": "http://www.focus-news.net/news/2017/07/09/2413692/afp-donald-tramp-smyata-che-e-vreme-da-se-raboti-konstruktivno-s-rusiya.html", "text": "Президентът на САЩ Доналд Тръмп заяви, че е време да се работи „конструктивно“ с Русия, предава AFP.\r\nАмериканският президент каза, че руският му колега Владимир Путин е отрекъл намесата на Русия в американските избори през 2016 г.\r\n„Притиснах президента Путин два пъти за намесата в изборите ни“, написа Тръмп в „Туитър“, след като се върна от четиридневната си визита в Европа, където се срещна с Владимир Путин за първи път. \r\n„Сега е време да гледаме напред, и да работим конструктивно с Русия“, заяви американският президент. Симеон Миланов", "date": "2017.07.09", "title": "AFP: Доналд Тръмп смята, че е време да се работи „конструктивно“ с Русия"}
{"url": "http://www.focus-news.net/news/2017/07/09/2413701/pazardzhik-shestima-shofyori-sa-zadarzhani-sled-spetsializirana-politseyska-operatsiya-v-oblastta.html", "text": "При акция на служители от „Пътна“ и „Охранителна“ полиция са задържани шестима водачи на МПС в Пазарджишко, съобщиха за Радио „Фокус“ – Пазарджик от ОД МВР - Пазарджик. Специализираната операция е проведена вчера на територията обслужвана от Районното управление на полицията в Пазарджик. В нея са се включили общо 10 полицейски екипа от сектор „Пътна полиция”, районните управления в Пазарджик, Пещера и Септември. Проверени са стотици моторни превозни средства и техните водачи. Установени са двама шофьори седнали зад волана след употреба на алкохол над 1.2 промила, двама с концентрация между 0.5 и 1.2 промила и един под въздействието на наркотични вещества. Петима са управлявали автомобили и мотопеди нерегистирани по надлежния ред и без регистрационни табели. Осем неправоспособни водачи са били засечени по улиците на областния град и близките села. За установените нарушения са съставени 42 акта и 15 фиша. Шестима мъже са задържани в ареста за срок от 24 часа, а спрямо тях са образувани полицейски производства.", "date": "2017.07.09", "title": "Пазарджик: Шестима шофьори са задържани след специализирана полицейска операция в областта"}
{"url": "http://www.focus-news.net/news/2017/07/09/2413698/afp-irakskiyat-ministar-predsedatel-ofitsialno-obyavi-osvobozhdavaneto-na-mosul.html", "text": "Министър-председателят на Ирак Хайдар Ал Абади обяви победа в „освобождаването на Мосул, предава AFP.\r\nТова заявиха от кабинета му, след близо девет месеца тежки сражения срещу „Ислямска държава“.\r\nХайдар Ал Абади „пристигна в освободения град Мосул, и поздрави героичните бойци, както и иракския народ за тази ключова победа“, заявиха от офиса на премиера.  Симеон Миланов", "date": "2017.07.09", "title": "AFP: Иракският министър-председател официално обяви „освобождаването“ на Мосул"}
{"url": "http://www.focus-news.net/news/2017/07/09/2413703/georgi-ikonomov-kmet-na-obshtina-bansko-za-men-e-golyama-chest-che-byah-otlichen-s-mezhdunarodnata-nagrada-chovek-na-21-vek.html", "text": "За мен е голяма чест, че бях отличен с международната награда “Човек на 21 век”. Това каза за Радио „Фокус“ - Пирин Георги Икономов, кмет на Община Банско. Той отбеляза, че приема тази награда като признание за него и за неговия екип, с който са заедно във всички предизвикателства. Икономов добави, че посвещава тази награда на жителите на Банско и им благодари за подкрепата, която е получавал от тях, дори в някои негови дръзки решения и идеи. „Уверен съм, че ще продължим да гледаме смело напред, за да доказваме, че сме общност от хора, които работят за модерното и динамично развитие на нашата община“, каза още кметът.\r\nНаградата „Човек на ХХІ век” е оценка за целогодишната работа, постижения и усилия за адаптация на българския бизнес към европейските стандарти. В номинациите участват региони и области на България, кметове, производители на промишлени и селскостопански стоки, фирми от инвестиционни компании\r\nНатали СТЕФАНОВА", "date": "2017.07.09", "title": "Георги Икономов, кмет на Община Банско: За мен е голяма чест, че бях отличен с международната награда “Човек на 21 век”"}
{"url": "http://www.focus-news.net/news/2017/07/09/2413699/reuters-darzhavniyat-sekretar-na-sasht-reks-tilarsan-zayavi-che-rusiya-tryabva-da-predprieme-parvite-stapki-v-mirniya-protses-na-ukrayna.html", "text": "Държавният секретар на САЩ Рекс Тилърсън заяви, че Русия трябва да направи първите стъпки към деескалация на насилието в източна Украйна, добавяйки, че основният приоритет на Вашингтон е украинският териториален интегритет, предава Reuters .\r\nПо време на първата си визита в Украйна, Рекс Тилърсън каза, че САЩ разглеждат начините за промяна на статуквото в Украинската криза. Той добави, че предполагаемата руска намеса в американските избори през 2016 г. все още възпрепятства по-добрите отношения с Москва. Симеон Миланов", "date": "2017.07.09", "title": "Reuters: Държавният секретар на САЩ Рекс Тилърсън заяви, че Русия трябва да предприеме първите стъпки в мирния процес на Украйна"}
{"url": "http://www.focus-news.net/news/2017/07/09/2413700/tass-sasht-sa-razocharovani-ot-lipsata-na-napredak-v-izpalnenieto-na-minsk-2.html", "text": "Вашингтон не вижда напредък в реализацията на минските споразумения по разрешаването на конфликта в Донбас, предава ТАСС . Това заяви държавният секретар Рекс Тилърсън на съвместна пресконференция с украинския президент Петро Порошенко.\r\n„Разочаровани сме от отсъствието на напредък в рамките на минските споразумения, а именно заради това назначихме Курт Волкер за специален представител“, каза Тилърсън.\r\nТой добави, че САЩ имат намерение да координират действията си с „нормандската четворка“. Симеон Миланов", "date": "2017.07.09", "title": "ТАСС: САЩ са разочаровани от липсата на напредък в изпълнението на „Минск-2“"}
{"url": "http://www.focus-news.net/news/2017/07/09/2413708/politicoeu-zigmar-gabriel-sravni-demonstrantite-v-hamburg-s-neonatsistitite-i-poiska-obshtoevropeyskoto-im-izdirvane.html", "text": "Демонстрантите, които създадоха размирици в Хамбург по време на срещата на Г-20, не са по-различни от „неонацистите“, и вредят на международния имидж на Германия, смята външният министър Зигмар Габриел, предава Politico.eu\r\n„Нарушителите не се различават въобще от неонацистите и техните нападения“, каза германският външен министър, описвайки събитията в Хамбург като „оргия на бруталността“.\r\n„Имиджът на Германия от международна гледна точка, е сериозно засегнат от събитията в Хамбург“, каза Зигмар Габриел.\r\n„Нуждаем се от бързо общоевропейско издирване на престъпниците, но все пак може да е трудно да ги идентифицираме“, заяви външният министър на Германия. Симеон Миланов", "date": "2017.07.09", "title": "Politico.eu: Зигмар Габриел сравни демонстрантите в Хамбург с неонациститите и поиска общоевропейското им издирване"}
{"url": "http://www.focus-news.net/news/2017/07/09/2413706/reuters-telata-na-19-migranti-ot-egipet-byaha-namereni-v-iztochnite-chasti-na-libiya.html", "text": "Представители на Червен полумесец за Либия, намериха телата на 19 мигранти, за които се смята, че са от Египет, предава Reuters.\r\nВластите считат, че мигрантите са преминали нелегално в Либия по суша, и са загинали от високите температури и глад, заяви говорителят на Червен полумесец за Тобрук, Халед Ал Раки.\r\nМигрантите са намерени на 400 километра южно от Тобруг, в пустинята Джагбуб. Седем от тях са идентифицирани по личните си документи, а за другите се смята, че са египтяни заради „външния си вид“. Симеон Миланов", "date": "2017.07.09", "title": "Reuters: Телата на 19 мигранти от Египет бяха намерени в източните части на Либия"}
{"url": "http://www.focus-news.net/news/2017/07/09/2413695/anadolu-agency-srabskiyat-poslanik-v-ankara-zayavi-che-prezidentat-na-turtsiya-shte-poseti-sarbiya-prez-esenta.html", "text": "Турският президент Реджеп Тайип Ердоган ще посети Сърбия през есента, за да насърчи двустранните икономически отношения, заяви сръбският посланик в Анкара, цитиран от Anadolu Agency .\r\nПосланик Данило Вучетич каза, че целта на визитата е „да се разгледат възможностите за икономическо сътрудничество“ между двете страни, добавяйки, че група бизнесмени ще придружават Реджеп Тайип Ердоган в Сърбия.\r\nВ неделя сръбският президент Александър Вучич ще бъде в Истанбул по покана на турския президент. Симеон Миланов", "date": "2017.07.09", "title": "Anadolu Agency: Сръбският посланик в Анкара заяви, че президентът на Турция ще посети Сърбия през есента"}
{"url": "http://www.focus-news.net/news/2017/07/09/2413709/pazardzhik-zhiteli-na-obshtina-septemvri-nastoyavat-za-tsyalostna-proverka-na-obshtestvenite-porachki-i-otkrito-upravlenie.html", "text": "Около 100 души се включиха в гражданската проява на недоволство срещу управлението на кмета на Община Септември Марин Рачев, която се проведе в село Варвара днес, съобщи за Радио „Фокус“ – Пазарджик Николай Баташки от инициативния комитет на гражданите. Проявата премина под формата на спонтанна гражданска реакция срещу престъпното и безхаберно управление и поведение на кмета на Общината Марин Рачев, която бе изразена публично. „През последната година и половина срещаме само лъжи. Снощи имаше общоселско събрание във Варвара, на което бяха пратени хора от община Септември, които не можаха да ни дадат смислено обяснение по въпросите, които ние поставихме. Общински съветник - икономист дойде да ни обяснява за юридическите въпроси на Общината и да ни лъже откровено. Миналият понеделник, когато изразявахме гражданското си недоволство пред кмета на Община Септември, за да поставим въпросите си пред него и да получим отговор, ни беше обяснено, че той е в обедна почивка и не може да се види със нас. По тази причина ние искаме пълна проверка и ревизия на всички обществени поръчки за последната 1 година и половина, както и отговори на въпросите защо 99% от обществените поръчки се печелят от негови бивши фирми, които и досега се управляват от него неформално, защо има разходване на средства от Общината по договори без сключени обществени поръчки и законно ли е това, също и на какъв принцип се раздават средствата за отделните населени места в общината“, уточни Баташки. Той каза още, че Варварски минерални бани са известни с това, че са минерални, а не сухи. „Когато се вземе вода с обяснение да се прекара до училището и детската градина в Септември, но не се позволява да се захранят учреждения тези във Варвара, това вече е вид дискриминация. Кметът Марин Рачев ограничава достъпа до минерална вода и на един хотел, който е категоризиран като минерален спа център и по този начин се нарушават и инвестиционните намерения и туристическият бизнес в регион и над 30 души остават без работа. Когато слагаш такса за пренос на минерална вода от 3.60 лв. при положение, че в другите градове, където се използва минерална вода, таксата е около 0.36 лв., тогава вече има проблем. Имаме информация, че има други обекти в близост до Ветрен дол и Септември, които са негова собственост или са собственост на свързани с него хора и затова те приоритетно ще бъдат захранени с минерална вода. Нашата идея е първо да бъде защитен интересът на местното население и чак след това този в другите населени места. Готови сме да сложим исканията си на хартия и да ги изпратим до отговорните институции, и дори да стигнем до „жълтите павета“, където да продължим нашите граждански прояви на несъгласие с управлението в община Септември“, коментира Баташки.\r\nАлбена ЖИЛЕКОВА", "date": "2017.07.09", "title": "Пазарджик: Жители на община Септември настояват за цялостна проверка на обществените поръчки и открито управление"}
{"url": "http://www.focus-news.net/news/2017/07/09/2413711/vladimir-moskov-kmet-na-obshtina-gotse-delchev-iznesenite-priemni-v-selata-sa-vazmozhnost-za-pryak-kontakt-s-zhitelite-za-da-se-postavyat-vazhni-za-obshtestvoto-problemi.html", "text": "В по-голямата част от селата на територията на общината вече са проведени изнесени приемни. Това каза за Радио „Фокус“ - Пирин Владимир Москов, кмет на Община Гоце Делчев. По думите му това е традиция през тези месеци и след това през месец октомври и ноември. „Проведох приемни в селата Мусомища, Брезница, Корница, Борово, Лъжница, Буково и Баничан. Остана да се проведат приемни в Господинци и Делчево, като те ще бъдат проведени до края на месеца. Това е една възможност за пряк контакт с жителите на общината и възможност да се поставят проблеми, които стоят в ежедневието“, посочи той. Владимир Москов отбеляза, че основен проблем в по-голямата част от селата касае довършване подмяната на водопроводната мрежа и асфалтирането на улици. Той коментира, че това са най-големите проблеми, като част от тях ще се решават чрез Програмата за развитие на селските райони, а друга част ще се решават със собствени средства, които са гласувани в бюджета на Общината.\r\nНатали СТЕФАНОВА", "date": "2017.07.09", "title": "Владимир Москов, кмет на Община Гоце Делчев: Изнесените приемни в селата са възможност за пряк контакт с жителите, за да се поставят важни за обществото проблеми"}
{"url": "http://www.focus-news.net/news/2017/07/09/2413712/the-times-of-israel-hamaszasilva-merkite-za-sigurnost-po-granitsata-na-ivitsata-gaza-s-egipet.html", "text": "Групировката „Хамас“ заяви, че ще засили мерките за сигурност по границата между Ивицата Газа и Египет, предава The Times of Israel.\r\nТова се случва след нападението в Синайския полуостров. Целта на „Хамас“ е да предотврати преминаването на хора свързани с атентата в Синай, през границата.\r\nЗаместник-министърът на вътрешните работи от „Хамас“ Тауфик Абу Найм заяви, че организацията е засилила граничния контрол „за да предотврати всякакви случаи на издирвани бегълци, опитващи се да преминат в Газа от Египет.“  Симеон Миланов", "date": "2017.07.09", "title": "The Times of Israel: „Хамас“засилва мерките за сигурност по границата на Ивицата Газа с Египет"}
{"url": "http://www.focus-news.net/news/2017/07/09/2413713/plovdiv-intenziven-e-trafikat-po-avtomagistrala-trakiya-zasilena-e-opasnostta-ot-padashti-kamani-v-planinskite-rayoni-ot-oblastta.html", "text": "Изключително натоварено е движението по участъка на автомагистрала „Тракия“ в Пловдивска област. Това съобщи за Радио „Фокус“ – Пловдив дежурният в Областно пътно управление. Интензивен трафик се отчита също по пътя Пловдив - Карлово. Дежурният посъветва водачите да шофират внимателно, със съобразена скорост, както и да не предприемат рискови маневри за изпреварване. Не са регистрирани сериозни пътни инциденти до този момент на деня. Опасност от падащи камъни има по пътищата в планинските райони на Пловдивска област, особено по направленията Асеновград - Смолян и Кричим - Стамболийски. Въведени са няколко ограничения за движението на територията на Пловдивска област. Проходът Троян - Кърнаре остава затворен за преминаване на камиони над 10 тона заради ремонт на мост. Забранено е движението на камиони с височина над 4 м през тунелите по пътя Асеновград - Нареченски бани. Обходният маршрут е през Кричим - Девин. Извършват се ремонтни дейности по свлачищния процес на пътя за село Лясково в Асеновград. Поради тази причина са въведени временни ограничения на движението в района над Асеновата крепост и е създадена организация за пропускането на моторните превозни средства. Ограничено е и преминаването на тежкотоварни превозни средства над 12 тона по пътя Поповица - Болярци. Забранено остава и движението на камиони над 5 тона по пътя Плодовитово - Първомай - Асеновград, заради влошено състояние на стоманен мост на река Марица. Обходният маршрут за водачите е през път ІІ-66 Стара Загора - Поповица и път І-8 Пловдив - Свиленград. Ограничено е движението на всички моторни превозни средства по пътя Белица - Загражден - Давидково, в участъка от км 13 до км 18, поради разрушена пътна настилка. Затворен за движение на всички моторни превозни средства е пътят Тополово - Леново - Поройна, в района на км 19.\r\nТони МИХАЙЛОВ", "date": "2017.07.09", "title": "Пловдив: Интензивен е трафикът по автомагистрала „Тракия“, засилена е опасността от падащи камъни в планинските райони от областта"}
{"url": "http://www.focus-news.net/news/2017/07/09/2413704/anadolu-agency-blizo-15-hilyadi-politsai-shte-pazyat-pohoda-na-spravedlivosttav-istanbul.html", "text": "Губернаторът на Истанбул Васип Сахин заяви, че 15 хиляди полицаи ще пазят „Похода на справедливостта“ в Истанбул, който се организира от Народнорепубликанската партия, предава Anadolu Agency.\r\nГубернатор Сахин изрази надеждата си, че митингът ще протече в пълна безопасност и без безредици.\r\nШествието ще започне в 18:00 местно време, следвайки пътя на партийния лидер Кемал Кълъчдароглу, който измина 450 километра от Анкара до Истанбул, за да протестира срещу решението на съда да даде 25-годишна присъда на Енис Бербероглу. Симеон Миланов", "date": "2017.07.09", "title": "Anadolu Agency: Близо 15 хиляди полицаи ще пазят „Похода на справедливостта“в Истанбул"}
{"url": "http://www.focus-news.net/news/2017/07/09/2413716/milena-borisova-nap-vidin-ot-1-yuli-600-abiturienti-ot-oblastta-tryabva-da-plashtat-sami-zdravnite-si-vnoski.html", "text": "От 1 юли 600 абитуриенти от Видинска област, положили успешно държавен зрелостен изпит през 2017 година, трябва да плащат сами здравните си вноски. Това каза за Радио „Фокус“ – Видин Милена Борисова, главен експерт в офиса на НАП - Видин. От офиса на НАП - Видин посочват, че учениците, завършили гимназия, трябва да се осигуряват сами докато станат студенти или започнат работа. От 1 юли до 25 август зрелостниците трябва да подадат декларация образец 7 и да платят здравната си вноски за месец юли. Изключение правят тези млади хора, които веднага след завършването на гимназия започнат работа и се осигуряват от работодателите си. „Вноската за здравно осигуряване е в размер на 18.40 лева на месец. За сметка на републиканския бюджет се осигуряват здравно учениците навършили 18-годишна възраст, до завършване на средното си образование и студентите в редовна форма на обучение до навършване на 26-годишна възраст, т.е съществува един период от време в който те не са нито ученици, нито студенти и могат да се окажат с прекъснати здравно-осигурителни права“, каза Милена Борисова. Абитуриентите могат да направят справка за здравноосигурителния си статус, както и да проверят периодите, за които им липсват здравноосигурителни вноски чрез електронната услуга на НАП.\r\nАнна ЛОЗАНОВА", "date": "2017.07.09", "title": "Милена Борисова, НАП - Видин: От 1 юли 600 абитуриенти от областта трябва да плащат сами здравните си вноски"}
{"url": "http://www.focus-news.net/news/2017/07/09/2413718/pazardzhik-natovaren-e-trafikat-po-glaven-pat-i-8-v-uchastaka-ot-plovdiv-za-belovo-i-kostenets.html", "text": "Натоварен е трафикът по главен път I-8, в участъка от Пловдив през Пазарджик за Белово и Костенец, предаде репортер на Радио „Фокус“ – Пазарджик. Пътните настилки са сухи. Патрул на КАТ „Пътна полиция“ е разположен на разклона за село Мало Конаре, както и на кръстовището за село Варвара. По направлението се забелязва засилен трафик от товарни автомобили.\r\nАлбена ЖИЛЕКОВА", "date": "2017.07.09", "title": "Пазарджик: Натоварен е трафикът по главен път I-8, в участъка от Пловдив за Белово и Костенец"}
{"url": "http://www.focus-news.net/news/2017/07/09/2413720/prof-plamen-pavlov-armenski-ekip-snima-film-za-kirilitsata-za-da-pokazhe-che-tya-tragva-imenno-ot-starata-stolitsa-pliska.html", "text": "Арменски екип снима филм за кирилицата. Режисьор на филма е Татевик Шагонян, която е главен редактор в информационната агенция „Армен инфо“. Продуцент на филма е журналистката Сюзанна Бадуян. Това каза за Агенция „Фокус“ историкът проф. Пламен Павлов. „Идеята на филма е да се покаже откъде тръгва кирилицата, че тръгва именно от България и от старата столица Плиска“, посочи той. Проф. Павлов обясни, че арменският екип снима основно в Плиска, но прави снимки и във Велики Преслав. „Днес екипът беше и във Велико Търново. По този начин беше хвърлен мост към т.нар. второ южнославянско влияние, което идва от Велико Търново“, поясни той. „В църквата „Св. Седмочисленици“ разгледаха с голям интерес Плисковските елементи, които Цар Иван Асен Втори донася, когато строи църквата. Една колона на Хан Крум и една на Омуртаг, както и Кирилските надписи, прекрасните стенописи в църквата „Св. Петър и Павел““, посочи Пламен Павлов. „Филмът е частен проект на „Двора на кирилицата“, едно сравнително ново средище за българската култура и културен туризъм в Плиска, дело на Карен Алексанян. В последно време е много популярен и се посещава от много хора“, обясни проф. Павлов. „В „Двора на кирилицата“ има импровизиран музей, галерия с исторически картини и голяма композиция на скулптури на кирилски букви, направени от арменския скулптор с много интересен материал- камък, донесен от Армения“, каза още той.\r\nБиляна ИВАНОВА", "date": "2017.07.09", "title": "Проф. Пламен Павлов: Арменски екип снима филм за кирилицата, за да покаже, че тя тръгва именно от старата столица Плиска"}
{"url": "http://www.focus-news.net/news/2017/07/09/2413715/tass-ukrainskiyat-prezident-petro-poroshenko-blagodari-na-sasht-za-satrudnichestvoto-po-predotvratyavaneto-na-severen-potok-2.html", "text": "Президентът на Украйна Петро Порошенко изказа благодарности на държавния секретар на САЩ Рекс Тилърсън за сътрудничеството при предотвратяването на строежа на „Северен поток-2“, предава ТАСС.\r\nПетро Порошенко направи това изявление на съвместна пресконференция с Рекс Тилърсън в киев.\r\n„Искам да благодаря за нашето сътрудничество в енергийната сфера, което е много важно. Много важно е сътрудничеството ни по предотвратяването на строителството на политическия проект „Северен поток-2“, заяви украинският президент. Симеон Миланов", "date": "2017.07.09", "title": "ТАСС: Украинският президент Петро Порошенко благодари на САЩ за сътрудничеството по предотвратяването на „Северен поток-2“"}
{"url": "http://www.focus-news.net/news/2017/07/09/2413717/reuters-britanskiyat-ministar-na-pravosadieto-smyata-che-obedinenoto-kralstvo-tryabva-da-sklyuchi-targovski-sporazumeniya-sas-stranite-ot-aziya-i-latinska-amerika.html", "text": "Търговското споразумение със САЩ няма да е достатъчно за да компенсира излизането от Европейския съюз, смята британският министър на правосъдието Дейвид Лидингтън, предава Reuters.\r\nВ събота Тереза Мей прие уверенията на американския президент Доналд Тръмп, че ще има „много силно“ търговско споразумение с Британия, което ще бъде сключено „много, много бързо“, след като Обединеното кралство напусне ЕС.\r\n„Не би било достатъчно само по себе си, но ще е нещо хубаво, както и търговски споразумения с развиващите се икономики в Азия и Латинска Америка“, заяви министър Лидингтън. Симеон Миланов", "date": "2017.07.09", "title": "Reuters: Британският министър на правосъдието смята, че Обединеното кралство трябва да сключи търговски споразумения със страните от Азия и Латинска Америка"}
{"url": "http://www.focus-news.net/news/2017/07/09/2413714/hurriet-zapochna-finalniyat-etap-ot-pohoda-na-spravedlivosttav-istanbul.html", "text": "Лидерът на главната опозиционна партия в Турция, Кемал Кълъчдароглу започна финалните три киломентра от „Похода на справедливостта“, който се организира в протест срещу 25-годишната присъда за Енис Бербероглу, предава Hurriet.\r\nОпозиционният лидер Кълъчдароглу ще извърви два километра, заедно с представители на Народнорепубликанската партия, както и демонстранти. Последния един километър, той ще извърви сам.\r\nМеждувременно, голяма група участници в митинга, са се събрали и чакат на площад „Малтепе“, където се провежда „шествието за справедливост“. Говорителят на митинга Бариш Бозкюрт заяви, че се е обърнал към два милиона граждани в района „Малтепе“. Симеон Миланов", "date": "2017.07.09", "title": "Hurriet: Започна финалният етап от „Похода на справедливостта“в Истанбул"}
{"url": "http://www.focus-news.net/news/2017/07/09/2413710/interfaks-kremal-potvardi-predstoyashtiya-razgovor-na-liderite-ot-normandskata-chetvorka.html", "text": "Телефонният разговор между лидерите от „Нормандската четворка“ се подготвя, но не е ясно кога точно ще се проведе той, предава Интерфакс.\r\n„Да, телефонен разговор на „нормандската четворка“ е в дневния ред. Той се подготвя, но няма яснота кога точно“, заяви прессекретарят на руския президент, Димитрий Песков.\r\nПрезидентът на Украйна Петро Порошенко заяви, че такъв телефонен разговор може да се състои през юли месец, след което може да има и лична среща между лидерите. Симеон Миланов", "date": "2017.07.09", "title": "Интерфакс: Кремъл потвърди предстоящия разговор на лидерите от „Нормандската четворка“"}
{"url": "http://www.focus-news.net/news/2017/07/09/2413702/hurriet-prezidentat-erdogan-nareche-edin-ot-opozitsionnite-lideri-na-turtsiya-terorist.html", "text": "Президентът на Турция Ердоган нарече Селахатин Демирташ, затвореният съпредседател на „Народната демократична партия“, „терорист“, предава Hurriet .\r\n„Нямаме властта да пускаме терористи от затвора“, заяви Реджеп Тайип Ердоган в отговор на въпрос от репортер, който попита кога ще бъде пуснат Демирташ на свобода по време на пресконференция.\r\n„Турция е правова държава. Човекът, който споменахте е терорист. Той е такъв терорист, който насърчаваше кюрдските ми братя да излизат по улиците, което доведе до смъртта на 53 от кюрдските ми братя, убити от други кюрди. Това е едно от престъпленията му“, каза турският президент.\r\nСпоред президента на Турция, Демирташ има връзки с Кюрдската работническа партия.  Симеон Миланов", "date": "2017.07.09", "title": "Hurriet: Президентът Ердоган нарече един от опозиционните лидери на Турция „терорист“"}
{"url": "http://www.focus-news.net/news/2017/07/09/2413722/kyustendil-v-edna-lenta-se-izvarshva-dvizhenieto-i-na-tretoklasen-pat-623-bobov-dol-zhedna-pri-km-14900-poradi-aktiviziralo-se-svlachishte.html", "text": "В една лента се извършва движението и на третокласен път 623 Бобов дол - Жедна, при км 14+900, поради активизирало се свлачище. Това съобщи за Радио ‘‘Фокус’’ – Пирин дежурният в Областно пътно управление - Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Ограничено е движението за товарни автомобили над 12 тона на третокласен път 6222 Смоличано - Пелатиково, от км 10+000 до км 14+000, поради пропадане на част от пътното платно на няколко места. Двупосочно движение в една лента се извършва на третокласен път 107, след Рилски манастир, от км 31+350 до км 31+450, поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Шофьорите да се движат с повишено внимание на третокласен път 623 Враня стена – Габрешевци, от км 62+800 до км 65+360, тъй като се извършват частични ремонтни дейности на асфалтовата настилка.\r\nНатали СТЕФАНОВА", "date": "2017.07.09", "title": "Кюстендил: В една лента се извършва движението и на третокласен път 623 Бобов дол - Жедна, при км 14+900, поради активизирало се свлачище"}
{"url": "http://www.focus-news.net/news/2017/07/09/2413723/prof-plamen-pavlov-filmat-za-kirilitsata-na-armenskiya-ekip-shte-se-razprostranyava-na-balgarski-ruski-angliyski-i-armenski-ezik.html", "text": "Филмът за кирилицата на арменския екип ще се разпространява на български, руски, английски и арменски език. Това каза за Агенция „Фокус“ историкът проф. Пламен Павлов по повод снимането на филм за кирилицата от арменски екип. „Филмът е ориентиран към това, че кирилицата е създадена в България от учениците на светите братя. И че именно от Плиска, Велики Преслав, Охрид и Търново тази азбука и старобългарския език като език на Средновековието прониква в Източна Европа и в православния свят“, обясни той. Проф. Павлов посочи, че филмът на арменския екип е балансиран и иска по един модерен и европейски начин да се покаже какво България е дала на света и това, че азбуката тръгва от България, от Плиска. „В осъществяването на тази гениална азбука и посланието, което тя носи към останалите славяни и към православния свят голяма е заслугата и на светия княз Борис Михаил“, поясни историкът. „На 27 юли всяка година отбелязваме Деня на Светите Седмочисленици, най-известният от тях несъмнено е Свети Климент Охридски. Не бива да забравяме, че има и осми Седмочисленик, ако го кажем метафорично, и това е българският владетел Борис I Михаил“, коментира той и допълни, че цар Борис има основна заслуга за спасяването на делото на Кирил и Методий и за раждането на българската средновековна цивилизация. „Най-големият знак на тази цивилизация е кирилицата“, заяви Пламен Павлов. „Българите и арменците сме народни с много обща съдба, с общо минало, бъдеще и настояще. Хубаво е хората в България да знаят за заснемането на филма, няма по-добър начин това да достигне до много хора от Агенция „Фокус“, каза още той.\r\nБиляна ИВАНОВА", "date": "2017.07.09", "title": "Проф. Пламен Павлов: Филмът за кирилицата на арменския екип ще се разпространява на български, руски, английски и арменски език"}
{"url": "http://www.focus-news.net/news/2017/07/09/2413724/pregled-na-mezhdunarodnite-novini-do-18-chasa-agentsiya-fokus.html", "text": "Според представители на сирийската опозиция и на базираната в Лондон Сирийска обсерватория за правата на човека откакто САЩ и Русия се разбраха за примирие в югозападната част на страната, започващо от тази сутрин, не е имало никакви въздушни удари или бойни действия в региона.\r\nСирийската обсерватория сочи, че „спокойствието преобладава“ откакто примирието е влязло в сила. Представител на опозицията в град Дераа сочи, че не е имало значителни бойни действие. Сирийската армия не е излязла с коментар. \r\nСАЩ, Русия и Йордания постигнаха споразумение, което цели да се спрат бойните действие между сирийските правителствени сили и опозиционните групировки в Югозападна Сирия.\r\n***  Председателят на основаната турска Народнорепубликанска партия Кемал Кълъчдароглу съобщи, че ще върви сам до „митинга на справедливостта“ в Истанбул на 9 юли – последния и 25-ти ден от „марша на справедливостта“ от Анкара до Истанбул.\r\nМаршът започна след като съда осъди члена на партията Енис Бербероглу на 25 години живот, за „издаване на държавни тайни“. Продължилият 25-дни марш от Анкара до Истанбул, разстояние от около 426 км“ ще бъде приключено с огромен митинг на участниците в марша, които съобщават, че искат справедливост, независимо от партийния им уклон.\r\n„Нашият митинг на справедливостта ще се проведе в неделя. Ще вървя сам до мястото на митинга от кв. „Драгос“ в Истанбул. Призовавам гражданите, които искат да участват в марша да не ме чакат в „Драгос“. Ще вървя до митинга сам. Ако искате да участване, може да дойдете, разбира се“, заяви Кълъчдароглу. \r\nТой добави, че не иска политически знаци и флагове по време на митинга, включително и на неговата Народнорепубликанска партия. „На митинга приемам единствено турското национално знаме, „знамето на справедливостта“ и плакати на Кемал Ататюрк. Не искам никакви знамена на Народнорепубликанската партия. Ние искаме единствено справедливост. Ние живеем под нашия национален флаг заедно. Не смятаме за подходящо някой да носи други знамена. Ще смятаме тези, които носят други знамена, за провокатори“, заяви опозиционерът.\r\n***  Според председателя на македонската партия ДСИ Али Ахмети двата основни приоритета пред новата правителствена коалиция в Македония са решаването на спора с Гърция за името и влизането на страната в НАТО.\r\n\"Решаването на спора за името е един от най-важните приоритети. Ние сме съседи и нашето общо бъдеще е в Европейския съюз. Гърция трябва да носи факела, който ще ни води към ЕС \", заяви Ахмети, добавяйки, че страната може да се присъедини към НАТО с временното име, преди да се възобновят преговорите за решаване на спора.\r\n\"Трябва да имаме предвид и геополитическите въпроси и да работим усилено за присъединяването на Западните Балкани, тъй като ползи ще имат всички\", убеден е Ахмети.\r\n\"Искам категорично да подчертая, че Скопие няма никакви териториални претенции към Гърция и да уверя Атина, че Гърция няма да се изправи пред никаква заплаха от северната си съседка\", каза посочи политикът.\r\n***Президентът на САЩ Доналд Тръмп заяви, че е време да се работи „конструктивно“ с Русия.\r\nАмериканският президент каза, че руският му колега Владимир Путин е отрекъл намесата на Русия в американските избори през 2016 г.\r\n„Притиснах президента Путин два пъти за намесата в изборите ни“, написа Тръмп в „Туитър“, след като се върна от четиридневната си визита в Европа, където се срещна с Владимир Путин за първи път. \r\n„Сега е време да гледаме напред, и да работим конструктивно с Русия“, заяви американският президент.\r\n*** Министър-председателят на Ирак Хайдар Ал Абади обяви победа в „освобождаването на Мосул.\r\nТова заявиха от кабинета му, след близо девет месеца тежки сражения срещу „Ислямска държава“.\r\nХайдар Ал Абади „пристигна в освободения град Мосул, и поздрави героичните бойци, както и иракския народ за тази ключова победа“, заявиха от офиса на премиера.\r\n***Държавният секретар на САЩ Рекс Тилърсън заяви, че Русия трябва да направи първите стъпки към деескалация на насилието в източна Украйна, добавяйки, че основният приоритет на Вашингтон е украинският териториален интегритет.\r\nПо време на първата си визита в Украйна, Рекс Тилърсън каза, че САЩ разглеждат начините за промяна на статуквото в Украинската криза. Той добави, че предполагаемата руска намеса в американските избори през 2016 г. все още възпрепятства по-добрите отношения с Москва.\r\n*** Представители на Червен полумесец за Либия, намериха телата на 19 мигранти, за които се смята, че са от Египет.\r\nВластите считат, че мигрантите са преминали нелегално в Либия по суша, и са загинали от високите температури и глад, заяви говорителят на Червен полумесец за Тобрук, Халед Ал Раки.\r\nМигрантите са намерени на 400 километра южно от Тобруг, в пустинята Джагбуб. Седем от тях са идентифицирани по личните си документи, а за другите се смята, че са египтяни заради „външния си вид“.\r\n***Лидерът на главната опозиционна партия в Турция, Кемал Кълъчдароглу започна финалните три киломентра от „Похода на справедливостта“, който се организира в протест срещу 25-годишната присъда за Енис Бербероглу.\r\nОпозиционният лидер Кълъчдароглу ще извърви два километра, заедно с представители на Народнорепубликанската партия, както и демонстранти. Последния един километър, той ще извърви сам.\r\nМеждувременно, голяма група участници в митинга, са се събрали и чакат на площад „Малтепе“, където се провежда „шествието за справедливост“. Говорителят на митинга Бариш Бозкюрт заяви, че се е обърнал към два милиона граждани в района „Малтепе“.", "date": "2017.07.09", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/07/09/2413725/aktsenti-v-sutreshniya-blok-dobro-utro-balgariya-na-radio-fokus.html", "text": "Поредна вечер на протести в Асеновград след нападение на група роми срещу младежи от града. Как премина нощта и успяха ли институциите да чуят призивите на протестиращите? Повече ще научим в сутрешния блок „Добро утро, България“ на Радио „Фокус“ от Йордан Тодоров, член на Инициативния комитет на протестиращите в Асеновград. 27-годишен младеж от Смолян е в тежко състояние след нанесен му побой от страна на роми. Случаят предизвика и провеждането на протестно бдение. Докога ще продължава агресията и как проблемът с ромските общности може да бъде трайно решен? Отговорите ще потърсим с Манол Ружинов, председател на Младежко патриотично сдружение „Родопски хайдути” в Смолян и организатор на протеста. Нагласите на обществото спрямо проблема с ромските гета, тяхното изселване и по други актуални въпроси ще коментираме със социолога Първан Симеонов. Ще научим и какви са последните обновления в Столичния зоопарк и какво още се предвижда за обитателите и посетителите на зоологическата градина от директора на парка Добромир Бориславов. Ще повдигнем завесата на предстоящия театрален сезон за Драматичния театър в Пловдив, постигнатото през този и новините заглавия, които предвижда културната институция в репортаж на Тони Михайлов от Радио „Фокус“ - Пловдив. Албена Жилекова от Радио „Фокус“ - Пазарджик пък ще ни разкаже повече за възможностите за туризъм, които предлага планинския курорт Юндола. Тези и още теми в „Добро утро, България“ от 6.00 до 10.00 с водещ Виктория Месробович.", "date": "2017.07.09", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/09/2413727/stoil-alipiev-nazp-pri-proverka-na-naduvaemite-produkti-za-plazha-osnovnoto-za-koeto-tryabva-da-se-sledi-e-dali-ima-korektna-i-vyarna-informatsiya-na-balgarski-ezik.html", "text": "При проверка на надуваемите продукти за плажа основното, за което трябва да се следи е дали има коректна и вярна информация на български език. Това каза в интервю за Радио \"Фокус\" Стоил Алипиев председател на Националната асоциация за защита на потребителите. „За тези продукти – внос, е много важно инспекторите да не проверяват само дали има превод на български език, а да проверят тази информация дали най–правилно е пресъздадена и съответства на това, което е дал чуждестранният производител, защото тя касае, пряко безопасната експлоатация на дюшеците, възглавниците и поясите. Основно при проверките контролният орган трябва да следи за материята, от която са изработени дюшеците и възглавниците, дали се покриват изискванията за стандартите за безопасност от техническото пособие, което позволява съответните секции да поемат въздух и при пробив на някой от тях останалите да бъдат гаранция, че няма да се стигне до потъване. Също така трябва да бъдат проверени по безспорен начин инструкциите, които са на български език дали отговарят на инструкциите, дадени от производителя, ако продуктът е внос“, допълни Алипиев.", "date": "2017.07.09", "title": "Стоил Алипиев, НАЗП: При проверка на надуваемите продукти за плажа основното, за което трябва да се следи, е дали има коректна и вярна информация на български език"}
{"url": "http://www.focus-news.net/news/2017/07/09/2413705/elen-gerdzhikov-sos-reshenieto-za-demontazha-na-pametnika-1300-godini-balgariya-beshe-vzeto-prez-2014-g-za-tezi-dve-godini-nikoy-ne-se-angazhira-sas-zapazvaneto-mu.html", "text": "Заради истината е важно да се знае, че решението на Столичния общински съвет за демонтажа беше взето през 2014 г. За тези две години нито един инициативен комитет не се ангажира със запазването му, както това не се е случило и през целия период на неговото същестуване. За сметка на това днес се прави опит той да остане в този си вид с коктейли “Молотов” и палеж. Това написа в социалната мрежа „Фейсбук“ Елен Герджиков - председател на Столичен общински съвет, по повод палежа на крана, който участва в демонтирането на паметника „1300 години България“ при НДК. „С цената на реална опасност за здравето на случайно преминаващи граждани и с щети за стотици хиляди левове, демонтажът на последната пластика от паметника до НДК е временно спрян. Документи от 80-те години на миналия век и експертизи от 2003 и 2011 г. категорично показват, че конструкцията е компрометирана, след като още при строителството й са направени пропуски и е останала недовършена“, пише Герджиков. По думите му решението на Столичния общински съвет, което се изпълнява, е скулптурите да се демонтират внимателно, за да бъдат запазени и спасени, въпреки компрометираната конструкция. „На този фон коктейлите със запалителна течност ясно показват разликата в подходите и ценностните позиции“, пише още председателят на Столичния общински съвет.", "date": "2017.07.09", "title": "Елен Герджиков, СОС: Решението за демонтажа на паметника „1300 години България“ беше взето през 2014 г., за тези две години никой не се ангажира със запазването му"}
{"url": "http://www.focus-news.net/news/2017/07/09/2413719/afp-frenskiyat-prezident-emanyuel-makron-pozdravi-voynitsite-koito-osvobodiha-mosul-ot-islyamska-darzhava.html", "text": "Френският президент Еманюел Макрон поздрави иракските войници, които освободиха Мосул от „Ислямска държава“, предава AFP.\r\n„Мосул е освободен от Ислямска държава. Почит от Франция към всички онези, които заедно с нашите войници, допринесоха за тази победа“, написа Макрон в социалните мрежи.\r\nГоворител на Въоръжените сили на Франция заяви, че френски изтребители са извършили над 600 бойни полета срещу „Ислямска държава“ в Мосул. Симеон Миланов", "date": "2017.07.09", "title": "AFP: Френският президент Еманюел Макрон поздрави войниците, които освободиха Мосул от „Ислямска държава“"}
{"url": "http://www.focus-news.net/news/2017/07/09/2413728/smolyan-dora-yankova-zapochva-parlamentarni-initsiativi-za-spasyavane-na-rodopskite-sela.html", "text": "Хората от горното поречие на река Арда искат нормални здравни грижи, качествена питейна вода, добри пътища и справедлива пенсионна реформа. Това констатира депутатът от Коалиция \"БСП за България\" Дора Янкова, съобщиха от пресцентъра на БСП - Смолян. Серия от парламентарни питания и инициативи готви смолянският депутат Дора Янкова, заради сериозните проблеми, които имат жителите на селата от горното поречие на река Арда. Депутатът от левицата проведе няколко приемни за хората от селата Арда, Могилица и Смилян, както и съседните им по-малки населени места. Десетки споделиха своите проблеми и се оплакаха от липсата на държавна и общинска политика за живеещите в  селата. \r\nВ село Арда хората настояха да се реши проблема с азбестовите тръби. Според местните жители старите водопроводи са причина за зачестилите заболявания. Освен това те  аварират често и създават проблеми. „Не сме съгласни да плащаме високи сметки, а да получаваме вода с лошо качество”, коментираха присъстващи на приемната, визирайки поскъпването на водата в селата, заради решение на Асоциацията по ВиК. Жителите на Арда поискаха Дора Янкова да настоява за  повече здравни грижи за хората. Те са на мнение, че парите за здраве не се изразходват правилно. „Не може 4 млрд. лв. да дават всяка година за здравеопазване, а да няма пари за лечение на тежките болести”, коментираха участниците. В селото в момента се провежда поредна акция за набиране на средства за лечение на млад мъж, за чийто живот са необходими 50 000 лв. Всеки дарява колкото може, но при ниските пенсии и заплати процеса върви бавно. Хората са на мнение, че към тях има несправедливо отношение относно здравните грижи и посочиха, че за 5 селища лекар идва веднъж седмично за няколко часа и призоваха депутата това да се промени. Лошото състояние на пътищата също бе един от сигналите. Жител на село Гоздевица обясни, че повече от година единствения път в селото е прекъснат от свлачище. Не се прави нищо за възстановяването, а по него освен собствениците на имоти преминават и стотици туристи към връх Ком. Улиците в Арда, село Годевица и Алиговска също не са ремонтирани с години, което създава проблеми с достъпността, а вече има разкрити хотели и къщи за гости, които се надяват на посещения, за да се запазят малкото останали млади хора.\r\nВ село Могилица участници в приемната благодариха на Дора Янкова за законодателните инициативи за връщането на горите на потребителски и добивни кооперации, които депутатът предприе в 43-тото Народно събрание. Те я призоваха да завърши започнатото и горите да се върнат на собствениците им с нужните законови промени. В селото настояха и за подкрепа на малките ферми и планинското земеделие, които продължават да загиват, заради липсата на защита. Оплакаха се и от несправедливата пенсионна реформа. Жителка на селото настоя пред Дора Янкова да се промени ощетяващия закон, според който липсата на работа 1 година преди пенсия обрича хората в селата да губят стажа и натрупаното в рамките на 40 години. \r\nДа се разкрие филиал на спешна помощ с една линейка, още настояха  жителите  на село Могилица. Според тях това ще позволи да се подобри здравното обслужване на всички жители в горното поречие на река Арда в общините Смолян и Рудозем. Така ще се улесни и спешната помощ, защото няма да пътува по 30 минути или един час от Смолян. \r\nМладежи от село Смилян призоваха Дора Янкова да настоява пред Агенция „Пътна инфраструктура” да бъде ремонтирана велоалеята по новия път от Рудозем до Смилян. В момента тя е в окаяно състояние и е опасна за колоездачите. Хотелиерите и младежите посочиха като пропуск на пътната агенция и липсата на пътни знаци и информационни табели с природните и исторически обекти по новоизградените пътища към Смилян, което е проблем за туристите. Хора от селото се оплакаха на Янкова и че не са сменени водопроводните при асфалтиране на улици в селото и това крие риск те пак да бъдат разкопани. Местните се оплакаха и от големите съгласувателни процедури при усвояването на дървесината, засегната от корояд. Въпреки, че проблема е изключително сериозен има редица бюрократични пречки, които бавят почистването на горите и заразата продължава да вилнее.\r\nЛипсата на обществен превоз до повече от 10 малки села също бе поставено като сериозен проблем пред Дора Янкова. Според потърпевшите от няколко години са спрени автобусите до села като Кремене, Киселчово, Сивино, Чеплят и др. Живеещите там са принудени да минават километри пеш, за да стигнат до единствената автобусна линия или да плащат скъпо за такси. \r\nВсички участници в приемните от селата в горното поречие на река Арда поискаха да се поднови инициативата за откриване на трансграничния туристически път Арда - Паранести, който се неглижира от управлението на Николай Мелемов. Този проект според тях ще доведе до икономическо раздвижване в района. \r\nДора Янкова обобщи, че ще постави всички сигнали до съответните министри и ще търси решение на проблемите на най-високо ниво. Според нея хората в селата са изоставени и забравени и са лишени вече от елементарни услуги.", "date": "2017.07.09", "title": "Смолян: Дора Янкова започва парламентарни инициативи за спасяване на родопските села"}
{"url": "http://www.focus-news.net/news/2017/07/09/2413721/turkish-minute-opozitsionnite-partii-v-turtsiya-razkritikuvaha-izkazvaneto-v-koeto-prezidentat-erdogan-nareche-edin-ot-liderite-im-terorist.html", "text": "„Народната демократична партия“(НДП), както и Народнорепубликанската партия (НРП)разкритикуваха изказването на турския президент Ердоган, в което той заяви, че съпредседателят на НДП Селахатин Демирташ „терорист“, предава Turkish Minute .\r\nОт НДП излязоха с изявление, в което осъдиха изказванията на Реджеп Тайип Ердоган, което се случи по време на пресконференция на срещата на Г-20 в Хамбург.\r\n„Осъждаме и протестираме срещу изказването на Ердоган, по възможно най-голям начин. Историята ще покаже кой е терорист. Ние искаме да споделим с обществото нашата решителност да държим председателят на АКП отговорен за гореспоменатите арогантни думи, както в политическата сфера, така и в международното право“, се казва в изявлението на Народната демократична партия.\r\nОпозицията разкритикува президента Ердоган за намесата му в решенията на съда, обвинявайки го, че влияе на съдебните решения. Симеон Миланов", "date": "2017.07.09", "title": "Turkish Minute: Опозиционните партии в Турция разкритикуваха изказването, в което президентът Ердоган нарече един от лидерите им „терорист“"}
{"url": "http://www.focus-news.net/news/2017/07/09/2413732/mia-makedonska-parlamentarna-delegatsiya-shte-otdade-pochit-na-zhertvite-ot-klaneto-v-srebrenitsa.html", "text": "Македонска парламентарна делегация ще присъства за първи път, по инициатива на асоциация „АВАЗ“, в отбелязването на клането в Сребреница на 11 юли, предава Македонската информационна агенция .\r\nПарламентарната делегация съставена от трима души, ще се води от депутата Зекир Рамчиломич.\r\n„С това действие, македонският парламент отдава почитта си към жертвите на геноцида, и изразява най-дълбоките си съболезнования към семействата на жертвите от геноцида в Сребреница през 1995 година“, заяви народният представител Рамчилович. Симеон Миланов", "date": "2017.07.09", "title": "МИА: Македонска парламентарна делегация ще отдаде почит на жертвите от клането в Сребреница"}
{"url": "http://www.focus-news.net/news/2017/07/09/2413735/vladimir-moskov-kmet-na-obshtina-gotse-delchev-obshtestvenite-problemi-v-selata-nay-chesto-kasayat-infrastrukturata.html", "text": "Обществените проблеми, които споделят хората по време на изнесените приемни, най-често касаят инфраструктурата в селата. Това каза за Радио „Фокус“ - Пирин Владимир Москов, кмет на Община Гоце Делчев. „Поставят се и социални проблеми; проблеми, свързани с благоустрояването в населените места; също така подпомагане на хора в беда; проблеми, свързани със собственост; здравни проблеми. Създава се възможност при тези приемни да се обсъждат с местните ръководства конкретни въпроси, касаещи инфраструктурата на селата“, посочи той. Кметът добави, че се коментират и проблемите на местния бизнес, там където има изградена бизнес-структура, в лицето на цехове и предприятия. По думите му решаването на проблемите на бизнеса също е жизнено важно за общината, с оглед осигуряване на работа за населението.\r\nНатали СТЕФАНОВА", "date": "2017.07.09", "title": "Владимир Москов, кмет на Община Гоце Делчев: Обществените проблеми в селата най-често касаят инфраструктурата"}
{"url": "http://www.focus-news.net/news/2017/07/09/2413734/cnn-rusiya-i-sasht-mogat-da-sazdadat-savmestna-grupa-za-kiberbezopasnost.html", "text": "Президентът Доналд Тръмп отказа да опровергае руската версия за срещата си с президента на Русия Владимир Путин, предава CNN .\r\nОсвен това, американският президент обяви, че САЩ и Русия могат да създадат „непробиваема“ група за кибербезопасност. \r\n„Путин и аз обсъдихме създаването на непробиваема група за киберсигурност, тъй че хакерски нападения по избори, както и много други негативни неща, да бъдат предотвратени и сигурни“, каза Доналд Тръмп в социалната мрежа „Туитър“. Симеон Миланов", "date": "2017.07.09", "title": "CNN: Русия и САЩ могат да създадат съвместна група за кибербезопасност"}
{"url": "http://www.focus-news.net/news/2017/07/09/2413729/interfaksgeneralniyat-sekretar-na-oon-antonio-guteresh-prizova-za-spazvaneto-na-primirieto-v-ukrayna.html", "text": "За строгото съблюдаване на режима на прекратяване на огъня от страна на украинското правителство и бунтовниците в Донбас, призова генералният секретар на ООН Антонио Гутереш, предава Интерфакс .\r\n„Знаем, че все още има престрелки. Естествено призоваваме към пълното прекратяване на огъния“, каза той по време на среща с премиера на Украйна Владимир Гройсман.\r\nПо-рано между Киев и Донбас бе обявено примирие. Украинският президент Петро Порошенко каза, че е необходимо ООН активно да участва в решаването на актуалните за Украйна въпроси. Симеон Миланов", "date": "2017.07.09", "title": "Интерфакс:Генералният секретар на ООН Антонио Гутереш призова за спазването на примирието в Украйна"}
{"url": "http://www.focus-news.net/news/2017/07/09/2413739/kuna-turtsiya-i-iran-shte-zasilvat-ikonomicheskite-si-i-targovski-vrazki.html", "text": "Министърът на комуникациите и информационната нехнология на Иран Махмуд Ваези обсъди насърчаването на турско-иранските икономически отношения с турския министър на икономиката Нихат Зейбекджи, предава кувейтската информационна агенция KUNA.\r\nТехеран и Анкара са решени да премахнат всички препятствия за насърчаването на банковите си отношения и увеличаването на търговския обмен, заяви иранският министър Ваези.\r\nДвете страни се съгласиха да положат повече усилия за прерастването на преференциалния търговски статут в търговско споразумение.  Симеон Миланов", "date": "2017.07.09", "title": "Kuna: Турция и Иран ще засилват икономическите си и търговски връзки"}
{"url": "http://www.focus-news.net/news/2017/07/09/2413736/the-straits-times-severna-koreya-zayavi-che-deystviyata-na-sasht-i-yuzhna-koreya-mogat-da-dovedat-do-yadrena-voyna.html", "text": "Северна Корея заяви, че петдневните военни учения на САЩ и Южна Корея, водят Корейския полуостров до „повратната точка“ на ядрената война, предава The Straits Times.\r\nСъюзниците проведоха петдневни учения, в отговор на ескалиращото напрежение с Пхенян.\r\nСевернокорейските медии обвиниха Вашингтон и Сеул в задълбочаване на напрежението.\r\n„Не си играйте с барутния погреб“, обърнаха се те към САЩ.\r\n„Със своята военна провакация, САЩ рискува да изложи полуостровът на риска от ядрена война“, се твърди в Пхенян. Симеон Миланов", "date": "2017.07.09", "title": "The Straits Times: Северна Корея заяви, че действията на САЩ и Южна Корея могат да доведат до ядрена война"}
{"url": "http://www.focus-news.net/news/2017/07/09/2413740/plovdiv-selo-svezhen-otbelyazva-30-godini-ot-obyavyavaneto-mu-za-arhitekturno-istoricheski-rezervat.html", "text": "Пловдивското село Свежен отбелязва 30 години от обявяването му за архитектурно-исторически резерват. Това съобщи за Радио „Фокус“ – Пловдив Христо Енков, кмет на населеното място. По думите му честванията ще се проведат в три последователни съботи и недели. „На 15 и 16 юли ще се проведе научна конференция с участието на 9 изявени учени, които са изследователи на Аджарската книжовна и художествена школа. На 22 и 23 юли ще се проведат Дни по археология с проф. Валерия Фол, като ще се акцентира върху тракийските светилища в Свежен и Брезово. През август ще се проведат и събития по повод героизма на Хаджи Димитър, чиято памет отбелязваме всяко лято близо до Свежен“, обясни Христо Енков.\r\nТой посочи, че събитията по повод 600 години история на Свежен и 30 години от обявяването на населеното място за архитектурно-исторически резерват са започнали още вчера с лекции, богата фолклорна програма и общо хоро на площада.\r\nТони МИХАЙЛОВ", "date": "2017.07.09", "title": "Пловдив: Село Свежен отбелязва 30 години от обявяването му за архитектурно-исторически резерват"}
{"url": "http://www.focus-news.net/news/2017/07/09/2413726/reuters-stotitsi-hilyadi-turski-grazhdani-se-sabraha-na-nay-golemiya-protest-sreshtu-deystviyata-na-turskoto-pravitelstvo.html", "text": "Стотици хиляди се събраха в Истанбул на кулминацията на 25-дневния марш, който се превърна в най-големия протест срещу действията на турските власти след неуспешния преврат от юли 2016 г., предава Reuters.\r\nС турски знамена и плакати с надписи „Справедливост“ в червено и бяло, демонстрантите се събраха да слушат главния опозиционен водач Кемал Кълъчдароглу.\r\nКемал Кълъчдароглу, който е лидер на светската и кемалистка Народнорепубликанска партия, тръгна от столицата през юни месец, за да протестира срещу осъждането на партийния член Енис Бербероглу.\r\nЕнис Бербероглу бе първият депутат от Народнорепубликанската партия, който бе арестуван след неуспешния преврат от юли 2016 г. Оттогава около 50 хиляди души са арестувани, а 150 хиляди учители, съдии и военни бяха уволнени.\r\nКълъчдароглу заяви, че триседмичният му марш е помогнал на турците „да отхвърлят ризата на страха“, откакто в страната е обявено извънредно положение.\r\nПрезидентът Ердоган разкритикува Кемал Кълъчдароглу за протеста му, заявявайки, че правосъдието трябва да се търси в парламента, а не на улицата. Според Реджеп Тайип Ердоган, протестиращите са свързани с тези, които са извършили неуспешния опит за преврат.  Симеон Миланов", "date": "2017.07.09", "title": "Reuters: Стотици хиляди турски граждани се събраха на най-големия протест срещу действията на турското правителство"}
{"url": "http://www.focus-news.net/news/2017/07/09/2413733/mvnr-postignata-be-baza-za-kompromis-po-dogovora-za-dobrosasedstvo-mezhdu-balgariya-i-makedoniya.html", "text": "Екатерина Захариева проведе консултации по Договора за добросъседство с колегата си от Република Македония, съобщават от пресцентъра на Министерство на външните работи. Делегации от Министерството на външните работи на Република България и от Министерството на външните работи на Република Македония, водени от министър Екатерина Захариева и министър Никола Димитров, проведоха двудневни консултации по проекта на Договора за приятелство, добросъседство и сътрудничество между двете държави. Разговорите, които се проведоха в България, преминаха в конструктивна атмосфера. Постигната бе база за компромис. Следващата крачка е пристъпване към консултации и вътрешносъгласувателни процедури.", "date": "2017.07.09", "title": "МВнР: Постигната бе база за компромис по Договора за добросъседство между България и Македония"}
{"url": "http://www.focus-news.net/news/2017/07/09/2413742/georgi-ikonomov-kmet-na-obshtina-bansko-shte-prodalzha-da-initsiiram-izneseni-priemni-po-selata-v-obshtinata-zashtoto-prekiyat-kontakt-s-horata-v-izklyuchitelno-vazhen.html", "text": "Ще продължа да инициирам изнесени приемни по селата в общината, защото прекият контакт с хората в изключително важен. Това каза за Радио „Фокус“ - Пирин Георги Икономов, кмет на Община Банско. Той уточни, че в рамките на един ден е провел изнесени приемни по селата на територията на общината, на които се е срещнал отблизо с жителите, а те открито са разговаряли с него за своите проблеми. Икономов посочи, че на една от срещите, писателят Спас Попов от село Гостун е отправил молба към него за подпомагане издаването на художествено–документален роман за деца и възрастни, свързан с историята на селото, като е споделил, че има три проекта на книги, свързани с Банско. Кметът отбеляза, че е поел ангажимент за бързото решаване на проблемите на хората, там където е възможно, на повдигнатите въпроси за водопроводната мрежа, инфраструктурата и изграждането на подпорни стени и канализация. Той заяви, че заедно с кметовете на населени места ще продължи да търси решения за преодоляването на обществените проблеми. „Убеден съм, че дължим внимание на всеки един проблем, защото само така хората чувстват близо до себе си управлението на Общината“, каза още Георги Икономов.\r\nНатали СТЕФАНОВА", "date": "2017.07.09", "title": "Георги Икономов, кмет на Община Банско: Ще продължа да инициирам изнесени приемни по селата в общината, защото прекият контакт с хората в изключително важен"}
{"url": "http://www.focus-news.net/news/2017/07/09/2413738/anadolu-agency-turtsiya-eliminira-sedem-dushi-ot-kyurdskata-rabotnicheska-partiya.html", "text": "Турските въоръжени сили елиминираха седем души от“ Кюрдската работническа партия „в югоизточните провинции Хакари и Сирнак, предава Anadolu Agency .\r\nТрима от тях са убили при антитерористична операция в Сирнак, според турския Генерален щаб.\r\nЧетирима други са загинали при сражение с военните в Хакари, казаха представители на армията.\r\nАгенция „Фокус“ припомня, че в конфликта между Турция и „Кюрдската работническа партия“ повече от 1200 души загинаха от 2015 г. досега.  Симеон Миланов", "date": "2017.07.09", "title": "Anadolu Agency: Турция елиминира седем души от „Кюрдската работническа партия „"}
{"url": "http://www.focus-news.net/news/2017/07/09/2413741/hurriet-opozitsionniyat-turski-lider-kemal-kalachdaroglu-zayavi-che-v-momenta-turtsiya-zhivee-v-diktatorska-era.html", "text": "„Походът на справедливостта“ е първата стъпка към възраждане, смята опозиционният турски лидер Кемал Кълъчдароглу, предава Hurriet .\r\nОписвайки причината за похода, Кълъчдароглу заяви, че прави това заради „липсващото правосъдие“, както и многото затворени журналисти и държавни служители, уволнени заради извънредното положение.\r\nПредседателят на Народнорепубликанската партия обеща да „донесе справедливост на страната“, заявявайки, че в момента Турция живее в „диктаторска ера“.\r\nТой призова за силен Конституционен съд, който да не „получава инструкции от президентски дворец“.\r\nКемал Кълъчдароглу предяви списък с искания към правителството по време на речта си. Едно от най-важните му искания, е премахването на извънредното положение, което протича почти една година.\r\nТой също така, пожела да се освободят всички затворени журналисти, гаранции за свободата на словото, продължаване на борбата срещу организацията на Гюлен, защита на парламентаризма в противовес на авторитарното управление, както и равенство между двата пола.\r\nНа мероприятието присъстваха стотици хиляди граждани, а според някои от организаторите му, е имало два милиона души.  Симеон Миланов", "date": "2017.07.09", "title": "Hurriet: Опозиционният турски лидер Кемал Кълъчдароглу заяви, че в момента Турция живее в „диктаторска ера“"}
{"url": "http://www.focus-news.net/news/2017/07/09/2413746/plovdiv-protestirashtite-v-asenovgrad-veche-se-sabirat-pred-pametnika-na-tsar-ivan-asen-ii.html", "text": "Протестиращите в Асеновград вече започнаха да се събират пред паметника на Цар Иван Асен II, предаде репортер на Радио „Фокус“ – Пловдив. Полицейското присъствие в района е засилено. Сред изразяващите недоволството си хора се забелязват лозунги като „Циганите - европейска ценност на политиците“ и „Гласувайте за супата“, а някои от протестиращите носят фланелки с надпис „Аз съм Асеновград“. Различни сдружения за излъчили свои представители на протеста, а по-късно той се очаква да премине в шествие.  \r\nЦветана ТОНЧЕВА", "date": "2017.07.09", "title": "Пловдив: Протестиращите в Асеновград вече се събират пред паметника на Цар Иван Асен II"}
{"url": "http://www.focus-news.net/news/2017/07/09/2413737/predstoyashti-sabitiya-v-stranata-za-10-yuli-agentsiya-fokus.html", "text": "***\r\nОт 09.00 часа вицепрезидентът Илияна Йотова ще открие Международната конференция „Дни на математиката в София 2017”. Форумът ще се проведе в София Хотел Балкан, зала „Роял” и е организиран от Института по математика и информатика на БАН, със съдействието на Съюза на математиците в България и Факултета по математика и информатика на СУ „Св. Климент Охридски“.\r\n***\r\nОт 10.00 часа, в Централния военен клуб в град София, ще се проведе Национална конференция „Отбранителна и аерокосмическа индустрия и изследвания“ под патронажа на президента Румен Радев. Специално участие ще вземат Елжбета Биенковска, европейски комисар по вътрешен пазар, промишленост, предприемачество и малки и средни предприятия, Хорхе Домек, изпълнителен директор на Европейската агенция за отбрана (ЕАО), вицепремиерът Томислав Дончев, вицепремиерът по икономическата и демографската политика Валери Симеонов и вицепремиерът по обществения ред и сигурността и министър на отбраната Красимир Каракачанов. \r\n***\r\nОт 10.00 часа в двора на Факултет „Пожарна безопасност и защита на населението“ (ул. „Пиротска“ 171) 44-ма пожарникари ще положат тържествена клетва за стъпване в редиците на ГДПБЗН. На церемонията ще присъства ръководството на ГД „Пожарна безопасност и защита на населението“, представители на ръководството на МВР, ректорът на Академията на МВР, кметът на София Йорданка Фандъкова.\r\n***\r\nОт 09.30 часа 2 състав на Софийски градски съд ще проведе съдебно заседание по делото срещу прокурор Димитър З., обвинен в престъпление по чл. 143, ал.1 и чл. 338, ал. 1 от Наказателния кодекс. \r\n***\r\nОт 10.00 часа 10 състав на Специализираният наказателен съд ще проведе съдебно заседание по делото срещу Кольо К., Мариета В., Галина В., Маргарита К. и Кирил К., обвинени в образуване и ръководене на организирана престъпна група. \r\n***\r\nОт 10.30 часа 10 състав на Специализираният наказателен съд ще проведе съдебно заседание по делото срещу Стоян Ц., Милен В., Николай Ш., Никола П., Иван Ч. и Спас С., обвинени в образуване и ръководене на организирана престъпна група. \r\n***\r\nОт 11.00 часа 11 състав на Специализираният наказателен съд ще проведе съдебно заседание по делото срещу Борислав Т., Николай М., Методи Г., Христо Н., обвинени в образуване и ръководене на организирана престъпна група. \r\n***\r\nОт 11.00 часа в Американския център на Столична библиотека (пл. „Славейков” № 4А) ще се състои пресконференция за стартирането на Програма „Култура” на Столична община с предстоящата сесия за 2018 г. В нея ще участват Малина Едрева, председател на Постоянната комисия по образование, култура, наука и културно многообразие, доц. д-р Тодор Чобанов, заместник-кмет на Столична община, Биляна Генова, директор на Дирекция „Култура” и проф. Николай Йорданов, председател на Творческия съвет на Столична програма „Култура”.\r\n***\r\nОт 11.00 часа в Градска градина ще се състои откриване на фотоизложбата на Руското географско дружество „Най-красивата страна“. \r\n***\r\nОт 13.00 часа 4 състав на Специализираният наказателен съд ще проведе заседание по делото срещу Ценко Ч., Мартин Ч., Иван Т., Димитър К., Иван Т., Касъм К., Сашо Д. и Васил Ф., обвинени в организиране и ръководен на престъпна група. \r\n***\r\nОт 13.00 часа, в Националния пресклуб на БТА, Центърът за междуетнически диалог и толерантност „Амелипе“ организира пресконференция на тема „Има ли етническо напрежение в Асеновград“. \r\n***\r\nОт 11.00 часа в зала 5 на Община Благоевград ще се проведе пресконференция за проект „Изграждане на социални жилища в IV микрорайон”.\r\n***\r\nОт 09.30 часа, в Гранд хотел „Приморец“ ще бъде открита XII Конференция на Балканската и Евро-средиземноморска мрежа на съдебните съвети. Официално откриване ща направи представляващия ВСС Димитър Узунов, а въведения по темите на конференцията ще направят Милка Итова – член на ВСС и Сотир Цацаров – Главен прокурор на Република България.\r\n***\r\nОт 11.00 часа пред Щаба на ВМС ще се състои военен ритуал по поднасяне на венци и цветя на паметника на контраадмирал Иван Вариклечков по случай 126-та годишнина от рождението му.\r\n***\r\nОт 14.00 до 16.00 часа, в клуба на ПП ГЕРБ (ул. „Г. Бенковски“ 1), народният представител от ПП ГЕРБ – Варна Нели Петрова ще има приемен ден за граждани.\r\n***\r\nОт 17.00 часа в Народно читалище „П. Р. Славейков – 1901“ в с. Аврен ще се проведе приемна на народните представители от „БСП за България“ проф. Анелия Клисарова и Иван Иванов. \r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на второ четене на Наредба за изменение и допълнение на Наредба за определянето и администрирането на местните такси и цени на услуги и права на територията на община Враца.\r\n***\r\nОт 17.30 часа, в офиса на ПП ГЕРБ – Враца (бул. „Демокрация“ 2), народният представител от ПП ГЕРБ инж. Петя Аврамова организира приемен ден за граждани от областта. \r\n***\r\nБизнес конференция за търговско-икономическите отношения между България и Виетнам ще се проведе в града.\r\n***\r\nОт 09.00 до 13.00 часа в Младежки център – Добрич, Градски парк „Св. Георги“ и Комплекс „Резиденция“ ще се проведе инициативата Еко лято 2017 – спортни и занимателни игри, прожекции на филми, посещение на басейн и др. \r\n***\r\nОт 08.00 до 17.00 часа, в Народно читалище „Йордан Йовков – 1870 г.“, ще се проведе лятна детска занималня. \r\n***\r\nОт 11:00 часа в Историческия музей ще се открие фотодокументалната изложба „Съратници на Апостола от Карлово“.\r\n***\r\nОт 11.00 до 13.00 часа в офиса на ПП ГЕРБ ще се проведе приемен ден на народните представители Дилян Димитров и  Ирена Димова. \r\n*** \r\nОт 10.00 часа в офиса на ПП ГЕРБ в Пазарджик, народните представители от Пазарджишка област ще дадат пресконференция по актуални политически теми.\r\n***\r\nОт 10.00 часа в централния офис на ПП ГЕРБ в Перник (ул. „Търговска“ 30) народният представител от ПП ГЕРБ-Перник д-р Александър Александров организира приемен ден за жители на града и населените места в общината.\r\n***\r\nОт 10.00 часа пред МБАЛ „Свети Мина“ (Колелото на гарата) ще проведе протест от страна на работещите там по повод неизплатени заплати и бъдещото на болницата. \r\n***\r\nОт 09:15 часа в зала 1 на Пловдивския апелативен съд ще се гледа делото, образувано по жалби на подсъдимия Ивелин С. и частните обвинители срещу присъда на Окръжен съд – Стара Загора, с която той е признат за виновен, че при управление на трактор по непредпазливост е причинил смъртта на мъж. \r\n***\r\nВ 10:30 часа на бул. „Шести септември“ ще се състои освещаване и официално откриване на новото кметство на район \"Източен\".\r\n***\r\nОт 12.00 часа в офиса на ПП ГЕРБ на бул. \"Марица\" 91 ще се проведе пресконференция на народни представители от ПП ГЕРБ от 16-ти и 17-ти МИР по актуални теми. Ще участват Менда Стоянова- председател на ПК по бюджет и финанси, Спас Гърневски и Запрян Янков. \r\n***\r\nОт 12.00 часа в централния офис на ГЕРБ (ул. „Чипровци“ 2) народните представители от 19-и МИР – Русе Пламен Нунев, Светлана Ангелова и д-р Андриан Райков ще представят позиции и ще отговорят на въпроси по актуални теми по време на пресконференция. \r\n***\r\nОт 10.00 часа в Пресклуба на БТА – Стара Загора ще се проведе пресконференция на „Да България“. \r\n***\r\nОт 10.00 до 12.00 часа в Детски отдел на библиотека „Родина“ ще се проведе програма за лятна работа с деца. \r\n***\r\nОт 21.00 часа на сцена „Лапидариум“ в Регионалния исторически музей ще се проведе „Театър под звездите“ - избрано от репертоара на Драматичен театър  „Гео Милев“ - Стара Загора и „Полет над кукувиче гнездо“ от Кен Киси.", "date": "2017.07.09", "title": "Предстоящи събития в страната за 10 юли (Агенция „Фокус“)"}
{"url": "http://www.focus-news.net/news/2017/07/09/2413730/kemal-kalachdaroglu-tozi-pohod-ne-svarshva-tuk-toy-e-samo-nachaloto.html", "text": "Лидерът на основната опозиционна партия в Турция се обърна към огромна тълпа по време на кулминацията на продължилия месец „Поход на справедливостта“, предава Middle East Eye.\r\nОпозиционният водач Кемал Кълъчдароглу обеща да донесе демокрация на страната.\r\n„Този поход не свършва тук, това е само началото“, каза той, обръщайки се към хиляди демонстранти присъстващи на най-голямото опозиционно събиране.\r\n„Със сигурност ще донесем първокласна демокрация на тази страна. Всеки ще има възможност да се изрази“, добави лидерът на Народнорепубликанската партия.\r\nПоддръжниците на Кълъчдароглу сравниха едномесечния му поход с известния „Солен марш“ на Махатма Ганди през 1930 година.\r\nСмята се, че стотици хиляди присъстват на мероприятието, като някои източници говорят за до един милион души.\r\nТурското правителство отхвърли мероприятието, заявявайки, че политическите въпроси трябва да се решават в парламента, а не на улицата.Симеон Миланов", "date": "2017.07.09", "title": "Кемал Кълъчдароглу: Този поход не свършва тук, той е само началото"}
{"url": "http://www.focus-news.net/news/2017/07/09/2413745/nimh-utre-shte-bade-slanchevo-s-maksimalni-temperaturi-mezhdu-31-i-36.html", "text": "През нощта ще е ясно, утре – предимно слънчево. В следобедните часове над планините ще се развива купеста облачност, но само на отделни места там ще превали краткотраен дъжд. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Вятърът ще е слаб от изток-югоизток. Максималните температури ще са между 31° и 36°, в крайните югозападните райони до 38°. Атмосферното налягане е по-високо от средното за юли, ще се повиши още малко.  \r\nНад Черноморието ще е слънчево. Ще духа слаб до умерен изток-югоизточен вятър. Максималните температури ще са 24° - 27°. Температурата на морската вода е 22°-25°, северно от нос Калиакра - 15°. Вълнението на морето ще бъде около 2 бала. \r\nНад планините ще бъде предимно слънчево. След обяд ще се развива купеста облачност, но само на отделни места ще превали краткотрайно. Вятърът ще отслабне. Ще е слаб до умерен от югоизток, над 2500 м от северозапад. Максималната температура на височина 1200 метра ще е около 25°, на 2000 метра – около 18°. \r\nПрез следващите два дни времето ще бъде предимно слънчево, около и след обяд - горещо; температурите на места в равнините ще достигат 38° - 39°. В сряда по-късно през деня от северозапад ще започне да прониква хладен въздух, ще се развие купеста и купесто-дъждовна облачност и на отделни места привечер и през нощта срещу четвъртък ще превали и прегърми. В четвъртък захлаждането ще продължи, на места ще превали краткотраен дъжд, придружен с гръмотевици, възможни са и градушки.", "date": "2017.07.09", "title": "НИМХ: Утре ще бъде слънчево с максимални температури между 31° и 36°"}
{"url": "http://www.focus-news.net/news/2017/07/09/2413748/pazardzhik-kartofi-domati-i-chushki-sa-nay-tarsenite-zelenchutsi-na-stokovata-borsa-v-selo-ognyanovo.html", "text": "Най-продаваният зеленчук на стоковата борса в село Огняново продължава да е пресният картоф, чиято цена е от 0.50 до 0.70 лв./кг, показа репортерска проверка на Радио „Фокус“ – Пазарджик. Тиквичките са на цена от около 0.40 до 0.60 лв./кг. Зеленият лук е около 0.30 лв. за връзка, а копърът се търгува на цена от 0.40 до 0.50 лв. за връзка. Висока остава и цената на доматите – около 0.70 - 1.60 лв./кг, в зависимост от сорта, а краставиците са на цена от 0.90 до 1.30 лв./кг. Скъп за този сезон е спанакът, чиято цена е около 2.30 лв./кг. Килограм моркови са от 0.90 лв. до 1.20 лв. Зелените чушки са на цени от 2.00 до 2.20 лв./кг. Около 1.10 лв. е цената за килограм зелен фасул.\r\nАлбена ЖИЛЕКОВА", "date": "2017.07.09", "title": "Пазарджик: Картофи, домати и чушки са най-търсените зеленчуци на Стоковата борса в село Огняново"}
{"url": "http://www.focus-news.net/news/2017/07/09/2413731/blagoevgrad-dvuposochno-dvizhenie-v-edna-lenta-se-izvarshva-na-tretoklasen-pat-1972-mezhdu-selata-blatska-i-ablanitsa-pri-km-7700-zaradi-aktiviziralo-se-svlachishte.html", "text": "Двупосочно движение в една лента се извършва на третокласен път 1972, между селата Блатска и Абланица, при км 7+700, заради активизирало се свлачище. Нормално интензивен е трафикът по главен път Е-79 и второкласен път 19 Симитли - Гоце Делчев. Това каза за Радио ‘‘Фокус’’ – Пирин дежурният служител в Областно пътно управление - Благоевград. В лявата или дясната лента се извършва движението на автомагистрала „Струма“, в участъка от км 160+000 до км 166+500, при пътен възел Ново Делчево – граница Гърция, поради косене. В една пътна лента се извършва движението на второкласен път 19, между Симитли и прохода \"Предел\", от км 7+000 до км 21+500, поради косене от ляво и дясно на пътя. Двупосочно движение в една пътна лента се извършва на главен път Е-79 между Благоевград и Кресненското ханче, от км 363+000 до км 392+000, заради косене от двете страни на пътя. Подкопано е дясното платно за движение на третокласен път 198 Гоце Делчев - Катунци - Петрич, при км 38+380, в село Горно Спанчево, поради разрушена подпорна стена с дължина 15 метра. Шофьорите да се движат с повишено внимание на второкласен път 84 Звъничево - Ветрен дол - Велинград - Юндола - Якоруда - о.п. Разлог, при км 98+500, тъй като е стеснен участък поради дестабилизиран банкет в ляво. Движението е урегулирано с необходимите пътни знаци.\r\nОт Областно пътно управление - Благоевград отправят апел към водачите на превозни средства да шофират внимателно и да спазват пътната сигнализация.\r\nНатали СТЕФАНОВА", "date": "2017.07.09", "title": "Благоевград: Двупосочно движение в една лента се извършва на третокласен път 1972, между селата Блатска и Абланица, при км 7+700, заради активизирало се свлачище"}
{"url": "http://www.focus-news.net/news/2017/07/09/2413764/voa-donald-tramp-zayavi-che-dva-pati-e-pritisnal-vladimir-putin-otnosno-ruskata-namesa-v-amerikanskite-izbori.html", "text": "В неделя американският президент Доналд Тръмп заяви, че той два пъти „силно е притиснал“ държавния глава на Русия Владимир Путин относно руската намеса в изборите в САЩ през миналата година, предава Voice of America. \r\n„Аз два пъти силно притиснах президента Путин за руската намеса в нашите избори. Той категорично отрече. Аз вече изразих своето мнение по въпроса,“ подчерта американския президент. \r\nОсвен това след срещата на Г-20 в Хамбург Тръмп написа в социалната мрежа „Туитър“: „Путин и аз обсъдихме създаването на непробиваема служба за киберсигурност, така че намесата в изборите и много други негативни неща да бъдат предотвратени“.  Мария Динкова", "date": "2017.07.09", "title": "VOA: Доналд Тръмп заяви, че два пъти е „притиснал“ Владимир Путин относно руската намеса в американските избори"}
{"url": "http://www.focus-news.net/news/2017/07/09/2413768/iliya-iliev-vik-dupnitsa-tsenata-na-vodata-v-obshtinata-ne-e-promenyana-ot-2007-godina.html", "text": "Цената на водата в община Дупница не е променяна от 2007 година. Това каза за Радио „Фокус“ - Пирин Илия Илиев, управител на ВиК - Дупница. „Към момента цената на водата е 1.37 лв. за кубик, а толкова е била в началото на 2007 година. Това са осем години, през които цената не е променяна. Имаме нужда от леко увеличение на цената, защото това ще акумулира веднага средства за подмяна на водопроводи. Идеята е с леко увеличение да можем сами да си подменяме определени участъци с концентрация на аварии“, каза Илиев. По думите му такова предложение е направено до КЕВР, което е входирано с техния бизнес план. „Планът не беше приет, тъй като се присъединихме към Асоциацията, т.е. промяната на границите на обособената територия, нашата територия минава към територията на ВиК, води до това КЕВР да не ни одобри бизнес плана“, каза Илиев. По думите му с всяка изминала година честотата на авариите се увеличава. „Колкото по-стар е водопроводът, толкова повече стават авариите. Ако преди няколко години бяха по две – три на ден, сега са по 5 - 6. Силно се надявам да се намери финансиране и да се реши проблемът както за града, така и за селата. По този начин ще се облекчи нашата работа, а така и хората ще бъдат по-доволни от услугата, която предлагаме“, каза Илиев. По думите му от началото на месец април е започнала кампания за справяне с некоректните платци. „С тях се справяме по стандартният начин. В началото се започва както е регламентирано по закон с уведомителни, предупредителни писма, въвеждане на съдебни дела и като крайна мярка е спиране на водата. Тази година доста сериозно сме се заели с това нещо. Започнахме първо от селата и на некоректните платци да бъдат прекъсвано водоподаването. Обходили сме вече 5 - 6 села и идеята е да продължим и в града. Докато времето позволява, това ще продължи всекидневно“, каза Илиев. По думите му голям е броят на некоректните платци с големи задължения. „Водата е евтина и някои неглижират сметките и натрупват задължения. На нас тези средства са ни необходими и ние разчитаме на тях. Стига се до случаи при физически лица и до 1 000 лева. Юридическите сме ги изчистили, но физическите някои продължават да не плащат, крият се и не си получават уведомленията. Спирането на водата може да е трудно, но не е невъзможно“, каза Илиев.\r\nЛора КАЛЧЕВА", "date": "2017.07.09", "title": "Илия Илиев, ВиК - Дупница: Цената на водата в общината не е променяна от 2007 година"}
{"url": "http://www.focus-news.net/news/2017/07/09/2413766/prof-vladimir-chukov-arabist-islyamska-darzhava-e-pred-okonchatelen-razgrom.html", "text": "Поне към днешна дата, по-голямата част от ръководството на „Ислямска държава“ са се преместили в един малък град Маядин на сирийско-иракската граница. Това показва, че те всъщност са пред окончателния си разгром. Това каза в интервю за Агенция „Фокус“ арабистът проф. Владимир Чуков. „Кога ще стане този край, много зависи от начина по който бъдат конфигурирани зоните за влияние. Така че Сирия, оставайки единна и цяла, да създаде една мозайка от зони за влияние, които да функционират пълноценно, най-вече икономически“, коментира проф. Чуков. Той припомни, че днес правителството в Багдад обяви официално, че „Ислямска държава“ е победена в град Мосул. „Не е много ясно какъв процент от иракската територия остава под контрола на „Ислямска държава“, но аз си мисля, че можем да говорим твърдо за под 1%. За сирийската територия, поне по последни данни, някъде между ¼ и ½ от град Ракка е превзета от кюрдите, като има настъпление по отношение на Дейр ез-Зор, това са най-вече правителствените сили“, посочи арабистът. Според него зоните за деескалация, всички търкания, разминавания, всъщност показват желанието на отделните фактори да си поделят териториите, които до този момент владееше „Ислямска държава“. „Вече се говори за пост-„Ислямска държава“ епоха. Затова и тези територии, в момента, в който бъдат освободени, в тях се създават нови конфигурации, създават се нови зони на контакти, на взаимно допълване, котето кара много често основните антагонисти на „Ислямска държава“ да влизат в сблъсъци помежду си“, каза проф. Чуков. По думите му сраженията между противниците на терористичната организация удължават нейния живот.  \r\nСтефан ПЕТРОВ", "date": "2017.07.09", "title": "Проф. Владимир Чуков, арабист: „Ислямска държава“ е пред окончателен разгром"}
{"url": "http://www.focus-news.net/news/2017/07/09/2413769/sport-balgariya-i-niderlandiya-zavarshiha-naravno-11-mach-ot-evropeyskoto-parvenstvo-po-futbol-za-yunoshi-do-19-g.html", "text": "България и Нидерландия завършиха наравно 1:1 в последния мач от група „Б“ на Европейското първенство по футбол за юноши до 19 г., което се провежда в Грузия. Резултатът в двубоя беше открит пред 50-та минута от холандците след точното попадение Терънс Конголо. \r\nВ 55-та минута Георги Янев изравни резултата. Това е първият гол за юношеския национал в Европейското първенство тази година. Въпреки този успех българският отбор отпада от надпреварата. Холандците се класират на второ място в групата и продължават на полуфиналите.", "date": "2017.07.09", "title": "Спорт: България и Нидерландия завършиха наравно 1:1 мач от Европейското първенство по футбол за юноши до 19 г."}
{"url": "http://www.focus-news.net/news/2017/07/09/2413767/aa-turtsiya-osadi-reshenieto-na-izrael-da-odobri-izgrazhdaneto-na-novi-nezakonni-postroyki-v-okupiraniya-iztochen-erusalim.html", "text": "В неделя Турция осъди решението на Израел да одобри изграждането на нови незаконни постройки в окупирания Източен Ерусалим, предава Anadolu Agency. \r\n„Тези незаконни действия, които нарушават фунадемнтални принципи на международното право, вредят на основата на двудържавното решение“, подчертаха от турското Министерство на външните работи. \r\nПо-рано тази седмица израелските власти издадоха разрешителни за строителството на над 1, 500 постройки в Източен Ерусалим.  Мария Динкова", "date": "2017.07.09", "title": "АА: Турция осъди решението на Израел да одобри изграждането на нови незаконни постройки в окупирания Източен Ерусалим"}
{"url": "http://www.focus-news.net/news/2017/07/09/2413771/ria-novosti-ankara-ochakva-turski-potok-da-stane-klyuchov-za-gazosnabdyavaneto-na-regiona.html", "text": "Проектът за газопровода „Турски поток“ ще стане ключов за всички бизнес дейности в региона и от гледна точка на диверсификацията на газовите маршрути, заяви турският министър на енергетиката и природните ресурси Берат Албайрак, предава РИА Новости. \r\n„Турски поток“ ще бъде ключов за всички бизнес дейности в региона и от гледа точка на диверсификацията на енергийните маршрути. Ние се договаряме с нашите партньори и самите ние сме важен партньор. Турция ще продължава да играе тази роля и в бъдеще“, подчерта министърът по време на 22-рия Световен петролен конгрес, който се провежда в неделя.  Мария Динкова", "date": "2017.07.09", "title": "РИА Новости: Анкара очаква „Турски поток“ да стане ключов за газоснабдяването на региона"}
{"url": "http://www.focus-news.net/news/2017/07/09/2413772/pazardzhik-kaysii-dini-i-papeshi-sa-nay-prodavanite-plodove-v-targovskata-mrezha-v-grada.html", "text": "Кайсии, дини и пъпеши са най-продаваните плодове в търговската мрежа в града, показа проверка на Радио „Фокус” – Пазарджик. Най-висока е цената на кайсиите – около 1.70 до 2.10 лв./кг, а прасковите се търгуват на цена от 1.60 лв. до 2.00 лв./кг. Сините сливи са на средна цена от 1.60 лв./кг. Цената за килограм диня е от 0.40 до 0.50 лв./кг. Пъпешите са на цена от 0.80 до 1.60 лв./кг. Цената на ябълките е от 1.20 до 2.00 лв./кг, а трайно висока остава тази на крушите - от 1.80 до 3.80 лв./кг. Тарелка ягоди е от 2.50 до 3.50 лв. Висока продължава да е цената на черешите – около 1.80 – 2.30 лв./кг.\r\nАлбена ЖИЛЕКОВА", "date": "2017.07.09", "title": "Пазарджик: Кайсии, дини и пъпеши са най-продаваните плодове в търговската мрежа в града"}
{"url": "http://www.focus-news.net/news/2017/07/09/2413744/the-hill-dalgotrayno-mirno-sporazumenie-mezhdu-izrael-i-palestintsite-e-sred-glavnite-prioriteti-na-donald-tramp.html", "text": "Президентът Доналд Тръмп очаква „следващите стъпки“ от израелско-палестинските мирни преговори, предава The Hill.\r\n„Президентът Тръмп даде да се разбере, че работата за постигане на дълготрайно мирно споразумение между израелците и палестинците, е главен приоритет за него“, каза представител на Белия дом.\r\nАмериканският посланик в Израел Дейвид Фрийдман, както и специалният представител за международни преговори Джейсън Грийнблат, ще посетят Израел в неделя.\r\n„Това е междинно посещение, докато преговорите за потенциалните следващи стъпки продължават“, заяви източникът от белия дом. Симеон Миланов", "date": "2017.07.09", "title": "The Hill: Дълготрайно мирно споразумение между Израел и палестинците е сред главните приоритети на Доналд Тръмп"}
{"url": "http://www.focus-news.net/news/2017/07/09/2413775/kyustendil-rabotata-na-nepalnoletnite-zemedelieto-i-stroitelstvoto-sa-sred-aktsentite-v-deynostta-na-trudovite-inspektori-v-grada.html", "text": "Работата на непълнолетните, земеделието и строителството са сред акцентите в дейността на трудовите инспектори в Кюстендил. Това каза пред Радио „Фокус” – Кюстендил инж. Валентин Златински, директор на Инспекцията по труда в Кюстендил. В строителния сектор се следи за условието на труда, разпределението на работното време, безопасните условия на труд и наличието на лични и общи предпазни средства и тяхното използване. Следи се и наличието на сключен трудов договор. Трудовите инспектори следят и за наемането на непълнолетни лица на работа. Към момента в областта са издадени около 20 разрешения за работа, няма установени нарушения. Работното време при непълнолетните трябва да бъде 7 часа. Проверяващите ще акцентират и върху земеделския сектор и наемането на работници за прибиране на селскостопанската продукция.\r\nВенцеслав ИЛЧЕВ", "date": "2017.07.09", "title": "Кюстендил: Работата на непълнолетните, земеделието и строителството са сред акцентите в дейността на трудовите инспектори в града"}
{"url": "http://www.focus-news.net/news/2017/07/09/2413743/reuters-venetsuelskata-opozitsiya-se-sabira-za-100-en-den-na-protest.html", "text": "Насърчени от освобождаването на лидера си Леополдо Лопес, поддръжниците на венецуелската опозиция се събират за 100-тния ден на протестите си, предава Reuters.\r\nКакто и в предните протести, демонстрантите бяха облечени в бяло, и носеха националните знамена по улиците на Каракас.\r\nМного от протестите завършиха в сблъсъци между маскирани младежи и полицията, което доведе до стотици арести и хиляди ранени от април досега.\r\nАгенция „Фокус“ припомня, че Леополдо Лопес бе осъден на 14 години затвор по обвинения в подбуждане към насилие. В събота той бе пуснат на свобода.\r\nОпозицията организира неофициален референдум за президентството на Николас Мадуро следващата седмица, след което представителите й заявиха, ще има „нулева година“ и всеобща стачка или протест.\r\nОпонентите на президента Мадуро ще бойкотират изборите на 30 юли, чиято цел според тях, е да го задържат на власт. Симеон Миланов", "date": "2017.07.09", "title": "Reuters: Венецуелската опозиция се събира за 100-ен ден на протест"}
{"url": "http://www.focus-news.net/news/2017/07/09/2413747/the-times-of-israel-hizbulaizgrazhda-podzemni-saorazheniya-za-sazdavaneto-na-raketi.html", "text": "„Хизубла“ изгражда две подземни съоръжения в Ливан за изработването на ракети и други оръжия, предава The Times of Israel.\r\nИзточници твърдят, че едно от тези съоръжения се строи в северните части на Ливан, близо до град Хермал в долината Бекаа. Второто се намира по южното крайбрежие между Тир и Сидон.\r\nСпоред специализирано френско издание, цитирано от The Times of Israel, заводът в Хермел се използва за строенето на ракети със среден обсег „Фатех 110“. Южното съоръжение ще бъде използвано за продукцията на снаряди и муниции.\r\n„Фатех 110“ има обсег от 300 километра, което покрива по-голямата част от територията на Израел. Ракетата може да носи половин тон бойна глава.\r\nСпоред медии от региона, ракети произведени в новите съоръжения, вече са използвани при сражения в Сирия. Симеон Миланов", "date": "2017.07.09", "title": "The Times of Israel: „Хизбула“изгражда подземни съоръжения за създаването на ракети"}
{"url": "http://www.focus-news.net/news/2017/07/09/2413776/afp-brazilsko-pristanishte-kadeto-sa-pristinali-parvite-robi-ot-afrika-e-dobaveno-v-spisaka-na-svetovnoto-kulturno-nasledstvo-na-yunesko.html", "text": "Пристанището Валонго в Рио де Жанейро, където робите от Африка първо са пристигнали в Бразилия, е добавено в Списъка на световното културно и природно наследство, обявиха от ЮНЕСКО в неделя, предава AFP. \r\nКомитетът на организацията, който провежда срещата си в Краков, Полша, заяви, че Валонго напомня за общо 900 хил. африканци, които са пристигнали там като роби след 1811 г. \r\nСтарото каменно пристанище „е най-важната физическа следа от пристигането на африканските роби на американския континент“, подчертаха от ЮНЕСКО.  Мария Динкова", "date": "2017.07.09", "title": "AFP: Бразилско пристанище, където са пристинали първите роби от Африка, е добавено в Списъка на световното културно наследство на ЮНЕСКО"}
{"url": "http://www.focus-news.net/news/2017/07/09/2413777/dots-margarita-bakracheva-psiholog-dalgite-letni-dni-pravyat-horata-po-spontanni-i-sklonni-kam-zabavleniya.html", "text": "Дългите дни правят хората по-спонтанни и склонни към забавления. Това каза психологът доц. Маргарита Бакрачева  в интервю за Агенция „Фокус”. По думите ѝлятото е сезонът, свързан с най-малко негативни емоции, тъй като слънцето е естествен антидепресант. „Доказано е, че слънчевата светлина повишава усещането за щастие, което е чисто физиологично обосновано. Освен хормоналните промени, които настъпват през лятото, човек има възможност да бъде повече време навън и да общува с повече хора. Това е тази универсална потребност, която кара хората да се чувстват добре и да не изпускат мига – живеенето тук и сега. Това допълнително помага човек да се абстрахира от плановете за бъдещето или от повик на миналото и да се концентрира върху настоящия момент и да го изживее в пълна цялост“, каза доц. Бакрачева. Психологът обясни, че едно от нещата, които ни карат да се чувстваме в по-минорно настроение или неудовлетворени е именно усещането, че пропускаме момента.  Тя добави, че  друг такъв фактор е прекаленото съсредоточаване  върху неуспехите ни или като правим лишения в настоящия ден в името на това след време да имаме възможност да се чувстваме щастливи.\r\nДеница КИТАНОВА", "date": "2017.07.09", "title": "Доц. Маргарита Бакрачева, психолог: Дългите летни дни правят хората по-спонтанни и склонни към забавления"}
{"url": "http://www.focus-news.net/news/2017/07/09/2413779/sport-angliya-pobedi-germaniya-s-41-v-mach-ot-evropeyskoto-parvenstvo-po-futbol-za-yunoshi-do-19-g.html", "text": "Англия победи Германия с 4:1 в мач от груповата фаза на Европейското първенство по футбол за юноши до 19 г., което се провежда в Грузия. Бен Бреретън отбеляза две точни попадения за англичаните през 52-та минута и през 64-та минута. За успеха на англичаните допринесе и Райън Сесегнън в 80-та минута и 84-та минута. \r\nС тази победа Англия се класират с пълен точно актив за полуфиналите, където ще се изправят срещу Чехия. Другият полуфинал ще бъде между Португалия и Нидерландия.", "date": "2017.07.09", "title": "Спорт: Англия победи Германия с 4:1 в мач от Европейското първенство по футбол за юноши до 19 г."}
{"url": "http://www.focus-news.net/news/2017/07/09/2413770/plovdiv-priklyuchi-poredniyat-protest-v-asenovgrad.html", "text": "Приключи мирният протест срещу циганските своеволия в Асеновград, предаде репортер на Радио „Фокус“. Протестиращите започнаха да се разотиват, а шествието им премина мирно и без инциденти. В края на протеста гражданите се преместиха пред сградата на общината, където изчетоха декларация с ултимативен тон, в която изложиха своите искания. Сред тях са постигането на по-голяма сигурност за гражданите чрез увеличението на полицейските служители или създаване на „Общинска полиция“; вземане на мерки срещу незаконно пребиваващите цигани и събаряне на незаконните постройки в циганската махала. С случай, че исканията им не бъдат изпълнение, протестиращите се заканват протестите да продължат. Стана ясно, че декларацията ще бъде изпратена до президента, Министерски съвет, отделните министерства и Народното събрание. В петък гражданите на Асеновград са изпратили в парламента и подписка с над 10 000 подписа, в която излагат същите искания. \r\nЦветана ТОНЧЕВА", "date": "2017.07.09", "title": "Пловдив: Приключи поредният протест в Асеновград"}
{"url": "http://www.focus-news.net/news/2017/07/09/2413780/politico-britanskoto-pravitelstvo-nyama-yasen-plan-za-brekzit.html", "text": "Председателят на Конфедерацията на британската индустрия Пол Дрешлър заяви, че бизнесът не е станал по-мъдър относно Брекзит в сравнение с 2016 г., пише вестник Politico. \r\nБританското правителство няма „ясен план“ за излизането от Европейския съюз и се нуждае от „сериозна дискусия, основана на факти, за това как ще изглежда бъдещето“ извън блока, коментира Дрешлър в неделя. \r\n„Ние не сме станали по-мъдри спрямо 12 месеца по-рано по отношение на това какви условия бизнесът ще може да планира за бъдещето“, уточни Дрешлър. Той допълни, че макар точната дата на Брекзита да е определена за 29 март 2019г., правителството трябва „да продължи да действа по принципите и правилата, които се прилагат днес“, докато може да реши как да се осъществи преходът към нова система.  Мария Динкова", "date": "2017.07.09", "title": "Politico: Британското правителство няма ясен план за Брекзит"}
{"url": "http://www.focus-news.net/news/2017/07/09/2413778/stanislava-popovska-regionalna-sluzhba-po-zaetostta-blagoevgrad-otvorena-e-protsedura-za-kandidatstvane-po-shema-vaucheri-za-zaeti-litsa.html", "text": "Отворена е процедура за кандидатстване по схема „Ваучери за заети лица“. Това каза за Радио „Фокус“ - Пирин Станислава Поповска, директор на „Регионална служба по заетостта“ - Благоевград. „Схемата се реализира в рамките на ОП „Развитие на човешките ресурси“ и тя е насочена към заети лица, които работят извън държавната администрация и могат да подадат заявления за включване в курсове за квалификация или преквалификация, или пък обучение по ключови компетентности, като обучението по ключови компетентности е обучение и по чужди езици и дигитална компетентност“, посочи тя. Поповска уточни, че няма краен срок за подаване на самите заявления от страна на заетите лица, тъй като това ще продължи до изчерпване на финансовия ресурс по схемата. Определеният финансов ресурс е 50 млн. лв. и се очаква около 54 000 заети лица да се възползват от тази схема. Тя отбеляза, че това е продължение на схемата от предходния период „Аз мога повече“, но сега вече е с ново наименование. По думите ѝ новото при тази схема е, че могат да се възползват лица, които са със средно и по-ниско образование.\r\nНатали СТЕФАНОВА", "date": "2017.07.09", "title": "Станислава Поповска, Регионална служба по заетостта - Благоевград: Отворена е процедура за кандидатстване по схема „Ваучери за заети лица“"}
{"url": "http://www.focus-news.net/news/2017/07/09/2413773/dmitriy-peskov-vladimir-putin-ostana-dovolen-ot-parvata-sreshta-s-donald-tramp.html", "text": "Руският президент Владимир Путин е доволен от резултатите от своя разговор с американския лидер Доналд Тръмп, който се превърна в основното събитие на двудневната среща на Г-20 в Хамбург, заяви в неделя говорителят на руския президент Дмитрий Песков, предава ТАСС. \r\n„Мога еднозначно да кажа, че Путин остана доволен. И честно казано, не познавам президента Тръмп, но ми се стори, че той също остана удовлетворен от тази среща“, уточни Песков в интервю за телевизионния канал „Россия 1“. \r\nСпоред него всички опити да се определи победител от тези преговори е „абсурден въпрос“. „Всъщност след тази среща може уверено да се отбележи, че най-вероятно, всички са победили“, допълни Песков.  Мария Динкова", "date": "2017.07.09", "title": "Дмитрий Песков: Владимир Путин остана доволен от първата среща с Доналд Тръмп"}
{"url": "http://www.focus-news.net/news/2017/07/09/2413765/plovdiv-protestat-v-asenovgrad-se-premesti-pred-sgradata-na-obshtinata.html", "text": "Протестът в Асеновград, насочен срещу циганските своеволия се премести пред сградата на общината, предаде репортер на Агенция „Фокус“. Към този момент протестиращите наброяват около 500 души, а чрез озвучителна техника някои от протестиращите призоват за оставки на политици. Това предизвика недоволството сред друга част от участниците в протеста, защото според тях това измества фокуса му. \r\nЦветана ТОНЧЕВА", "date": "2017.07.09", "title": "Пловдив: Протестът в Асеновград се премести пред сградата на общината"}
{"url": "http://www.focus-news.net/news/2017/07/09/2413782/makedoniya-partiya-grom-zaplashi-s-konfrontatsiya-i-nestabilnost-ako-se-podpishe-dogovora-za-dobrosasedstvo-s-balgariya.html", "text": "Политическа партия ГРОМ (Гражданска опция за Македония), партньор на ВМРО-ДПМНЕ на Никола Груевски,  заплаши с конфронтация и нестабилност ако се стигне до подписване на договора за добросъседство с България, предават македонските медии.\r\nЕлектронното издание \"Стандарт\" цитира заместник председателя на партията Любчо Пренджов, според който \"3 седмици преди Илинден в Македония не се знае какво предвижда договора за добросъседство с България, макар че българският министър-председател Бойко Борисов постъпи отговорно и представи обсъждания текст на комисията за външна политика\".  \r\nПранджов смята, че след като Заев и неговата партия СДСМ, изгубиха изборите, но съставиха правителство, нямат право на отстъпки.\r\nГРОМ предупреждава, че \"подобен договор поставя под съмнение основите на македонското национално съществуване и може да предизвика конфронтация и нестабилност.\"\"Телевизия Нова\", \"Република\" и \"Курир\" извеждат в заглавие предупрежденията на Пранджов за вредата, която договора с България може да нанесе на Македония.\r\nМакедонският \"Фокус\" пише, че ГРОМ задава въпросът как може Заев да подпише договора с България след като изгуби парламентарните избори?\r\nДържавната агенция \"Макфакс\" съобщава, че според партия ГРОМ \"Заев и МАНУ са отговорили на натиска на България с пиене на кафе.\" Мария Динкова", "date": "2017.07.09", "title": "Македония: Партия ГРОМ заплаши с конфронтация и нестабилност ако се подпише договора за добросъседство с България"}
{"url": "http://www.focus-news.net/news/2017/07/09/2413781/makedonskite-medii-makedoniya-i-balgariya-nameriha-kompromis-za-dogovora-za-dobrosasedstvo-obzor.html", "text": "\"Постигнахме база за компромис с българската страна за договора и сега предстои да информираме правителствата на двете страни и да проведем необходимите консултации.\" Така с умерена доза оптимизъм скопските медии цитират съобщението на македонската делегация, която през почивните дни преговаря в София за доуточняване на Договора за приятелство и добросъседство между Македония и България. Но дали Договорът ще бъде подписан на 2 август 2017 г., както обяви македонският премиер Заев по време на визитата си в София, тепърва предстои да видим.\r\nЕлектронното издание \"Нова ТВ\" съобщава, че \"разговорите между външните министри Екатерина Захариева и Никола Димитров са преминали в конструктивна обстановка\" и че \"Македония и България са намерили компромис за Договора за добросъседство.\"\"10 без 10\" и \"Фактор\" пишат, че \"преговорите за добросъседство между България и Македония са финализирани\" и цитират българския външен министър Екатерина Захариева, според която \"Ние винаги сме били готови за сътрудничество, въпреки че дълго не получавахме необходимата реакция от македонските власти.\" \r\nТелевизия \"Канал 5\" предава от София, че \"Захариева и Димитров били постигнали компромис за договора\"\r\nАгенция \"Мета\" съобщава, че \"Македония и България са намерили основа за компромис за договора за добросъседство и че сега предстоят консултации и вътрешно съгласуване.\"\r\nТелевизия \"Телма\" цитира външният министър на Македония, Никола Димитров, според който \"е постигнат компромис около договора за приятелство и сега предстои да се информират двете правителства\"\r\nМакедонският \"Фокус\", \"МКД\" и електронното издание \"Радио Свободна Европа\" се обединяват около заглавието \"Димитров и Захариева постигнаха основа за компромис\".\r\nЕлектронното издание \"Локално\" смята, че в София двете делегации са \"прецизирали детайлите от договора за приятелство и добросъседство\".\r\nТелевизия \"ТВ21\" смята, че \"България и Македония са все по-близо до договор за добросъседство\". Мария Динкова", "date": "2017.07.09", "title": "Македонските медии: Македония и България намериха компромис за договора за добросъседство (Обзор)"}
{"url": "http://www.focus-news.net/news/2017/07/09/2413774/plovdiv-protestirashtite-v-asenovgrad-izlozhiha-iskaniyata-si-v-deklaratsiya-obzor.html", "text": "Пореден протест срещу проявите на насилие проведоха гражданите на Асеновград. В него се включиха около 5000 души, които изразиха недоволството си след случилото се на 26 юни тази година, когато група цигани нападна деца и треньори от отбора по кану-каяк в Асеновград в района на язовир „40-те извора“. Сборният пункт на протестиращите и днес бе паметникът на цар Иван Асен II в града, от където тръгна протестното шествие, преминавайки през центъра на града, сградата на полицията и достигна до кръговото движение пред паметника на Александър Стамболийски, където изразяващите недоволството си граждани дори играха хоро под звуците на гайда и в непосредствена близост до кордона от жандармеристи. Праз цялото време полицейското присъствие беше засилено, а към протестиращите се присъединиха и рокери с моторите си. \r\nВ последствие малка част от протестиращите се премести пред сградата на общината, където някои от ораторите пред озвучителната техника призоваха за политически оставки. Това предизвика недоволството сред друга част от участниците в протеста, защото според тях това измества фокуса му. \r\nНедоволните граждани изчетоха и декларация с ултимативен тон, в която изложиха своите искания. Сред тях са постигането на по-голяма сигурност чрез увеличението на броя полицейски служители или създаване на „Общинска полиция“; вземане на мерки срещу незаконно пребиваващите роми и събаряне на незаконните постройки. С случай, че исканията им не бъдат изпълнение, протестиращите се заканват протестите да продължат. Стана ясно, че декларацията ще бъде изпратена до президента, Министерски съвет, отделните министерства и Народното събрание. В петък гражданите на Асеновград са изпратили в парламента и подписка с над 10 000 подписа, в която излагат същите искания. \r\nПоредният протест премина мирно и без инциденти.\r\nЦветана ТОНЧЕВА", "date": "2017.07.09", "title": "Пловдив: Протестиращите в Асеновград изложиха исканията си в декларация (ОБЗОР)"}
