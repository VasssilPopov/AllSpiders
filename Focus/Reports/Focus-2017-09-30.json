{"url": "http://www.focus-news.net/news/2017/09/30/2441505/reuters-hizbulazayavi-che-referendumat-za-nezavisimost-na-irakski-kyurdistan-shte-dovede-do-oshte-voyni-i-razdelenie-v-blizkiya-iztok.html", "text": "Ливанската групировка „Хизбула“ заяви, че референдумът за независимост на Иракски Кюрдистан е първата стъпка към разделението на Близкия изток, предава Reuters. От „Хизбула“ предупредиха, че референдумът ще доведе до „вътрешни войни“.\r\nЛидерът на „Хизбула“ Хасан Насралла каза, че събитията в Северен Ирак, където кюрдите гласуваха за независимост, са заплаха за целия регион, а не само за правителството в Багдад и съседните страни, които имат кюрдско население.\r\n„Референдумът ще отвори вратата за разделение“, каза Насралла. \r\nТой добави, че разделението „значи да се отведе регионът до вътрешни войни, чиято продължителност е известна само на Бог“.\r\nЛидерът на „Хизбула“ не пропусна да отбележи, че Израел подкрепя референдума за независимост на Иракски Кюрдистан. Симеон Миланов", "date": "2017.09.30", "title": "Reuters: „Хизбула“заяви, че референдумът за независимост на Иракски Кюрдистан ще доведе до още войни и разделение в Близкия изток"}
{"url": "http://www.focus-news.net/news/2017/09/30/2441473/the-new-york-times-sblasatsi-mezhdu-politsiya-i-protestirashti-na-sreshtata-na-g-7-v-turin.html", "text": "Протестиращи се сблъскаха с полицията в италианския град Турин в събота, по време на провеждането на работната среща на Г-7, пише The New York Times. \r\nПротестиращите са се опитали да достигнат до мястото, където страните членки на организацията заседават по въпросите за заетостта и труда. \r\nДемонстриращите, които са се обявили срещу нископлатените работни места и краткосрочните договори не са успели да проникнат през полицейската стена, въпреки че някои от тях са хвърляли димки по силите на реда. Изданието припомня, че срещата започна в петък, като почти веднага последваха размирици.  Цанко Цолов", "date": "2017.09.30", "title": "The New York Times: Сблъсъци между полиция и протестиращи на срещата на Г-7 в Турин"}
{"url": "http://www.focus-news.net/news/2017/09/30/2441474/nimh-maksimalnite-temperaturi-utre-shte-sa-predimno-15-20-v-zapadnata-balgariya-shte-ima-poveche-slanchevi-chasove.html", "text": "През нощта и утре над източната половина от страната облачността ще остане предимно значителна и на отделни места, главно в югоизточните райони, ще превали слаб дъжд. Това съобщи за Агенция „Фокус“ Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Над западната половина на страната облачността ще се разкъсва и намалява и през деня ще има повече слънчеви часове. Ще продължи да духа слаб, в Дунавската равнина и Източна България - до умерен североизточен вятър. Минималните температури ще са предимно между 5° и 10°, на отделни места в Западна България - малко по-ниски, и там ще се образува слана. Максималните температури ще са предимно между 15° и 20°.\r\nНад Черноморието ще е предимно облачно, на места, главно по южното крайбрежие - със слаби валежи от дъжд. Ще продължи да духа умерен и временно силен вятър от север-североизток. Максималните температури ще са 17-18°. Температурата на морската вода е около 20°. Вълнението на морето ще бъде 3-4 бала.  \r\nНад планините ще е предимно облачно, по билата мъгливо. На отделни места, главно в планините от Южна България,ще превали дъжд, над 2500 метра – сняг. Ще духа до умерен вятър от североизток. Максималната температура на височина 1200 метра ще е около 9°, на 2000 метра - около 3°.\r\nАтмосферното налягане е по-високо от средното за октомври и ще остане без съществена промяна.\r\nВ понеделник над източните райони облачността ще се задържи предимно значителна, все още там на отделни места е възможно да превали слаб дъжд. По морския бряг ще продължи да духа до умерен север-североизточен вятър. Над останалата част от страната ще има по-значителни разкъсвания и намаления на облачността и ще бъде почти тихо. Минималните температури ще са почти без промяна и отново на места в котловините и в североизточните райони ще има условия за слана, а дневните ще се повишат слабо и максималните ще са между 17° и 22°. Във вторник и в източните райони вятърът ще отслабне, а облачността ще се разкъсва и ще намалява. Сутринта на места в низините ще се образува мъгла или инверсионна облачност. Повече слънце ще има около и след обяд. Минималните температури ще са без съществена промяна, а дневните ще се повишат с 2-3 градуса. В сряда от северозапад ще проникне студен въздух. Облачността ще се увеличи, на отделни места ще превали.", "date": "2017.09.30", "title": "НИМХ: Максималните температури утре ще са предимно 15° - 20°, в Западната България ще има повече слънчеви часове"}
{"url": "http://www.focus-news.net/news/2017/09/30/2441475/reuters-turtsiya-otvori-nova-voenna-baza-v-somaliya.html", "text": "Турция отвори нова военна база в сомалийската стлица Могадишу, с цел тренировка на местни войници, предава Reuters. Очаква се повече от 10 хил. военни да преминат обучение в новото съоръжение, което може да даде покрив на хиляда души едновременно, съобщават от Анкара. \r\nПо време на церемонията по откриването, сомалийският премиер е благодарил на турската страна.  Цанко Цолов", "date": "2017.09.30", "title": "Reuters: Турция отвори нова военна база в Сомалия"}
{"url": "http://www.focus-news.net/news/2017/09/30/2441476/pazardzhik-nova-detska-ploshtadka-e-izgradena-v-kvartal-dragulin-v-panagyurishte.html", "text": "Завърши изграждането на многофункционална детска площадка в квартал „Драгулин“ в Панагюрище. Това съобщи за Радио „Фокус“ – Пазарджик Радка Костуркова от Община Панагюрище. Тя обясни, че новото съоръжение е изградено по проект „Обичам природата и за участвам“ на Национална програма „За чиста и околна среда – 2017“ на Министерството на околната среда и водите (МОСВ) и Предприятието за управление на дейностите по опазване на околната среда (ПУДООС). „С участието на жителите от квартал „Драгулин” е почистен и заравнен терена. За изграждането на многофункционалната детска площадка е поставена ударопоглъщаща настилка, доставени и монтирани са бетонен фундамент, люлка тип „везна“, комбинирано детско съоръжение за пързаляне и люлеене, две кошчета за отпадъци и ограда“, допълни Костуркова. \r\nТя каза също, че изграждането на многофункционалната детска площадка ще подобри жизнената среда в квартала и ще спомогне за стимулиране на здравословния начин на живот чрез игра, спорт и отдих в приятна среда.\r\nВаня НИКОЛОВА", "date": "2017.09.30", "title": "Пазарджик: Нова детска площадка е изградена в квартал „Драгулин“ в Панагюрище"}
{"url": "http://www.focus-news.net/news/2017/09/30/2441477/the-guardian-ispanskiyat-poslanik-v-london-nareche-katalonskiya-referendum-prevrat.html", "text": "Испанският посланик във Великобритания заяви в събота, че това, което правят каталонските власти е „бавен, нискобюджетен преврат“, пише британското издание The Guardian.\r\nСпоред него, Великобритания може да първата засегната държава, ако Каталония се отдели от Испания – това би довело до подновяване на шотландския национализъм и вероятно отделяне на Шотландия от Обединеното кралство.\r\nПо-рано днес стана ясно, че полицията е запечатала 1,300 избирателни секции в Каталония, ден преди неделния вот. От Барселона заявиха, че смятат да проведат гласуването, което бе обявено за противоконституционно от испанския Върховен касационен съд.  Цанко Цолов", "date": "2017.09.30", "title": "The Guardian: Испанският посланик в Лондон нарече каталонския референдум „преврат“"}
{"url": "http://www.focus-news.net/news/2017/09/30/2441478/veliko-tarnovo-muzeynite-obekti-vav-grada-shte-sa-s-promeneno-rabotno-vreme-ot-1-oktomvri.html", "text": "С променено работно време ще са обектите и експозициите на Регионален исторически музей-Велико Търново от 1 октомври, съобщават от музея. От 9.00 до 18.00 часа ще са отворени за посетители Архитектурно-музейните резервати „Царевец“ и „Трапезица“, Мултимедиен посетителски център „Царевград Търнов“, музей „Възраждане и Учредително събрание“ и Археологическия музей.\r\nСредновековните църкви в квартал „Асенов“, Констанцалиевата къща и църквите-музеи „Св. Архангели Михаил и Гавраил“, „Рождество Христово“ и „Св.Георги“ в Арбанаси, както и Археологически резерват „Никополис ад Иструм“ и къщата-музей „Филип Тотю“ в с. Вонеща вода ще приемат туристи от 9.00 до 17.00 часа.\r\nОт 9.30 до 17.30 часа е новото работно време на музеите „Затвор“, „Сарафкина къща“ и „Нова и най-нова история“.\r\nПродажбата на билети за музейните обекти се преустановява 30 минути, а за крепостите Царевец и Трапезица – 1 час преди края на работното време.", "date": "2017.09.30", "title": "Велико Търново: Музейните обекти във града ще са с променено работно време от 1 октомври"}
{"url": "http://www.focus-news.net/news/2017/09/30/2441479/385-druzhinki-izlizat-na-lov-na-1-oktomvri-na-teritoriyata-na-severoiztochnoto-darzhavno-predpriyatie.html", "text": "На 1 октомври се открива дългоочаквания и желан от всички ловци групов лов на дива свиня и ловът на местен дребен дивеч, като те ще продължат до втората неделя на месец януари 2018 г.  Това съобщиха от Североизточното държавно предприятие (СИДП). През последните години всички ловни сдружения на територията на СИДП регистрират много добри резултати при този вид лов и отстрела на трофейни животни. През 2016 година планът за отстрел на дива свиня е 3 217 броя, като е изпълнен на 85%. През настоящата година планът е завишен на 3 885 броя, като 222 от тях са зрели глигани, с добри качества и възможност да донесат на ловците златни, сребърни и бронзови медали. До момента са отстреляни 50 животни от планираните. \r\nГрупово и индивидуално ловуване на дребен местен дивеч се извършва в събота, неделя и в дните, обявени за официални празници, а на водоплаващ дивеч – след 1 януари и в сряда. Груповото ловуване се извършва само през деня – един час преди изгрева и един час след залеза на слънцето. Провеждането на инструктаж на участниците в него е задължително. Ръководителят на лова проверява наличието на заверен ловен билет и членска карта, разрешително за носене на ловно оръжие на всеки член от дружинката и попълва съответното разрешително за лов. \r\nНа санкция подлежат ловци, които не са екипирани с шапка или облекло с ярък сигнален цвят при групов лов на дива свиня и на дребен дивеч. Забранена е употребата на алкохол и упойващи вещества преди и по време на лов. 385 са ловните дружини на територията на СИДП, обединени в 26 сдружения, които на 1 октомври ще участват в лова на дива свиня .Тази година от ИАГ са изпратени нови правила за безопасност до всички ловни дружини в страната. Правилата са разгледани и обсъдени на проведения през този месец ловен съвет.", "date": "2017.09.30", "title": "385 дружинки излизат на лов на 1 октомври на територията на Североизточното държавно предприятие"}
{"url": "http://www.focus-news.net/news/2017/09/30/2441480/afp-karles-puchdemon-zayavi-che-nyama-da-se-otkazhem-ot-pravata-si-no-poiska-posrednichestvo-za-reshavane-na-krizata-s-madrid.html", "text": "Каталонският лидер Карлес Пучдемон заяви в събота, че „ние няма да се откажем от правата си“, предава AFP. Според него, каталонците ще гласуват на референдума, въпреки всички усилия на Мадрид да предотврати вота. \r\n„Ние няма да си отидем у дома“, добави Пучдемон, като подчерта, че „всичко е готово“ за нормалното провеждане на референдума. \r\nСъщевременно, лидерът на Каталония поиска „посредничество“ за решаване на кризата между регионалните власти и правителството в Мадрид. Според него, няма значение дали мнозинството ще подкрепи „да“ или „не“ на неделния референдум, защото във всеки случай „трябва да има посредничество, тъй като нещата не работят“.  Цанко Цолов", "date": "2017.09.30", "title": "AFP: Карлес Пучдемон заяви, че „няма да се откажем от правата си“, но поиска посредничество за решаване на кризата с Мадрид"}
{"url": "http://www.focus-news.net/news/2017/09/30/2441481/mitko-manolev-vinoproizvoditel-otglezhdaneto-na-lozya-iziskva-trud-i-postoyanstvo.html", "text": "Отглеждането на лозя изисква труд и постоянство. Това каза за Радио „Фокус“ – Пирин Митко Манолев, винопроизводител от Мелник. Той обясни, че  има определени дни или периоди в годината, когато се изисква да бъде отделено повече време за лозята, тъй като в кратки срокове трябва да бъдат изпълнени конкретни дейности. „Гроздето не е от трудоемките култури, когато знаеш как да го работиш. Затова много хора се занимават, но не всички са професионалисти“, коментира Манолев. Той допълни, че в Мелник има много хора, които отглеждат лозя и се продава много грозде, но не може да се каже, че то винаги е качествено. Манолев уточни, че в Мелник има вековни традиции за отглеждането на лозя и произвеждането на вина в сравнение с други райони на света, и затова според него трябва да консумираме само българска продукция.\r\nЛивия НИНОВА", "date": "2017.09.30", "title": "Митко Манолев, винопроизводител: Отглеждането на лозя изисква труд и постоянство"}
{"url": "http://www.focus-news.net/news/2017/09/30/2441482/novite-kursantite-za-vms-i-vma-polozhiha-voenna-kletva-obzor.html", "text": "Полагайки клетва, вие започвате един нов период от живота си, в който ще има много трудности и изпитания, но аз искам да ви благодаря, че направихте този избор - да служите във Военноморските сили, да служите в армията на Република България, да служите на България. С тези думи се обърна министърът на отбраната Красимир Каракачанов към курсантите от „Випуск 2022“ за Военноморските сили и „Випуск 2023“ за Военномедицинска академия - София, които положиха военна клетва във Висшето военноморско училище „Н. Й. Вапцаров“ във Варна.\r\nМинистър Каракачанов подчерта, че тази клетва не е просто тържествен ритуал и повод за празник, а че тя трябва да бъде следвана вярно до края на живота. „Винаги съм казвал, че е лесно да се служи в осигурена и добре платена армия, в армия на богата държава. Но аз ви благодаря за избора да служите в една армия, в която има много проблеми и искам да ви пожелая от все сърце като бъдещи офицери и командири вие да бъдете онзи гръбнак, около който се изгражда и възстановява достойнството на нашите въоръжени сили“, каза той и пожела на курсантите успех в обучението и лека служба.\r\n19 курсанти за Военноморските сили - 17 момчета и 2 момичета, както и 19 военни лекари, от които 4 младежи и 15 девойки, положиха клетва за вярна служба по време на днешния тържествен ритуал. Курсантите за ВМС ще се обучават по специалността „Организация и управление на военни формирования на тактическо ниво“, разпределени в три специализации: „Корабоводене за ВМС“, „Корабни машини и механизми за ВМС“ и „Военноморски комуникационни и радиотехнически системи за ВМС“.   През тази учебна година за първи път в България Медицински университет „Проф. д-р Параскев Стоянов“ – Варна, съвместно с Военномедицинска академия – София и Висшето военноморско училище „Н. Й. Вапцаров“, предлагат възможност за обучение по специалност „Военен лекар“. То ще се провежда едновременно в трите учебни заведения, в редовна форма с продължителност 6 години. \r\nПред журналисти след събитието министър Каракачанов отново коментира темата за закупуването на нови бойни самолети. Той подчерта, че при процедурата няма да има игрички и тарикатлъци, както е било при предишното закупуване на бойна техника. „При предишно закупуване на бойна техника, вземете цените, сравнете ги с изходните цени на фирмите, от които сме ги купили. Оказва се, че по наше желание са завишавани цените с десетки милиони евро. Подобен позор не трябва да се позволява“, заяви министър Каракачанов. Той добави, че този казус е минал през Прокуратурата, но виновни няма. По думите му този път нещата ще бъдат ясни. „Първо - при ремонта на МиГ-овете и СУ-25 - съществуваща техника при пряко договаряне, без посредници. И второ - абсолютно ясно и прозрачно, без да се бърза и без да има тайни за обществото, когато започнем да преговаряме с онези фирми, от които ще купуваме новите изтребители. За корабите също“, добави министър Каракачанов. Той даде за пример купените вертолети. „Защо не са изпълнени част от договорите, защо сега част от вертолетите стоят и не ги ползваме, защото излиза, че поддръжката им е изключително скъпа, безсмислено скъпа. Така че подобни неща, от които някой дебело е мазал филията за сметка на бойните способности на армията, не трябва да се позволяват. Трябва да се напомня, че така не може да става и ако някой си прави сметката за подобни неща, това не трябва да се допуска“, подчерта министър Красимир Каракачанов. \r\nПо отношение на увеличението на заплатите на военнослужещите, той посочи, че е реалистично това да се случи от 1 януари 2018г. „Трябва да подходим с една диференциация на заплащането, за да могат по-добро увеличение на заплатите да получат именно онези части, които са на терен, полагат повече усилия и службата им е по-трудна – войници, сержанти, младши офицерски състав и бойните поделения“, заяви още министърът на отбраната.", "date": "2017.09.30", "title": "Новите курсантите за ВМС и ВМА положиха военна клетва (ОБЗОР)"}
{"url": "http://www.focus-news.net/news/2017/09/30/2441483/kopie-na-chudotvornata-atonska-ikona-na-sv-bogoroditsa-vsetsaritsa-be-posreshtnato-v-patriarsheskata-katedrala-sv-aleksandar-nevski-v-stolitsata.html", "text": "Иконата-копие на чудотворната атонска икона на Св. Богородица Всецарица бе посрещната в 18:00 часа в Патриаршески катедрален ставропигиален храм-паметник \"Св. Александър Невски\" в столицата. Това съобщиха от пресцентъра на Светия синод при Българската православна църква. Образът на Майката Божия е подарък за Патриаршеската катедрала и ще остане за постоянно в Храм-паметника.\r\nОбразът на Св. Богородица е изработен от монаси на Ватопедския манастир на Света Гора, Атон и е копие на известната чудотворна икона на Майката Божия, намираща се във Ватопед. Не случайно иконата бе посрещната в навечерието на един от големите празници на Св. Богородица - Покров Богородичен.\r\nСлед тържественото посрещане бе отслужено и възкресно-празнично бдение от Мелнишкия епископ Герасим, главен секретар на Св. Синод и предстоятел на храмовото настоятелство на Патриаршеската катедрала \"Св. Александър Невски\".\r\nОсвен посрещната икона на Св. Богородица в катедралата се пази и друга нейна икона - Достойно есть, която бе подарена на ПКСХП \"Св. Александър Невски\" през 2012 г. В храма се пазят още мощите на св. Александър Невски и на св. Серафим Саровски.\r\nЗаради голямата благодат на иконата \"Св. Богородица Всецарица\", която помага на всички притекли се с вяра и упование към нея, у нас вече има няколко нейни копия. Едно от първите, които пристигаха в България е тази в храма в Карджалийския кв. Гледка. Такава икона има и във Варненския храм \"Св. Атанасий\", храм \"Св. Петка\" в Пловдив, катедралния храм на Видин \"Св. Димитрий Солунски\", столичният храм \"Покров Богородичен и Гигиския манастир \"Св. Св. Козма и Дамян\".", "date": "2017.09.30", "title": "Копие на чудотворната атонска икона на Св. Богородица Всецарица бе посрещнато в патриаршеската катедрала \"Св. Александър Невски\" в столицата"}
{"url": "http://www.focus-news.net/news/2017/09/30/2441484/kyustendil-nad-870-dushi-shte-otbelezhat-mezhdunarodniya-den-na-vazrastnite-hora-v-grada.html", "text": "Повече от 870 души ще отбележат Международния ден на възрастните хора в Кюстендил. Това каза пред Радио „Фокус” – Кюстендил Малинка Чингарска, председател на Общинския съвет на пенсионерите в Кюстендил. По думите й на 1 октомври хората ще се съберат в клубовете на територията на Община Кюстендил, чиито брой е 15. „Всеки клуб е направил своя програма, чрез която ще бъде отбелязан международният празник. Хората ще се съберат, ще поговорят, ще отпразнуват този ден. Желая им здраве и дълголетие”, заяви Малинка Чингарска. \r\nПо думите й на 17 октомври възрастните хора в Кюстендил ще проведат и преглед на художествената самодейност като част от празниците, посветени на Международния ден на възрастните хора.\r\nВенцеслав ИЛЧЕВ", "date": "2017.09.30", "title": "Кюстендил: Над 870 души ще отбележат Международния ден на възрастните хора в града"}
{"url": "http://www.focus-news.net/news/2017/09/30/2441485/situatsiyata-v-kataloniya-den-predi-referenduma-za-nezavisimost-obzor.html", "text": "Ден преди каталонския референдум за независимост, който е насрочен за неделя, напрежението между регионалните власти и правителството в Мадрид продължава да се покачва. Още в събота сутринта започна подготовката за вота, пише германският ежедневник Die Welt, а няколко европейски държави предупредиха гражданите си, които са на посещение в областта, да бъдат внимателни на фона на опасенията от ескалиране на насилието, пише The LocalZDF. Междувременно анализаторът проф. Михаил Константинов предупреди, че сблъсъци в Каталония по време не референдума биха могли да означават край на Европейския съюз. Константинов заяви това в интервю за Радио „Фокус“. Според него, изострените взаимоотношения между Каталония и испанското правителство създават предпоставки за тежък граждански сблъсък. „Ако в Испания утре има убити, това ще означава края на Европейския съюз“. Към обяд информационна агенция Reuters съобщи, че испанската полиция е нахлула в центъра за телекомуникационни и информационни технологии на каталонското правителство. От Мадрид обаче не потвърдиха тази информация, идваща от местни медии. Междувременно жителите на Мадрид показаха, че са против провеждането на вота, тъй като хиляди от тях се стекоха на митинг в подкрепа на единството на Испания, предаде AFP. Демонстрантите скандираха „Каталония е част от Испания“, като се чуха и призиви за арест на лидера Карлес Пучдемон. Агенцията предаде още, че каталонската полиция е запечатала 1,300 от избирателните секции в областта, което представлява повече от половината от общо 2,315 секции. Над сто от тях са били окупирани доброволно от хора, които са против референдума. Напрежението се покачи още, след като британското издание The Guardian съобщи, че испанският посланик във Великобритания е нарекъл гласуването „бавен, нискобюджетен преврат“, подчертавайки, че вота може да събуди отново шотландския национализъм. \r\nВечерта, лидерът на областта Карлес Пучдемон излезе с ново заявление, според което „ние няма да се откажем от правата си“. Той подчерта, че „всичко е готово за нормалното провеждане на референдума“, въпреки усилията на Мадрид, които по-рано освен запечатването на секциите, наложиха контрол над финансите на областта и иззеха ок. 10 хил. бюлетини. Едновременно Пучдемон призова за „посредничество“ в решаването на проблемите между Каталония и и правителството. Той подчерта, че независимо от резултатите на вота, „трябва да има посредничество, защото нещата не работят“.", "date": "2017.09.30", "title": "Ситуацията в Каталония ден преди референдума за независимост (ОБЗОР)"}
{"url": "http://www.focus-news.net/news/2017/09/30/2441486/shumen-vtoro-izdanie-na-medeniya-festival-shumen-zhuzhi-shte-de-provede-ot-1-oktomvri.html", "text": "Второто издание на Медения фестивал ”Шумен жужи” ще започне на 1 октомври. Това съобщи за Радио „Фокус“-Шумен Даниела Челебиева, областен председател на Съюза на българските пчелари – Шумен. Събитието ще бъде съпътствано и с изложба-базар на мед и пчелни продукти. Фестивалът се провежда под патронажа на кмета на Община Шумен Любомир Христов . Първото му издание бе  през 2015 година. \r\nОфициалното откриване на ”Шумен жужи” ще бъде от 10.45 часа в неделя пред Информационния център на Природен парк ”Шуменско плато”, на входа на парк „Кьошковете”. В програмата не ще участват  вокална група „Медени гласове“ към Туристическо дружество “Мадарски конник“ и Народно читалище “Напредък 1869″, поканени са и туристическите хорове на Сдружение ”Северняшко ехо” от Велико Търново, Плевен и Шумен.\r\n От 2 до 10 октомври  от 10.00 до 18.00 часа по пешеходната алея на бул. „Славянски“ ще бъде организирана изложба-базар на мед и пчелни продукти.\r\nИвелина ИВАНОВА", "date": "2017.09.30", "title": "Шумен: Второ издание на Медения фестивал ”Шумен жужи” ще де проведе от 1 октомври"}
{"url": "http://www.focus-news.net/news/2017/09/30/2441487/mitko-manolev-vinoproizvoditel-osven-kachestveno-grozde-i-utvardena-tehnologiya-hubavoto-vino-iziskva-otlichno-poddarzhana-higiena.html", "text": "Освен качествено грозде и утвърдена технология, хубавото вино изисква отлично поддържана хигиена. Това каза за Радио „Фокус“ – Пирин Митко Манолев, винопроизводител от Мелник. По думите му е важно да имаш хубаво грозде и да спазваш определени технологии при производството на вино, но не трябва да се пренебрегва чистотата. „Едно от най-важните неща е да имаш хубави съдове. Дали ще се дървени или от друг материал не е толкова важно. По-важно е да има идеална хигиена“, посочи още Манолев. \r\nТой коментира също, че  най-произвежданите в региона вина са червените, от гроздовия сорт Широка мелнишка лоза. „Това е един от най-старите сортове грозде, които се отглеждат в нашия регион. Повечето хора в Мелник, държим на традициите, затова и 80%  от отглежданата лоза е Широка мелнишка. Отглеждаме и други сортове, но все пак наблягаме на традицията, за да може хората, като дойдат в Мелник, да опитат едно истинско, традиционно мелнишко вино. Правим два вида от него, по две различни технологии“, посочи Манолев и уточни, че първият вид се произвежда по най-старата технология за сухо вино, а с развитието на технологиите е започнало производството и на полусухо вино. \r\n„Под сухо вино трябва да се разбира, че докрай е завършила ферментацията. Така се получава напитка, която е по-суха, по тръпчива, няма сладка жилка. А когато ферментацията се спре по-рано, виното остава с лека сладка жилка“, обясни Митко Манолев.\r\nЛивия НИНОВА", "date": "2017.09.30", "title": "Митко Манолев, винопроизводител: Освен качествено грозде и утвърдена технология, хубавото вино изисква отлично поддържана хигиена"}
{"url": "http://www.focus-news.net/news/2017/09/30/2441261/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "В рамките на операция срещу т.нар. „Терористична организация на гюленистите/Паралелна държавна структура” (ФЕТО/ПДС) в югоизточната турска провинция Адана са задържани 38 лица, сред които има и жени, съобщава електронното издание на вестник „Милиет”. Екипи на Отдела за борба с контрабандата и организираната престъпност са извършили обиски в техните жилища. Задържаните са от различни професионални групи, преминали са медицински прегледи и в момента се извършват разпитите им в дирекцията по сигурността, посочва още изданието.\r\n***\r\nЯпонският премиер Шинзо Абе започна нова дипломатическа „офанзива“ по посока на Китай, след като присъства на мероприятие в Токио, посветено на националния празник на Китай, пише The Asahi Shimbun . За първи път от 15 години японски премиер присъства на отбелязването на китайския Национален ден, както и 45-тата годишнина от нормализирането на отношенията между двете страни.\r\nЯпонският премиер покани китайския президент Си Дзинпин, да посети Япония през 2018-та година.\r\nОсвен това, той предложи да се проведе тристранна среща между Южна Корея, Китай и Япония през идната година. \r\n„Следващото ми действие ще е да посетя Китай. След посещението си в Китай, искам президентът Си да дойде в Япония“, подчерта Шинзо Абе.\r\nЯпонският външен министър Таро Коно също заяви, че иска да посети Китай „възможно най-скоро“, за да обсъди с китайските си колеги „конкретни мерки по двустранното сътрудничество“.\r\n***\r\nСеверна Корея заяви, че международните санкции, които Съветът за сигурност на ООН прие срещу не, са нанесли „колосални“ щети на страната, пише The New York Times. Северна Корея добави, че ще бъде „глупаво“ за Вашингтон да си мисли, че санкциите ще спрат ядрената й програма.\r\nНеотдавна севернокорейските власти създадоха комисия за разследване на щетите, причинени от международните санкции. Целта на комисията бе да се привлече международна симпатия, като се подчертае страданието на севернокорейските граждани.\r\nГоворител на комисията заяви, че санкциите са „брутално криминално действие, което нарушава правото на съществуване на мирните цивилни“.\r\n***\r\nЗа първи път от Втората световна война насам, датски войници ще пазят синагогата и израелското посолство в Копенхаген, пише емиратското издание The National.Това се случва в навечерието на еврейския празник Йом Кипур.\r\nВойниците ще заменят полицията, която охранява синагогата и посолството, заради страхове, че могат да се повторят двете смъртоносни атаки от 2015-та година.\r\n„Това е първия път, в който войниците са използвани в такава ситуация“, заяви говорителят на полицията в Копенхаген Расмус Бернт Сковсгаард. \r\nДатската полиция пазеше еврейските институции в страната, откакто датският гражданин от палестински произход Омар ел Хюсейн, откри огън срещу синагогата, убивайки един човек и ранявайки двама през 2015-та година. Часове преди този атентат, палестинецът нападна културен център, в който се провеждаше форум за исляма и свободата на словото.\r\nФилмовият режисьор Фин Норгаард бе убит по време на нападението.\r\nГенерал-лейтенант Стеен Далсгаард заяви, че войниците, които ще бъда разположени пред еврейските институции до март 2018-та година, са „добре обучени и екипирани за този тип мисии“.\r\nБлизо 160 войници бяха разположени в Копенхаген, както и по датско-германската граница, където бе възстановен и граничният контрол през 2015-та година, заради имигрантския наплив.\r\n***", "date": "2017.09.30", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/09/30/2441262/predstoyashti-sabitiya-v-stranata-za-30-septemvri-agentsiya-fokus.html", "text": "***\r\nОт 9.30 часа в сградата на Областната администрация в Перник заместник-министърът на регионалното развитие и благоустройството Деница Николова ще открие обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ.\r\n***\r\nЛидерът на БСП Корнелия Нинова ще посети Варна и областта. В 14.30 часа в село Стефан Караджа тя ще проведе среща с жители на селото, както и с жители на с. Калоян в залата на НЧ \"Просвета\". От 16.00 часа в с. Генерал Киселово Корнелия Нинова ще се срещне с жители на селото в залата на НЧ \"Асен Златаров\". В 17.30 часа тя ще проведе среща с жители на гр. Вълчи дол в залата на НЧ „Димитър Благоев – 1907“.\r\n***\r\nНационалният исторически музей (НИМ) обявява Ден на отворените врати по повод Европейските дни на наследството.\r\n*** \r\nВ 09.30 часа в София Тех Парк ще бъде открита технологична конференция на HackConf на тема „Как да разбираме и създаваме по-добър софтуер”.\r\n*** \r\nВ 10.30 часа в Интер Експо център ще се проведе Националното събрание на „Движение България на гражданите”, на което ще бъде избран новия председател на политическата формация.\r\n***\r\nВ „София хотел Балкан“ ще се проведе международното изложение Световно образование.\r\n***\r\nВ Дома на Европа ще се проведе вторият ден от Международната конференция “European everyday of sport”.\r\n***\r\nОт 11.00 часа на Голямата Поляна в Южния парк фондация \"За Нашите Деца\" ще отбележи 25-тия си рожден ден.\r\n***\r\nОт 11.00 часа, на площада в село Владая, народните представители от „БСП за България” Жельо Бойчев, Христо Проданов и общинският съветник от групата на „БСП Лява България” в Столичния общински съвет Николай Николов ще се включат в честването на 99-годишнината от Владайското въстание.\r\n***\r\nОт 11.00 часа улица „Самуил“ – между „Денкоглу“ и „Солунска“ ще се превърне в зона за изкуство.\r\n***\r\nОт 12.30 часа в Детско-юношеския отдел на Столична библиотека на пл. „Славейков“  за първи път от повече от 20 години насам българският читател ще може да се срещне с първата детска книга на българския писател Йордан Радичков „Шарена черга“.\r\n***\r\nОт 16.00 часа в клуб „Перото“ при НДК български криминални писатели, обединени в клуб „Саламандър“, ще се срещнат с почитателите на „черния жанр”.\r\n***\r\nОт 18.00 часа в ПКСХП \"Св. Александър Невски\" ще бъде изложена за поклонение Икона на Пресвета Богородица Всецарица.\r\n***\r\nОт 18.00 часа в Studio 5 в НДК ще се проведе първото издание на Международния фестивал за изпята поезия.\r\n***\r\nОт 18.00 часа във Фестивален и конгресен център ще се проведе 35-ият юбилеен фестивал “Златна роза”.\r\n***\r\nОт 10.00 часа, в културен център „Морско казино“ ще се проведе кръгла маса на тема „Новата европейска програма за умения – възможности и предизвикателства на национално и регионално ниво“, организирана от евродепутата Момчил Неков. \r\n***\r\nНа площад \"Св. св. Кирил и Методий\" ще се проведе Фестивалът на рибата и виното.\r\n***\r\nОт 8.00 часа в района на Аладжа манастир ще се стартира третото издание  на  „Зелен маратон“ –  любителско състезание по горско бягане и планинско колоездене.\r\n***\r\nОт 9.00 часа в Гранд хотел „Варна“ Старейшини ГЕРБ ще проведе седмия си университет, който ще е на тема „Национална сигурност – важен елемент от регионалната и европейската политика на Република България“. \r\n***\r\nОт 10.00 часа в района на ВВМУ „Н. Й. Вапцаров“ ще се проведе тържествен ритуал по полагане на военна клетва от курсантите  „Випуск 2022“ за Военноморските сили и „Випуск 2023“ за Военномедицинска Академия.\r\n***\r\nОт 14.30 часа в залата на НЧ \"Просвета\" в село Стефан Караджа лидерът на БСП Корнелия Нинова ще проведе среща с жители на селото, както и с жители на с. Калоян.\r\n***\r\nОт 16.00 ч. в залата на НЧ \"Асен Златаров\" в с. Генерал Киселово Корнелия Нинова ще се срещне с жители на селото.\r\n***\r\nОт 17.30 часа в залата на НЧ „Димитър Благоев – 1907“ Корнелия Нинова ще проведе среща с жители на гр. Вълчи дол.\r\n***\r\nОт 09.30 часа в Изложбени зали „Рафаел Михайлов“ ще се проведе Презентация на Музикален фестивал „Дива роза“ – Лондон и фестивала MICROFONO D-ORO-ITALY. \r\n***\r\nОт 10.30 часа в Местността „Френкхисар“ ще се проведе Откриване на парк – музей „Търновград – духът на хилядолетна България“. \r\n***\r\nОт 11.00 часа в Читалище „Искра“ Театър „ВЕСЕЛ“ представя: „Приказка за Ох“. \r\n***\r\nОт 17.00 часа в Зала 302 на Общината ще се проведе Среща с международното жури на конкурса „Сребърна Янтра“.  \r\n***\r\nОт 16.00 часа в град Дунавци Огнян Ценков, кмет на Община Видин, ще открие четвъртия Международен фолклорен фестивал за автентичен и обработен фолклор \"Дунавци пее и танцува\" - 2017. \r\n***\r\nОт 10.30 часа в Парк „Градска градина“ ще се проведе „Фамилатлон в Горна Оряховица” - семейство, спорт, екологичен начин на живот. \r\n***\r\nОт 09.00 часа в НЧ „Иван Вазов - 1893” ще се проведе ІІ-ри Национален фестивал на селските клубове за народни хора „Хоро се вие край река Янтра“. \r\n*** \r\nОт 9.00 часа в спортна зала на СКТМ \"Родопи\" – Момчилград уикенда ще се проведе Национален турнир \"Млад олимпиец\" за Купата на България.\r\n***\r\nОт 12.00 часа на площад „Велбъжд” ще бъде открито Десетото издание на Празника на плодородието.\r\n***\r\nОт 11.00 часа на площад \"Кракра Пернишки\" ще се проведе \"Трансграничен панаир на занаятите\" под наслов \"За да отидете далеч, вървете заедно\"\r\n***\r\nОт 17.00 часа в големия салон на читалище „Братя Миладинови” ще се състои отбелязването на 70 години от създаването на Гранично поделение в Петрич.\r\n***\r\nОт 09.30 часа в хотел Реал на ул. \"Георги Войтех\" 2 ще се проведе семинар на тема \"Предизвикателствата пред пациентите в ревматологията\".\r\n***\r\nОт 11.30 часа в пространството на Малката Базилика ще се състои дискусия, свързана с посоките и предизвикателствата при реализирането на проекта „Европейска столица на културата“.\r\n***\r\nОт 10.30 часа, във Военния клуб в Пловдив, ще се проведе Националната конференция на военния съюз. На нея ще бъде обсъдено сегашното политико-икономическо състояние на държавата. Ще бъде приета и специална декларация в тази посока, която ще определи мястото на Военния съюз с политическите процеси на България. \r\n***\r\nОт 11.30 часа в пространството на Археологически комплекс Малка Раннохристиянска Базилика ще се проведе среща-дискусия Кшищоф Май, изпълнителен директор и Доминика Кавалерович, програмен координатор на Вроцлав Европейска столица на културата 2016.\r\nна здравното възпитание на децата.\r\n***\r\nВ града ще се проведе заседанието на комисията за селекция, номиниране и определяне носителите на НЛН „Елиас Канети“ 2017.\r\n***\r\nНа Градския стадион и спортен комплекс „Ялта“ ще се проведе Спартакиада за работещи под мотото „Спортът е здраве“.\r\n***\r\nОт 10.00 часа в парк „Артилерийски“ ще се състои официалното откриване на Юбилейния XXV национален конкурс „Пътен полицай на годината – 2017“.\r\n***\r\nОт 10.00 часа в общинската зала „П.Р. Славейков“ Българският патриарх Неофит ще открие научната конференция „Старозагорският митрополит Панкратий като образец на всеотдаен архиерей, духовен наставник и общественик“.  От 19:00 часа, в залата на Държавна опера – Стара Загора ще се състои концерт, посветен на петдесетгодишнината от интронизацията на Старозагорския митрополит Панкратий.\r\n***\r\nОт 11.00 часа на изкуствения терен на стадион „Берое“ в Стара Загора ще бъда открити националните финали на Kamenitza Фен Купа 2017.\r\n***\r\nОт 16.00 часа в галерия АСТРИ на ул. “Цар Самуил” ще бъде открита изложбата „Мислена линия“ на художничката Милена Матева.\r\n***\r\nОт 18.00 часа в залата на Регионална библиотека \"Захари Княжески\" ще бъде показан биографичен филм за първата ни световна рекордьорка в лекоатлетическа диcциплинa Йорданка Благоева (c постижeниe oт 194 cм през 1972 г., в Загреб).\r\n***\r\nАвтомобилната надпревара Писта Стара Загора ще се проведе на 30 септември и 1 октомври.\r\n***\r\nОт 8.30 часа пред “Паметник на велосипедиста” в Градския парк МГЕРБ-Ямбол организира велопоход до Археологически резерват Тракийски и античен град  „Кабиле”.", "date": "2017.09.30", "title": "Предстоящи събития в страната за 30 септември (Агенция „Фокус“)"}
{"url": "http://www.focus-news.net/news/2017/09/30/2441263/radio-free-europe-vitseprezidentat-na-sasht-prizova-kosovo-da-ratifitsira-sporazumenieto-za-demarkatsiya-s-cherna-gora.html", "text": "Вицепрезидентът на САЩ Майк Пенс проведе среща с президента на Косово Хашим Тачи на 29 септември и призова страната да ратифицира споразумението за гранична демаркация с Черна гора. Това се случва два дни след като новият министър-председател на балканската държава Рамуш Харадинай  посочи, че няма краен срок за разрешаването на спора, който според Европейския съюз Прищина трябва да разреши, преди да може нейните жители да могат да пътуват без визи в Шенгенската зона, предаде  Radio Free Europe.\r\nМайк Пенс определи разрешаването на спора като „стоящ на дневен ред от дълго време въпрос“ и потвърди подкрепата на САЩ за „суверенно, демократично и проспериращо Косово“, според официално заявление на Белия дом. Вицепрезидентът също така е дал добра оценка на усилията на Тачи и на сръбския президента Александър Вучич за нормализацията на отношенията между Белград и Прищина. \r\nВ свой коментар, публикуван в социалната мрежа „Фейсбук“ след срещата Тачи заяви, че САЩ са „гарант за независимостта на Косово“ и „силен“ защитник на присъединяването на страната към ЕС и НАТО.  Виктор Турмаков", "date": "2017.09.30", "title": "Radio Free Europe: Вицепрезидентът на САЩ призова Косово да ратифицира споразумението за демаркация с Черна гора"}
{"url": "http://www.focus-news.net/news/2017/09/30/2441264/tass-vanshnite-ministri-na-rusiya-i-na-sarbiya-sa-se-dogovorili-za-savmestno-otbelyazvane-na-180-ta-godishnina-ot-ustanovyavaneto-na-diplomaticheskite-otnosheniya-mezhdu-dvete-strani.html", "text": "Външните министри на Русия и на Сърбия Сергей Лавров и Ивица Дачич са се договорили за празнуването на 180-та годишнина от установяването на дипломатическите отношения между Москва и Белград през 2018 г., предаде ТАСС.\r\n„На днешната си среща в Москва министрите също така засегнаха темата за празнуването на 180-та годишнина от установяването на дипломатическите отношения между двете страни, което ще се проведе догодина. Те са се съгласили, не този юбилей трябва да се отбележи“, пише в официално заявление на руското МВнР. \r\nПо време на срещата също така е било обсъдено развитието на икономическото сътрудничество и взаимодействието между Москва и Белград в международните организации. Виктор Турмаков", "date": "2017.09.30", "title": "ТАСС: Външните министри на Русия и на Сърбия са се договорили за съвместно отбелязване на 180-та годишнина от установяването на дипломатическите отношения между двете страни"}
{"url": "http://www.focus-news.net/news/2017/09/30/2441265/hayder-al-abadi-zabranata-za-patuvane-ne-tseli-da-umori-ot-glad-kyurdite.html", "text": "Иракският министър-председател Хайдер ал Абади заяви, че планираното ограничение на полетите от и към Кюрдския автономен регион в северната част на страната не цели „да умори от глад“ кюрдите, предаде Voice of America.\r\nВ петък вечерта всички международни полети към региона са отменени в отговор на референдума за независимост на областта по-рано тази седмица.  Според международните наблюдатели това решение може да има „ужасно влияние“ върху живота на обитаващите региона 1,6 млн. бежанци и вътрешно разместени хора. \r\nАбади заяви в официално свое изявление, че „контролът на централното правителство върху летищата в Кюрдския регион няма за цел да мори от глад, да обсажда или да ограничава доставянето на запаси за гражданите на региона, както твърдят някои представители на местните власти“.\r\nОпределяйки референдума като противоконституционен, парламентът на Ирак в сряда поиска от Ал Абади да изпрати войници в добиващия петрол държан от кюрдите район около град Киркук, за да поемат контрол над него.  Виктор Турмаков", "date": "2017.09.30", "title": "Хайдер ал Абади: Забраната за пътуване не цели да умори от глад кюрдите"}
{"url": "http://www.focus-news.net/news/2017/09/30/2441266/reuters-donald-tramp-zayavi-che-kuba-e-napravila-nyakoi-loshi-raboti-na-diplomatite-ot-sasht.html", "text": "Президентът на САЩ Доналд Тръмп изрази възмущението си от вредата , нанесена на дипломатите от посолството на страната в Куба, предаде  Reuters.\r\nТой проведе среща с репортери в Белия дом след като Държавният департамент на САЩ обяви, че ще намали персонала в посолството си в Хавана. \r\n„Куба направи някои много лоши работи“, заяви Тръмп.  Виктор Турмаков", "date": "2017.09.30", "title": "Reuters: Доналд Тръмп заяви, че Куба „е направила някои лоши работи“ на дипломатите от САЩ"}
{"url": "http://www.focus-news.net/news/2017/09/30/2441267/balgariya-v-svetovnite-medii-agentsiya-fokus.html", "text": "На 27 септември в Москва в центъра за дизайн и архитектура „Артплей“ е открита изложба на известни български фотографи „Древни обичаи и традиции от България“, пише „Коммсомольская правда“.\r\nИзложбата е част от проекта „България-Русия“ , за провеждането на който са се договорили Националната асоциация на професионалистите във фотоиндустрията и българската Асоциация на професионалните фотографи. Първата част на проекта се състоя през април 2017 г. в София, където бяха показани 25 творби на известни руски фотографи. \r\nФотографиите на сегашната изложба показват древни обреди и традиционни християнски обичаи, свързани с историята и фолклора на България. Посетителите ще могат да видят погледа на фотографите върху уникални български традиции като нестинарството, кукерите, лазарките, танцът на мъжете в ледената вода на Йордановден, надбягванията с коне на Тодоровден и т.н. Изложбата включва творби на 14 български фотографи. \r\n***\r\nСпоред бившия български външен министър и президент на Атлантическия клуб Соломон Паси крайбрежието на страната се нуждае от военноморска база на НАТО, предаде  BlackSeaNews.\r\nВоенноморската база на НАТО може да бъде построена за три години, след вземането на решение за реализацията на подобен проект“, посочи Паси. Той подчерта, че в момента в Черно море съществува сериозен дисбаланс между Русия и НАТО, който може да се коригира чрез създаването на подобна база. \r\n„За първи път след Втората световна война светът се намира на кръстопът“, посочи бившият български министър. Той подчерта, че точно в тази сложна обстановка България ще председателства в съвета на ЕС. \r\nПо отношение на Русия Паси заяви, че с нея трябва да се общува учтиво, но в същото време страната да бъде отлично въоръжена. „За България основни проблеми са тероризмът и лошото управление на миграционните потоци, а действията на Русия трябва да ни притесняват, но в никакъв случай тя не е заплаха за страната“, подчерта Паси. \r\n„Практиката показва, че колкото е по-добре въоръжена една държава, толкова тя е по-малко привлекателна цел за всички останали“, допълни той, уточнявайки, че модернизацията на българските бойна авиация и флот заслужават специално внимание. \r\n***\r\n Божидар Димитров, директор на Националния исторически музей в София, известен с тезата си за българския произход на македонците, е подал оставка и скоро излиза в пенсия. Според министерството на културата на България Димитров се пенсионира на 1 ноември, защото отговаря на възрастовите условия, предаде македонската медия „Мета“.\r\nТой зае за първи път на тази функция през декември 1994 г., но бе уволнен след четири години заради спора с тогавашния български президент Петър Стоянов заради завръщането на ръкописа на \"История славянобългарска\" на Паисий Хилендарски в Зографския манастир на Света гора.\r\nПрез 2011 г. той бе отново назначен за директор на Националния исторически музей и оттогава непрекъснато служи на поста.\r\n***\r\nПо време на заседанието на Комисията по граждански свободи, правосъдие и вътрешни работи на Европейския парламент беше обсъдена реформата на Шенгенската информационна система (ШИС) за нуждите на полицията, охраната на границите и връщането на нередовните мигранти. В този контекст, българският евродепутат от ГЕРБ/ЕНП Емил Радев призова за предоставяне на пълен достъп на България до ШИС, както и за приемането на страната ни в Шенгенското пространство, съобщиха от пресцентъра на ГЕРБ. „Единствено по този начин ще бъде доказано, че Европейският съюз се интересува от сигурността на границите”, подчерта българският представител. \r\nВ отговор, докладчикът на Европейския парламент за реформата на ШИС Карлос Коельо (ЕНП-Португалия) заяви, че България отдавна е изпълнила техническите критерии за присъединяване към Шенген и не следва да съществуват политически пречки пред това да стане да реалност, както многократно е заявявал Европейският парламент.\r\nИзмененията на Шенгенската информационна система се налагат с оглед на предизвикателствата на миграционната криза и престъпността в Европа. Според Емил Радев, европейското законодателство, европейските системи за сигурност и наличните информационни системи трябва да са адекватно адаптирани, за да са от полза на правоохранителните органи и на граничните служители, които охраняват външните граници на ЕС. Поради тази причина той призова в ШИС да се пази информация за хората с издадени решения за връщане, когато са успешно върнати в трета държава, дори и без да са със забрана за влизане в ЕС. По този начин, ако въпросното лице се опита да влезе отново в ЕС, граничните полицаи ще имат пълната картина за това дали то представлява заплаха за сигурността или не, допълни депутатът.\r\n***\r\nВ писмо, изпратено до председателя на Европейския съвет Доналд Туск, групата на социалистите в Европейския парламент настоява да се предприемат всички необходими стъпки за приемането на България и Румъния в Шенген. Това съобщиха от пресофиса на лидера на ПЕС Сергей Станишев. В писмото си лидерът на социалистите в ЕП Джани Питела посочва: „Нашата група отдавна призовава България и Румъния да се присъединят напълно към Шенгенското пространство. И двете страни изпълняват техническите критерии, поставени от ЕК, както беше посочено от председателя Юнкер в годишното му обръщение за състоянието на Съюза, както и последните препоръки на Комисията към Съвета”.\r\n„Отпадането на граничните проверки е един от най-големите успехи на ЕС. Всички граждани трябва да имат възможност да се ползват от този успех. Призоваваме председателя на Европейския съвет Доналд Туск спешно да предприеме всички необходими мерки двете страни най-после да станат пълноправни членове на Шенген. Крайно време е българите и румънците да спрат да бъдат третирани като втора ръка европейци”.\r\nВъв връзка с писмото, българският евродепутат и президент на ПЕС Сергей Станишев заяви: „Сега е важно ЕС да демонстрира единство и директна полза за всички граждани. Шенген остава разделителна линия, вместо да бъде свързващ фактор за бизнеса и гражданите на страните-членки. Предвид усложняващото се законодателство за управление на външните граници на Съюза, продължаващата дискриминация спрямо България и Румъния създава все повече практически и правни затруднения. Не можем да продължаваме да бъдем заложници на късогледи вътрешнополитически сметки в други страни. Това отдавна не е технически процес, а национална кауза”.\r\n***\r\nПрезидентът на Виетнам Тран Дай Куан заяви, че страната му е готова да служи като мост, помагащ на България и ЕС да задълбочат отношенията си със АСЕАН и със страните му членки, предаде  Vietnamnet.vn.\r\nПрезидентът призна активния и ефективен принос на заминаващия си посланик Евгений Стойчев за засилването на двустранното сътрудничество в различни сфери като политиката, икономиката, търговията, сигурността и отбраната, както и близкото сътрудничество между двете държави в международните форуми и организации. \r\nПрезидентът приветства ролята на България в ЕС. Той предложи България, в ролята си на ротационен председател на ЕС през 2018 г. да подкрепи Виетнам в засилването на партньорството му с ЕС и за сключването на споразумението между азиатската държава и ЕС за свободна търговия. \r\nПодчертавайки традиционното приятелство между Виетнам и България той предложи двете страни да продължат да обменят делегации на високо равнище и да се задълбочат усилията по засилването на двустранните отношения. \r\nНа свой ред посланик Стойчев потвърди, че двете страни са традиционни приятели и че България винаги е подкрепяла Виетнам на международните форуми и организации. \r\nТази година се бележат 60 години от посещението на президента Хо Ши Мин в България и в страната ще се проведат редица дейности в чест на годишнината, включително фотоизложба за живота и революционната кариера на политика.", "date": "2017.09.30", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/30/2441268/the-independent-tsenata-na-restavratsiyata-na-londonskiya-big-ben-se-e-udvoila-do-61-mln-liri.html", "text": "Британският парламент съобщи, че цената на реставрацията на лондонския Биг Бен ще бъде двойна в сравнение с първоначалните изчисления и ще възлезе на 61 млн. лири. Първоначално се изчисляваше, че стойността на реновацията ще възлезе на 29 млн. лири, пише  The Independent.\r\nРемонтът на часовниковата кула- символ на британската столица предизвика дебати, когато бе обявено, че тя ще звъни единствено по време на специални случаи в следващите четири години, докато реставрацията тече. \r\nПарламентът съобщи, че драстичното увеличение на цената идва, след като компаниите, натоварени със задачата, са получили по-добри знания за сложността на механизма. \r\n„Парламентарната комисия изразява своето недоволство от увеличаването на цената. Тя е инструктирала да бъдат предоставяни постоянни данни за прогреса и цената. Тя е настояла кулата да бъде запазена и за бъдещите поколения“, съобщи говорител на Камарата на общините.  Виктор Турмаков", "date": "2017.09.30", "title": "The Independent: Цената на реставрацията на лондонския Биг Бен се е удвоила до 61 млн. лири"}
{"url": "http://www.focus-news.net/news/2017/09/30/2441269/zhan-klod-yunker-do-oktomvri-nyama-da-ima-sashtestven-progres-na-pregovorite-po-brekzit-osven-ako-ne-se-sluchi-chudo.html", "text": "Председателят на Европейската комисия Жан-Клод Юнкер заяви, че според него единствено „чудо“ може да докара преговорите за Брекзит до нови равнища в рамките на следващия месец, предаде New Europe.\r\nДумите на Юнкер, отправени по време на неофициалната среща на високо равнище на ЕС в Талин не оставиха у никого надежди, че все още има шанс прогресът на преговорите да позволи те да навлязат в нова фаза. \r\nЕК по-рано уточни, че трябва да се отбележи значителен прогрес, за да може Великобритания и Съюза да продължат преговорите. „Значителен прогрес“ означава за Брюксел напредък по три ключови тези – правата на гражданите, финансовите въпроси и границата в Ирландия. Но нито главния преговарящ на ЕС Мишел Барние, нито британския министър по въпросите, свързани с Брекзит Дейвид Дейвис не са достигнали до ниво, което да удовлетвори Юнкер. \r\n„До края на октомври няма да имаме значителен прогрес“, заяви председателят на ЕК в Талин. „В края на тази седмица казвам, че няма да има достатъчен прогрес от сега до октомври, освен ако не се случи чудо“, посочи той.  Виктор Турмаков", "date": "2017.09.30", "title": "Жан-Клод Юнкер: До октомври няма да има съществен прогрес на преговорите по Брекзит, освен ако не се случи чудо"}
{"url": "http://www.focus-news.net/news/2017/09/30/2441270/afp-zdravniyat-ministar-na-sasht-podade-ostavka-zaradi-skandal.html", "text": "Министърът на здравеопазването на САЩ Томас Прайс подаде оставка на фона на скандала, в който се оказа, че е използвал частни самолети за служебни пътувания, предаде  AFP.\r\n„Министърът на здравеопазването Томас Прайс подаде оставка по-рано днес и президентът Доналд Тръмп я прие“, съобщи прессекретарят на Белия дом Сара Сандърс в официално свое заявление.  Виктор Турмаков", "date": "2017.09.30", "title": "AFP: Здравният министър на САЩ подаде оставка заради скандал"}
{"url": "http://www.focus-news.net/news/2017/09/30/2441271/donald-tramp-sasht-shte-priemat-nay-mnogo-45-hil-bezhantsi-prez-2018-godina.html", "text": "Президентът на САЩ Доналд Тръмп заяви, че страната ще приеме най-много  45 хил. бежанци през 2018 г. Най-ниският „таван“ за последните години е бил предложен от администрацията в доклад до конгреса в сряда, предаде  Reuters.\r\nСпоред правозащитниците решението демонстрира игнориране на хуманитарните кризи по света и представлява отстъпление на САЩ от световното водачество. Според правителството на САЩ по-ниският таван е необходим, за да може бежанците да бъдат по-лесно контролирани. \r\nСпоред доклада до конгреса, правителството смята, че това ограничение ще увеличи шанса на бежанците „по-успешно да бъдат асимилирани и да допринасят повече за САЩ“.  Виктор Турмаков", "date": "2017.09.30", "title": "Доналд Тръмп: САЩ ще приемат най-много 45 хил. бежанци през 2018 година"}
{"url": "http://www.focus-news.net/news/2017/09/30/2441272/the-guardian-henri-boltan-e-izbran-za-nov-predsedatel-na-britanskata-partiya-na-nezavisimostta.html", "text": "Британската „Партия на независимостта“ избра военния Хенри Болтън за свой нов председател. Болтън е спечелил 3874 гласа на делегатите, докато смятаната за радикална Ан-Мери Уотърс, която преди определи исляма за „зло“ и която има връзки с крайната десница получи 2755 гласа, пише  The Guardian.\r\n54-годишният Болтън бе сравнително непознат сред електората на партията преди изборите за наследник на Пол Нътъл, но получи подкрепа заради своите трезви и сдържани думи, които го отличиха от неговите конкуренти, чиито речи бяха белязани от екстремизъм и ексцентричност.\r\nНеговият избор бе приветстват от бившия председател на партията Найджъл Фараж. „Това е мъж с реална субстанция“, заяви Фараж в свой коментар. \r\nНовият партиен председател обеща да запази „Партията на независимостта“ начело в дебата относно Брекзит, но посочи, че тя трябва да разшири фокуса си. „Брекзит е основата ни задача, но въпреки това той не е единствената такава“, добави той.\r\nБолтън, бивш войник и полицай в Южна Англия, е работил и в ООН и в ОССЕ в мисиите им в Косово и в други държави.  Виктор Турмаков", "date": "2017.09.30", "title": "The Guardian: Хенри Болтън е избран за нов председател на британската „Партия на независимостта“"}
{"url": "http://www.focus-news.net/news/2017/09/30/2441273/deutsche-welle-na-donald-tusk-e-zarachano-da-podgotvi-plan-za-reformi-v-es.html", "text": "Европейските лидери възнамеряват да ускорят подготовката на реформите в ЕС. За това те за заръчали на председателя на Европейския съвет Доналд Туск до две седмици да представи план за преобразуванията, предаде  Deutsche Welle  в рускоезичната си редакция.\r\nСтраните от ЕС възнамеряват да ускорят подготовката на реформите на ЕС в сферата на отбраната, финансите, а също така и в политиката по отношение на бежанците. С тази цел държавните и правителствените лидери на страните от ЕС на неформалната среща на високо равнище в Талин в петък, 29 септември, заръчаха на Туск до две седмици да формулира предложения за по-нататъшните действия,  за да може да следващата среща на високо равнище през октомври да започне тяхното обсъждане.\r\nПрезидентът на Франция Еманюел Макрон на 26 септември представи своята визия за бъдещето на Европа. Според него на ЕС му е необходим общ бюджет за отбраната и съвместна армия. В сферата на икономиката той се изказа за учредяването на единен бюджет на ЕС. Относно миграцията той предложи единна агенция по въпросите за бежанците, за да се опрости процедурата по приема им. \r\nПреди време председателят на Европейската комисия Жан-Клод Юнкер заяви, че са необходими реформи във Великобритания след излизането на Великобритания от него. Той предложи еврото да се въведе на цялата територия на ЕС. Освен това той заяви, че е необходимо да се засили конкурентоспособността на европейската промишленост и съблюдаването на единни стандарти на пазара на труда на страните членки. Юнкер призова също така да се засилят търговските отношения с партньорите на Съюза.  Виктор Турмаков", "date": "2017.09.30", "title": "Deutsche Welle: На Доналд Туск е заръчано да подготви план за реформи в ЕС"}
{"url": "http://www.focus-news.net/news/2017/09/30/2441274/saniraneto-na-zhilishtni-sgradi-shte-prodalzhi-i-prez-sledvashtite-dve-godini-bezplatno-i-po-sashtite-pravila-obzor.html", "text": "Не приключва нищо, ще се санира и през 2018 г., и през 2019 г. В това увери министърът на регионалното развитие и благоустройството Николай Нанков. „За три години разплатените средства от Българската банка за развитие по санирани или саниращи се блокове са 1 млрд. лв. от 2 млрд. лв. Така че ако с тези темпове работим и до средата на 2020 г., ще можем да изхарчим втория милиард. Не просто не приключва, а още повече дейности и работници, сгради и домакинства ще се облагодетелстват“, коментира Нанков. По думите му правилата за саниране ще са същите. „Безплатно ще бъде. 1 млрд. лв. стои и чака да бъде усвоен по сградите, които са със сключен договор за Българската банка за развитие“, каза още Николай Нанков.\r\nВъв вторник обаче той коментира, че докато не бъде изчерпан ресурсът по Програмата за саниране, най-вероятно няма да се предлагат нови средства. Регионалният министър посочи, че са разписали и внесли в НС нови правила за Националната програма за енергийна ефективност и очаква дебати по програмата. Според него 2018 г. и 2019 г. трудно ще приключат със сградите, които понастоящем са одобрени с подписани договори от Българска банка за развитие. По думите му 2018 г. ще реализират още сгради с ресурса, който имат гарантиран. Той обаче уточни, че негативът по програмата, който се е насадил по политически и други причини, не му дава оптимизъм да каже точно каква ще е сумата в бюджета през 2018 г. Очаква се догодина да се изпълняват поне още 700 сгради. Към момента 606 са сградите в процес на реализация, а в експлоатация са въведени 709 сгради. Според Нанков ново финансиране евентуално ще има през 2019 г. Регионалният министър изрази убеждение, че тези които са критикували програмата, сега ще бъдат нейни големи защитници. \r\nСлед петъчния парламентарен контрол Николай Нанков коментира пред журналисти и изграждането на ТОЛ система, като посочи, че още в края на следващата седмица може да има избран изпълнител, а в края на 2018 г. тя да функционира. Според него, ако обаче процедурата бъде обжалвана отново, е вероятно да има \"забоксуване\". По думите му бъдещата избрана фирма ще е равно отдалечена от всички партии. \r\nЛюба АЛЕКСИЕВА", "date": "2017.09.30", "title": "Санирането на жилищни сгради ще продължи и през следващите две години безплатно и по същите правила (ОБЗОР)"}
{"url": "http://www.focus-news.net/news/2017/09/30/2441275/mezhdunarodniyat-cherven-krast-yemen-e-obhvanat-ot-bezpretsedentna-epidemiya-na-holera.html", "text": "Международния комитет на Червения кръст докладва, че Йемен е обхванат от безпрецедентна епидемия на холера. Организацията сочи, че до края на годината случаите на заболяването в раздираната от война страна ще достигне до 900 хил. души, предаде Voice of America.\r\n„900 хил. души. Предвид по-ниските цифри, които предоставяхме в миналото, може да достигнат и до един милион души до края на годината“, заяви председателят  на делегацията на Червения кръст в Йемен Александър Файет.  „Това е може би най-лошата здравна криза с предотвратимо заболяване в съвремието“, добави той. \r\nФайет добави, че обществените служби в арабската държава са пред разпад и че здравният сектор едва смогва. „От хуманитарна гледна точка ситуацията е катастрофална“, посочи той и добави, че не вижда мирно разрешаване на войната, която е довела до загубата на хиляди животи. Виктор Турмаков", "date": "2017.09.30", "title": "Международният Червен Кръст: Йемен е обхванат от безпрецедентна епидемия на холера"}
{"url": "http://www.focus-news.net/news/2017/09/30/2441276/voa-amerikanski-konvertoplan-ospri-e-pretarpyal-katastrofa-v-siriya.html", "text": "Американските власти съобщиха, че военен конвертоплан „Оспри“ е претърпял катастрофа в Сирия. Летателният апарат е повреден, а двама души от екипажа му са ранени, предаде  VOA.\r\nВластите на САЩ сочат, че ранените са извън опасност за живота след това, описано от тях като „твърдо кацане“. Възможно е катастрофата да е причинена от вражеска дейност. \r\nАрмията на САЩ често използва конвертоплани „Оспри“, за да придвижва войници на територията на Сирия, където американски военни съветници обучават частите на Сирийските демократични сили срещу терористите от „Ислямска държава“. \r\nКонвертопланът е вид летателен апарат, поддържащ както съкратено, така и вертикално излитане и кацане. Той е проектиран с цел да съчетае функционалността на обикновения хеликоптер с големия обхват на полета и високата скорост на витловия самолет. Виктор Турмаков", "date": "2017.09.30", "title": "VOA : Американски конвертоплан „Оспри“ е претърпял катастрофа в Сирия"}
{"url": "http://www.focus-news.net/news/2017/09/30/2441277/pisatelyat-i-prevodach-nayden-valchev-be-udostoen-s-nay-visokoto-otlichie-na-ministerstvo-na-kulturata-zlaten-vek-obzor.html", "text": "На специална церемония Министерството на културата удостои с най-високото си отличие - „Златен век“ с огърлие, писателя, преводач и общественик Найден Вълчев - председател на Съюза на преводачите в България (СПБ) (1989-1991). В творчеството на Вълчев влизат над 30 стихосбирки - „Пъстра палитра“, „Северна светлина“, „Лунапарк“, „Старата луна“, „Рай за грешни“, „Написано на кленов лист“ и др. Той пише и стиховете си за деца, а по много от текстовете му песни са съчинили много български композитори - „Тиха вечер“, „Аз те чаках“, „Някога, но не сега“, „Една българска роза“ и др. \r\nПредложението връчване на отличието идва от Управителния съвет на СПБ и е по повод деветдесетата му годишнина, както и като признание за неговото дългогодишно поетическо и преводаческо творчество. Високото отличие му бе връчено лично от министъра на културата Боил Банов. \r\n„Високото отличие, което в този момент е на раменете ми, е признание и за моя малък труд в голямата област на българската култура. Извънредно признателен съм на Министерство на културата за това високо отличие. Пожелавам на министерството успехи в мъчните му, големи и дълги задачи”, посочи Найден Вълчев по време на награждаването си. \r\nНа церемонията в галерия „Средец” с почетно отличие „Златен век”, категория „Звезда” бе отличена и българската актриса Мариана Аламанчева. \r\nИван ЛАЗАРОВ", "date": "2017.09.30", "title": "Писателят и преводач Найден Вълчев бе удостоен с най-високото отличие на Министерство на културата - „Златен век” (ОБЗОР)"}
{"url": "http://www.focus-news.net/news/2017/09/30/2441278/the-daily-express-ispaniya-razpolaga-poveche-ot-10-hil-politseyski-sluzhiteli-v-kataloniya-zaradi-referenduma.html", "text": "Испания е разположила повече от 10 хил. полицейски служители в навечерието на референдума за независимостта на областта, докато напрежението в нея се увеличава. Обичайно в североизточния регион на Испания са разположени 2800 полицейски служители, пише   The Daily Express.\r\nПо време на срещата на съвета за сигурност на Каталония в началото на тази седмица, водена от регионалния президента Карлес Пуигдемон, вътрешният министър на областта Хоакин Форн заяви, че е научил това от Министерството на вътрешните работи в Мадрид. \r\nТой обвини Мадрид, че изпраща допълнителните полицейски служители, „за да измени реда“ на региона преди референдума и посочи, че присъствието им е провокативно и предизвикващо обществено вълнение.  Виктор Турмаков", "date": "2017.09.30", "title": "The Daily Express: Испания разполага повече от 10 хил. полицейски служители в Каталония заради референдума"}
{"url": "http://www.focus-news.net/news/2017/09/30/2441279/reuters-hayder-al-abadi-e-priel-pokanata-na-frenskiya-prezident-dvamata-da-obsadyat-kyurdskiya-vapros.html", "text": "Според екипа на френския президент Еманюел Макрон иракският министър-председател Хайдер ал Абади е приел поканата на френското президентство да пристигне в Париж на 5 октомври, за да обсъди референдума за независимост на кюрдите, предаде  Reuters.\r\nМакрон предложи помощта си, за да намали напрежението между централните власти в Багдад и Кюрдското регионално правителство относно референдума, проведен в понеделник и посочи, че всяка по-нататъшна ескалация на напрежението трябва да бъде избягвана. Правителството в Багдад е затворило въздушното пространство над Иракски Кюрдистан и заяви, че ще поеме пълен контрол над външните граници над автономния регион.\r\nВ заявление, издадено след проведения между Макрон и Ал Абади телефонен разговор, от екипа на френския президент се сочи , че той е поканил министър-председателя в Париж и че двамата остават обединени, че приоритет остава разбиването на „Ислямска държава“ и стабилизацията на Ирак. \r\n„Президентът посочи важността да се запази единството и териториалната цялост на Ирак, докато признава правата на кюрдския народ. С приоритет върху борбата срещу „Ислямска държава“ и стабилизацията на Ирак, иракчаните следва да бъдат обединени“, пише в официалното заявление.   Виктор Турмаков", "date": "2017.09.30", "title": "Reuters: Хайдер ал Абади е приел поканата на френския президент двамата да обсъдят кюрдския въпрос"}
{"url": "http://www.focus-news.net/news/2017/09/30/2441280/tass-prezidentat-na-venetsuela-predupredi-ministar-predsedatelya-na-ispaniya-che-otnosheniyata-mezhdu-dvete-strani-mogat-da-se-vloshat.html", "text": "Президентът на Венецуела предупреди, че отношенията между Испания и страната му могат да се влошат сериозно, ако министър-председателят на европейската държава Мариано Рахой не преразгледа позицията си по отношение на Каракас, предаде ТАСС.\r\n„Ако Рахой не коригира своята позиция на постоянно негативна намеса във вътрешните дела на Венецуела, той ще получи крайно отрицателни за двете страни последствия, защото съм длъжен да защитавам честта на страната си“, заяви Мадуро. \r\nПо-рано тази седмица Рахой заяви, че Испания смята санкциите за необходим механизъм за възстановяването на демократичния ред във Венецуела. Той посочи, че ЕС „работи над санкции“ по отношение на Венецуела.  Виктор Турмаков", "date": "2017.09.30", "title": "ТАСС: Президентът на Венецуела предупреди министър-председателя на Испания, че отношенията между двете страни могат да се влошат"}
{"url": "http://www.focus-news.net/news/2017/09/30/2441281/bloomberg-harvatiya-iska-da-vleze-v-chakalnyata-na-evrozonata-do-2020-godina.html", "text": "Правителството на Хърватия си е поставило за цел до 2020 г. да се присъедини към Валутно-курсовия механизъм на Европейския съюз (ERM-2), определян като „чакалнята“ за приемането на еврото, предаде  Bloomberg.\r\n„Най-новият член на ЕС планира да се присъедини към механизма, в който  всички страни трябва да останат за две години, за да демонстрират стабилност на валутите си и да се фокусира върху намаляването на дълговете, за да посрещне критериите за преминаване от куната към еврото“, заяви хърватският министър-председател Андрей Пленкович. \r\n„Ние се преместваме в посоката на изпълняването на критериите от Маастрихт, особено що се отнася до намаляването на дълга. Искам да използвам това, докато сме в икономически ръст, нисък бюджетен дефицит и ниска безработица, за да стартираме дейността, която да доведе до ERM-2 през 2020 г. , а след две години и до Еврозоната“, добави той.  Виктор Турмаков", "date": "2017.09.30", "title": "Bloomberg: Хърватия иска да влезе в  “чакалнята“ на Еврозоната до 2020 година"}
{"url": "http://www.focus-news.net/news/2017/09/30/2441282/zadarzhaniyat-s-podkup-ot-36-000-lv-politsay-shte-bade-nakazan-s-tsyalata-strogost-na-zakona-obzor.html", "text": "С цялата строгост на закона ще бъде наказан задържаният полицай с подкуп от 36 000 лв. В това увери министърът на вътрешните работи Валентин Радев в кулоарите на парламента. Изказването му дойде след като в четвъртък вечерта стана ясно, че служител на Столичната пътна полиция е бил задържан с 36 000 лева подкуп. Изнудваният Дамян Христов се оплакал на полицая, че са му откраднали багер и още една тежка машина. Полицаят Венцислав Евтимов е предложил помощта си, но срещу сумата от 36 000 лева. Христов се съгласил да даде парите, но междувременно сигнализирал и полицията.\r\nВътрешният министър подчерта, че който си позволи да направи нещо такова, ще страда по текстовете от закона. Радев даде подробности по проведената операция, като посочи, че са отишли на мястото, но не са очаквали задържаният да е служител на МВР. Министърът допълни, че задържаният полицай е от КАТ и уточни, че на бизнесмена един път вече му е бил взиман автомобила и преди е плащал подкуп. Радев отбеляза, че от 50 000 души със сигурност има някой, който е влязъл някъде по някакви схеми.\r\nПреди това Валентин Радев заяви по време на петъчния парламентарен контрол, че с около 8% се е увеличила разкриваемостта на извършените умишлени убийства, а от януари до август т.г. спрямо същия период през 2016 г. общата престъпност е намаляла с 4,1%. Регистрираните престъпления са 70 730 спрямо 73 727 за 2016 г. Разкритите престъпления са 30 000 спрямо 26 527. По думите му до 2009 г. се наблюдава тенденция към отвличанията с цел откуп, но след това рязко спада, а до 2017 г. не са извършвани такива.\r\nЛюба АЛЕКСИЕВА", "date": "2017.09.30", "title": "Задържаният с подкуп от 36 000 лв. полицай ще бъде наказан с цялата строгост на закона (ОБЗОР)"}
{"url": "http://www.focus-news.net/news/2017/09/30/2441283/the-daily-mirror-britanskata-partiya-na-nezavisimostta-e-obvinena-che-e-otkradnala-novoto-si-logo-ot-angliyskata-futbolna-liga.html", "text": "Британската партия на независимостта е обвинена, че е плагиатствала от английското футболно първенство, след като разкри дизайна на новото си лого, пише  The Daily Mirror.\r\nАнтиевропейската партия е премахнала традиционния си знак, заради това, че „не отразява днешните гласоподаватели“ в ползата на нов, изобразяващ лъвска глава. Но лъвът изглежда много, много познат.  \r\n„Премиър лийг“ ще се развълнува“, сочи бившият национал Гари Линекър. Според запознати източници футболната лига се консултира с адвокати. \r\n„Нашето ново лого не е кражба. Това е символ, който е признат международно като символ на страната. Проверихме, не нарушаваме авторски права. Не сме толкова глупави“, заяви говорител на партията. „Радвам се за „Премиър лийг“, че се консултират с адвокати. Това ще им излезе скъпо – по-скъпо от нашето лого“, добави той. Виктор Турмаков", "date": "2017.09.30", "title": "The Daily Mirror: Британската партия на независимостта е обвинена, че е откраднала новото си лого от английската футболна лига"}
{"url": "http://www.focus-news.net/news/2017/09/30/2441284/afp-katalontsite-okupirat-izbiratelnite-sektsii-predi-sporniya-referendum-za-nezavisimost.html", "text": "Привържениците на провеждането на референдума за независимостта на Каталония са се опълчили на централните власти в Мадрид и са окупирали избирателните секции, за да може гласуването да се осъществи. Това засилва силно напрежението преди спорния плебисцит, предаде  AFP.\r\nВластите в Мадрид са издали заповед полицията да не допуска гласуване в неделя. Съдът е инструктирал, да се предотвратява употребата на публични сгради за „подготовката и организирането на референдума“. Но след края на петъчния учебен ден, малки групи активисти, включително родители с деца, мирно са окупирали няколко училища в Барселона, където гласоподавателите трябва да дадат своя глас. \r\n„Ще спя тук с по-големия ми син, който е ученик тук“, заяви Жизело Лоса, майка на три деца, седейки в класна стая в училище в барселонския квартал „Грасия“ . Окупацията е частично координирана от платформата „Отворени за референдума училища“, която е разпространила по интернет наръчник как сградите да бъдат окупирани мирно, за да може те да служат след това за избирателни секции.\r\nВ петък вечерта около 10 хил. привърженици на референдума са се събрали на централния площад в Барселона, където водачите на кампанията за отделяне закриха своята избирателна кампания. \r\n„В тези интензивни и емоционални моменти, ние усещаме, че това, което някога е било мечта, вече е постижимо“, заяви лидерът на каталонците Карлес Пуигдемон.\r\nМеждувременно властите в Мадрид са предупредили, че тези, които провеждат референдума ще бъдат преследвани от закона. В петък министерството на образованието на Испания издаде официално заявление, в което предупреждава, че училищните директори в Каталония „няма да избегнат отговорност“, ако подпомогнат референдума. \r\n Прессекретарят на каталонското правителство Жорди Турул заяви, че „ще има 2315 избирателни секции в региона за референдума“. Все още не е ясно колко от потенциалните секции ще бъдат окупирани от местните жители. \r\nСпоред социологическите проучвания седемте милиона жители на Каталония са разделени относно независимостта, но по-голямата част от тях искат да се проведе референдум, за да може въпросът да бъде решен.  Виктор Турмаков", "date": "2017.09.30", "title": "AFP: Каталонците окупират избирателните секции преди спорния референдум за независимост"}
{"url": "http://www.focus-news.net/news/2017/09/30/2441285/voice-of-america-pri-pogranichni-sblasatsi-v-kashmir-sa-zaginali-trima-dushi.html", "text": "Пакистанските власти съобщават, че по време на пограничен сблъсък с Индия в петък в оспорвания регион Кашмир са загинали един войник и двама цивилни, предаде  Voice of America.\r\nСпоред официално заявление на пакистанската армия трима войници и двама цивилни са били ранени. В заявлението индийските войници са обвинени, че са започнали обстрела в района Ракчикри по линията, която отделя индийските и пакистанските позиции в Кашмир. \r\n„Войниците, които са били изпратени да помогнат на цивилните в областта са били също обстрелвани от индийските части“, сочи пакистанската армия. Те са произвели ответен огън.  Виктор Турмаков", "date": "2017.09.30", "title": "Voice of America: При погранични сблъсъци в Кашмир са загинали трима души"}
{"url": "http://www.focus-news.net/news/2017/09/30/2441286/treti-den-prodalzhava-razdorat-mezhdu-gerb-i-bsp-za-naznacheniyata-v-haskovo-obzor.html", "text": "Трети ден продължават нападките между БСП и ГЕРБ за това кои хора и по какъв начин са назначени в ръководството на Община Хасково. Спорът започна в сряда, след като депутатът от БСП Елена Йончева заяви, че Хасково е новият „Суджукгейт“, а на ръководни позиции в общинската администрация са назначени близки и роднини на народния представител от ГЕРБ Делян Добрев. По-късно същия ден в Народното събрание от ГЕРБ обявиха, че се разграничават от действията на кмета на Хасково Добри Беливанов. Тогава Делян Добрев пое отговорността за назначението на кмета Беливанов, защото го е номинирал за поста. В четвъртък депутатът Елена Йончева изнесе нова информация за назначенията в Община Хасково. По думите ѝ през 2015 година по искане на Делян Добрев кметът на общината е назначил за зам.-кмет Евгени Консулов - кум на Добрев и бивш негов съдружник. Вторият назначен зам.-кмет е Милена Трендафилова, която също е бивш съдружник на депутата от ГЕРБ. За секретар на общината е назначена кумата му Биляна Димитрова, а за председател на ОИК е назначен неговият кум и неин съпруг. А за председател на Комисията по бюджет и финанси в общината е назначен зетят на Добрев. В отговор депутатът от ГЕРБ Делян Добрев заяви, че Елена Йончева изказва купища лъжи и за голяма част от тях той и всички засегнати хора вероятно ще имат основание да я съдят. Той уточни, че единствената му роднина в общината е братовчедка му Росица Гаргова и отрече да е бил съдружник със зам.-кметовете Милена Трендафилова и Евгени Консулов. \r\nВ декларация от парламентарната трибуна говорителят на БСП Елена Йончева заяви, че случаят в Хасково е повече от шуробаджанащина. Според нея във всеки град има по един „суджук“, по един феодал, който упражнява властта си, раздава обществени поръчки на свои хора, изнудва и заплашва. Елена Йончева коментира, че България се превръща във феодално владение, в управление, където най-важен е бизнесът на фамилията. Тя даде примери с изнудването на бизнесмен от депутат от ГЕРБ в Добрич за суджук, с присвояване на общинска детска градина от лидерка на ГЕРБ, както и със скандали, свързани с корупция и търговия с влияние в Ботевград. Депутатът от БСП обясни, че в Хасково е извършена безскрупулна и нагла схема за подчиняване на общината от роднинско-приятелски кръг с ясна цел – търговия с обществен ресурс. По думите й в случая един политик съвсем законно превзема една община и не вижда нищо нередно в това. В пленарна зала Елена Йончева показа и схема със снимки на всички роднини и близки на Делян Добрев, назначени в община Хасково. \r\nВ отговор Делян Добрев посочи, че Йончева е пропуснала да включи в схемата президента Румен Радев и неговия главен секретар Димитър Стоянов, които са му съученици. „Може би аз съм ги направил президент и главен секретар“, коментира той. Депутатът от ГЕРБ обясни, че е повече съученик с Румен Радев, отколкото със зам.-кмета Милена Трендафилова, с която никога не е учил. Според него това, че подписът на Добри Беливанов стои в общината и докато е в чужбина се подпечатват документи от негово име звучи като безстопанственост. Делян Добрев заяви, че ако се върнем 2 години назад, отново ще предложи същите зам.-кметове, въпреки скандалите, които се вихрят в момента, защото те са инсценирани. Той обясни, че на 25 септември зам.-кметовете на Хасково са подали оставки, защото са били подложени на тормоз повече от 1 година и не могат повече да работят в общината. \r\nПо-късно стана ясно, че с решение Общинският съвет е упълномощил зам.-кмета Милена Трендафилова да замества кмета Добри Беливанов до завръщането му. \r\nВ Трън, където предстоят частични местни избори на 8 октомври, лидерът на БСП Корнелия Нинова коментира назначенията в Хасково като призова гражданите да не се страхуват и да е борят заедно с БСП срещу модела ГЕРБ в общините. Тя посочи, че структурите им се самоизяждат помежду си за власт и пари. Корнелия Нинова обясни, че при всичко, което виждаме в страната, от ГЕРБ нямат нямат морално право да претендират за прозрачно и честно управление. \r\nБиляна ИВАНОВА", "date": "2017.09.30", "title": "Трети ден продължава раздорът между ГЕРБ и БСП за назначенията в Хасково (ОБЗОР)"}
{"url": "http://www.focus-news.net/news/2017/09/30/2441287/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Испания е разположила повече от 10 хил. полицейски служители в навечерието на референдума за независимостта на областта, докато напрежението в нея се увеличава. Обичайно в североизточния регион на Испания са разположени 2800 полицейски служители, пише   The Daily Express.\r\nПо време на срещата на съвета за сигурност на Каталония в началото на тази седмица, водена от регионалния президента Карлес Пуигдемон, вътрешният министър на областта Хоакин Форн заяви, че е научил това от Министерството на вътрешните работи в Мадрид. \r\nТой обвини Мадрид, че изпраща допълнителните полицейски служители, „за да измени реда“ на региона преди референдума и посочи, че присъствието им е провокативно и предизвикващо обществено вълнение. \r\n***\r\nБританската партия на независимостта е обвинена, че е плагиатствала от английското футболно първенство, след като разкри дизайна на новото си лого, пише  The Daily Mirror.\r\nАнтиевропейската партия е премахнала традиционния си знак, заради това, че „не отразява днешните гласоподаватели“ в ползата на нов, изобразяващ лъвска глава. Но лъвът изглежда много, много познат.  \r\n„Премиър лийг“ ще се развълнува“, сочи бившият национал Гари Линекър. Според запознати източници футболната лига се консултира с адвокати. \r\n„Нашето ново лого не е кражба. Това е символ, който е признат международно като символ на страната. Проверихме, не нарушаваме авторски права. Не сме толкова глупави“, заяви говорител на партията. „Радвам се за „Премиър лийг“, че се консултират с адвокати. Това ще им излезе скъпо – по-скъпо от нашето лого“, добави той.\r\n***\r\nБританската „Партия на независимостта“ избра военния Хенри Болтън за свой нов председател. Болтън е спечелил 3874 гласа на делегатите, докато смятаната за радикална Ан-Мери Уотърс, която преди определи исляма за „зло“ и която има връзки с крайната десница получи 2755 гласа, пише  The Guardian.\r\n54-годишният Болтън бе сравнително непознат сред електората на партията преди изборите за наследник на Пол Нътъл, но получи подкрепа заради своите трезви и сдържани думи, които го отличиха от неговите конкуренти, чиито речи бяха белязани от екстремизъм и ексцентричност.\r\nНеговият избор бе приветстват от бившия председател на партията Найджъл Фараж. „Това е мъж с реална субстанция“, заяви Фараж в свой коментар. \r\nНовият партиен председател обеща да запази „Партията на независимостта“ начело в дебата относно Брекзит, но посочи, че тя трябва да разшири фокуса си. „Брекзит е основата ни задача, но въпреки това той не е единствената такава“, добави той.\r\nБолтън, бивш войник и полицай в Южна Англия, е работил и в ООН и в ОССЕ в мисиите им в Косово и в други държави. \r\n***\r\nБританският парламент съобщи, че цената на реставрацията на лондонския Биг Бен ще бъде двойна в сравнение с първоначалните изчисления и ще възлезе на 61 млн. лири. Първоначално се изчисляваше, че стойността на реновацията ще възлезе на 29 млн. лири, пише  The Independent.\r\nРемонтът на часовниковата кула- символ на британската столица предизвика дебати, когато бе обявено, че тя ще звъни единствено по време на специални случаи в следващите четири години, докато реставрацията тече. \r\nПарламентът съобщи, че драстичното увеличение на цената идва, след като компаниите, натоварени със задачата, са получили по-добри знания за сложността на механизма. \r\n„Парламентарната комисия изразява своето недоволство от увеличаването на цената. Тя е инструктирала да бъдат предоставяни постоянни данни за прогреса и цената. Тя е настояла кулата да бъде запазена и за бъдещите поколения“, съобщи говорител на Камарата на общините. \r\n***", "date": "2017.09.30", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/09/30/2441288/regnum-prolivnite-dazhdove-sa-otneli-zhivota-na-osem-dushi-v-zapaden-kitay.html", "text": "Осем души са загинали, още седем са безследно изчезнали в резултат на проливните дъждове в западната част на Китай, предаде  Regnum.\r\nНепрестанните дъждове, започнали на 24 септември, са заставили 54 души да напуснат домовете си и да се евакуират в провинциите Хубей, Сечуан и Шансъ. Министерството на обществената сигурност съобщава, че повече от 2200 домове са разрушени, още 12 хил. са повредени, а общите икономически щети възлизат на близо два милиарда юана (приблизително 500 млн. лева).  Виктор Турмаков", "date": "2017.09.30", "title": "Regnum: Проливните дъждове са отнели живота на осем души в Западен Китай"}
{"url": "http://www.focus-news.net/news/2017/09/30/2441289/tass-yuzhna-koreya-e-zabelyazala-priznatsi-che-kndr-podgotvya-novo-raketno-izpitanie.html", "text": "Според източници от президентската администрация на Южна Корея КНДР е изкарала няколко междуконтинентални балистични ракети от разположения в Пхенян военен завод, което може да е признак, че страната подготвя за изпитание термоядрена бойна глава над Тихия океан, предаде ТАСС, позовавайки се на местни медии.\r\nНяколко ракети са изнесени от Института на въоръжението в пхенянския район „Санъм-дом“. Става дума за завод, където се смята, че са изготвени преминалите изпитание балистични ракети „Хуасон“. Според източниците извозването на ракетите от завода се свързва със скорошното заявление на външния министър на Северна Корея Ли Йон-хо в Ню Йорк за това, че в отговор на заплахите на президента на САЩ Доналд Тръмп севернокорейският лидер Ким Чен-ун може да прибегне към безпрецедентни мерки, в това число и да изпита над Тихия океан термоядрена бомба. \r\n„Трябва да проследим, дали не е свързано това извозване на ракети с допълнителни провокации“, сочи анонимен източник от администрацията на южнокорейския президент.  Виктор Турмаков", "date": "2017.09.30", "title": "ТАСС: Южна Корея е забелязала признаци, че КНДР подготвя ново ракетно изпитание"}
{"url": "http://www.focus-news.net/news/2017/09/30/2441290/sport-selta-i-zhirona-zavarshiha-s-33-mach-ot-ispanskoto-parvenstvo.html", "text": "Мачът от седми кръг на Испанското първенство между Селта и Жирона завърши наравно 3:3.   \r\nВ класирането до момента Селта заема 11-та позиция  с осем точки, докато Жирона е на 15-то с шест точки.  Първо място заема Барселона с 18 точки.  Виктор Турмаков", "date": "2017.09.30", "title": "Спорт : Селта и Жирона завършиха с 3:3 мач от Испанското първенство"}
{"url": "http://www.focus-news.net/news/2017/09/30/2441291/deputatat-ot-gerb-anton-todorov-potvardi-nominatsiyata-si-za-predsedatel-na-komisiyata-po-dosietata-obzor.html", "text": "В Народното събрание депутатът от ГЕРБ Антон Тодоров обяви, че е приел да бъде номиниран за председател на Комисията по досиетата. Вчера, когато от БСП представиха идеята си за закриване на Комисията по досиетата, той отказа да коментира дали е номиниран. Председателят на ПГ на ГЕРБ Цветан Цветанов обясни, че парламентарната група ще застане зад кандидатура на Антон Тодоров за председател на Комисията по досиетата. След като днес потвърди номинацията си за поста Антон Тодоров заяви, че ако бъде избран, ще работи по същия начин, както в парламента- без никаква милост към престъпниците и тези, които са работили и работят срещу България. Той посочи, че ако стане председател на комисията вече няма да бъде депутат от ГЕРБ, ще работи в екип с представители на други партии и няма как да бъде обвинен в работа за партията. \r\nОт ГЕРБ заявиха, че няма да подкрепят предложението на БСП за закриване на Комисията по досиетата, като получиха подкрепа и от Съюза на репресираните. В Народното събрание вчера от БСП се обявиха за създаване на Институт за национална памет, в който да попаднат всички активни единици от дейността на НС. В законопроекта си левицата настоява и за премахване на задължителния елемент на проверката, който се замества с възможност за предварителна проверка на кандидати за различни позиции като регламентацията е взаимствана от начина, по който са уредени досиетата на Щази в Германия. Антон Тодоров коментира, че ако идеята за закриване на Комисията по досиетата се реализира България ще се превърне в посткомунистически „Джурасик парк“, такъв какъвто в Европа няма. Според депутата Тома Биков БСП иска да свали статута на Комисията по досиетата, да я приравни с обикновена дирекция в Агенция „Архиви“ и по този начин да я „замете под килима“. Той обясни, че комисията е била създадена по време на управлението на БСП, което е прието като позитивен знак. След това обаче от левицата са върнали старата си позиция да защитават период, който никога няма да се върне и е отречен от цивилизацията. Тома Биков заяви, че през последните си 2 мандата Комисията по досиетата е свършила голяма част от работата си, но трябва да продължи да работи в посока изследване на миналото. Той коментира, че ГЕРБ няма да подкрепи предложението за закриване на комисията заради поетите ангажименти по време на изборите към Съюза на репресираните, жертвите на комунизма и обществото. Депутатът посочи, че ГЕРБ спокойно и хладнокръвно ще продължи линията на утвърждаване на демокрацията и отричане на тоталитарния период.\r\nВ кулоарите на парламента темата за Комисията по досиетата коментира и вицепремиерът Красимир Каракачанов, който отговаряше на депутатски въпроси в петъчния парламентарен контрол. Според него тази комисия вече е излишна и е крайно време страницата да се затвори. Той обясни, че комисията е с бюджет над 3 млн. лева, членовете й са с министерски заплати и служебни автомобили, а в същото време покривите на Държавния исторически архив текат и няма къде да се слагат документите. Красимир Каракачанов посочи, че архивите на Комисията по досиетата могат да отидат в МВР или в Министерството на отбраната, откъдето всеки, който се интересува, може да отиде и да ги чете.\r\nБиляна ИВАНОВА", "date": "2017.09.30", "title": "Депутатът от ГЕРБ Антон Тодоров потвърди номинацията си за председател на Комисията по досиетата (ОБЗОР)"}
{"url": "http://www.focus-news.net/news/2017/09/30/2441292/pregled-na-mezhdunarodnite-novini-do-6-chasa-agentsiya-fokus.html", "text": "Председателят на Европейската комисия Жан-Клод Юнкер заяви, че според него единствено „чудо“ може да докара преговорите за Брекзит до нови равнища в рамките на следващия месец.\r\nДумите на Юнкер, отправени по време на неофициалната среща на високо равнище на ЕС в Талин не оставиха у никого надежди, че все още има шанс прогресът на преговорите да позволи те да навлязат в нова фаза. \r\nЕК по-рано уточни, че трябва да се отбележи значителен прогрес, за да може Великобритания и Съюза да продължат преговорите. „Значителен прогрес“ означава за Брюксел напредък по три ключови тези – правата на гражданите, финансовите въпроси и границата в Ирландия. Но нито главния преговарящ на ЕС Мишел Барние, нито британския министър по въпросите, свързани с Брекзит Дейвид Дейвис не са достигнали до ниво, което да удовлетвори Юнкер. \r\n„До края на октомври няма да имаме значителен прогрес“, заяви председателят на ЕК в Талин. „В края на тази седмица казвам, че няма да има достатъчен прогрес от сега до октомври, освен ако не се случи чудо“, посочи той. \r\n*** Френският президент Еманюел Макрон спечели подкрепата на Ангела Меркел относно плановете си за реформирането на Европейския съюз, след като Великобритания го напусне.\r\nТова се случи по време на срещата на европейските лидери в Талин. Въпреки това, много от тях останаха с известни съмнения относно новите амбициозни проекти, съмнявайки се, че гражданите са готови да предадат още от националния си суверенитет. \r\n„Вчерашната дискусия показа, че има общо реализиране на нуждата за голям скок напред в Европа“, заяви Макрон пред репортери.\r\n„Днес всички сме убедени, че Европа трябва да се движи напред по-бързо и силно, за повече суверенитет, единство и демокрация“, добави той.\r\n*** Привържениците на провеждането на референдума за независимостта на Каталония са се опълчили на централните власти в Мадрид и са окупирали избирателните секции, за да може гласуването да се осъществи. Това засилва силно напрежението преди спорния плебисцит.\r\nВластите в Мадрид са издали заповед полицията да не допуска гласуване в неделя. Съдът е инструктирал, да се предотвратява употребата на публични сгради за „подготовката и организирането на референдума“. Но след края на петъчния учебен ден, малки групи активисти, включително родители с деца, мирно са окупирали няколко училища в Барселона, където гласоподавателите трябва да дадат своя глас. \r\n„Ще спя тук с по-големия ми син, който е ученик тук“, заяви Жизело Лоса, майка на три деца, седейки в класна стая в училище в барселонския квартал „Грасия“ . Окупацията е частично координирана от платформата „Отворени за референдума училища“, която е разпространила по интернет наръчник как сградите да бъдат окупирани мирно, за да може те да служат след това за избирателни секции.\r\nВ петък вечерта около 10 хил. привърженици на референдума са се събрали на централния площад в Барселона, където водачите на кампанията за отделяне закриха своята избирателна кампания. \r\n„В тези интензивни и емоционални моменти, ние усещаме, че това, което някога е било мечта, вече е постижимо“, заяви лидерът на каталонците Карлес Пуигдемон.\r\nМеждувременно властите в Мадрид са предупредили, че тези, които провеждат референдума ще бъдат преследвани от закона. В петък министерството на образованието на Испания издаде официално заявление, в което предупреждава, че училищните директори в Каталония „няма да избегнат отговорност“, ако подпомогнат референдума. \r\n Прессекретарят на каталонското правителство Жорди Турул заяви, че „ще има 2315 избирателни секции в региона за референдума“. Все още не е ясно колко от потенциалните секции ще бъдат окупирани от местните жители. \r\nСпоред социологическите проучвания седемте милиона жители на Каталония са разделени относно независимостта, но по-голямата част от тях искат да се проведе референдум, за да може въпросът да бъде решен. \r\n*** Съветът за човешки права на ООН се съгласи, да изпрати разследващи за военни престъпления в Йемен, въпреки съпротивата от страна на Саудитска Арабия.\r\nСъветът прие с мнозинство резолюция, с която се дава мандат на отговарящият в ООН за човешките права Зейд Раад ал-Хюсейн, да изпрати „известни експерти“ в Йемен.\r\nГрупата ще „проведе цялостно разследване на всички възможни нарушения на международните човешки права“, които са извършени. Освен това, те ще се опитат да „идентифицират извършителите“.\r\n***Забраната за международни полети към Иракски Кюрдистан, наложена от правителството на Ирак, влезе в сила.\r\nПо-рано в Багдад даде ултиматум на Кюрдското регионално правителство, да предаде контрола над международните летища в Ербил и Сулеймания, за да избегне мярката. Тъй като властите в Ербил не се съгласиха, забраната влезе в сила от 18:00 местно време.\r\nПоследният международен полет от Ербил, излетя към 17:00 местно време, заяви служител на летището.\r\n*** САЩ оттегля повече от половината си дипломатически служители от американското посолство в Хавана, след като редица дипломати станаха жертва на т.нар. „акустични атаки“. Тази информация бе потвърдена от високопоставен представител на Държавния департамент.\r\n„Докато кубинското правителство не гарантира сигурността на американските държавни служители в Куба, нашето посолство ще ограничи броя си до санитарния минимум“, заяви американският представител.\r\nЗа неограничен срок от време се прекратяват и визовите операции, в отговор на мистериозните нападения срещу близо 21 американски дипломати, които претърпяха мозъчни и слухови травми.\r\n***При въздушни удари на водената от САЩ коалиция загинаха около 50 цивилни. Информацията бе потвърдена от представители на международната коалиция, която се сражава срещу „Ислямска държава“.\r\nС последните 50 смъртни случая „поне 735 цивилни са неумишлено убити при коалиционни удари“, се казва в изявление на силите на коалицията.\r\n*** Според източници от президентската администрация на Южна Корея КНДР е изкарала няколко междуконтинентални балистични ракети от разположения в Пхенян военен завод, което може да е признак, че страната подготвя за изпитание термоядрена бойна глава над Тихия океан.\r\nНяколко ракети са изнесени от Института на въоръжението в пхенянския район „Санъм-дом“. Става дума за завод, където се смята, че са изготвени преминалите изпитание балистични ракети „Хуасон“. Според източниците извозването на ракетите от завода се свързва със скорошното заявление на външния министър на Северна Корея Ли Йон-хо в Ню Йорк за това, че в отговор на заплахите на президента на САЩ Доналд Тръмп севернокорейският лидер Ким Чен-ун може да прибегне към безпрецедентни мерки, в това число и да изпита над Тихия океан термоядрена бомба. \r\n„Трябва да проследим, дали не е свързано това извозване на ракети с допълнителни провокации“, сочи анонимен източник от администрацията на южнокорейския президент. \r\n***", "date": "2017.09.30", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/09/30/2441293/daily-sabah-poveche-ot-200-nelegalni-migranti-sa-zaloveni-kray-odrin.html", "text": "Общо 236 нелегални мигранти, планиращи незаконно да навлязат в Европейските държави, както и трафикант, са заловени в петък край турски град Одрин, пише  Daily Sabah.\r\nТурската жандармерия е задържала мигрантите по време на пътен контрол извършен край селата Босна, Йеникадрин, разположени край границата с Гърция. Мигрантите са идентифицирани като граждани на Сирия, Афганистан, Пакистан, Бангладеш , Мароко и Виетнам. \r\nЗаподозреният, обвинен в организирането на нелегален превоз, е задържан в сградата на жандармерията в Одрин, докато задържаните мигранти са изпратени в провинциалната управа за контрол на миграцията. Виктор Турмаков", "date": "2017.09.30", "title": "Daily Sabah: Повече от 200 нелегални мигранти са заловени край Одрин"}
{"url": "http://www.focus-news.net/news/2017/09/30/2441294/the-hill-feysbuk-e-spodelil-danni-za-ruskata-namesa-na-izborite-v-sasht.html", "text": "Компанията „Фейсбук“ е споделила с „Гуугъл“ част от данните си относно руската употреба на социалната мрежа, за да повлияе на президентските избори в САЩ през 2016 г. , пише  The Hill.\r\n„Фейсбук“ е споделил профилите на свързани с Кремъл профили, за да помогне на „Гуугъл“ в неговото разследване дали Русия се е месила в изборите. Все още не е ясно дали „Гуугъл“ е открил доказателство за руска намеса. Корпорацията по-рано заяви, че не е открила нищо, което да предполага, че неговата платформа за реклами е била използвана за влияние над изборите. \r\nОчаква се представители на „Гуугъл“ да известят конгресмените в САЩ относно разкритията при разследването. Все още не е определена дата за срещата.  Виктор Турмаков", "date": "2017.09.30", "title": "The Hill: „Фейсбук“ е споделил данни за руската намеса на изборите в САЩ"}
{"url": "http://www.focus-news.net/news/2017/09/30/2441295/sport-pako-ayestaran-e-noviyat-starshi-trenyor-na-las-palmas.html", "text": "Бившият главен треньор на Валенсия Пако Айестаран стана наставник на Лас Палмас. \r\n54-годишният специалист смени Маноло Маркес, който подаде оставка след поражението от Леганес с 2:0 в мач от шести кръг на испанското първенство.    Виктор Турмаков", "date": "2017.09.30", "title": "Спорт: Пако Айестаран е новият старши треньор на Лас Палмас"}
{"url": "http://www.focus-news.net/news/2017/09/30/2441296/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес на места, главно в Югоизточна България ще има валежи. По-значителни разкъсвания на облачността ще има над северозападната част от страната. Ще продължи да духа до умерен, в източните райони - силен север-североизточен вятър. Минималните температури ще са предимно между 5° и 10°, а максималните - между 14° и 19°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: \r\nобласт Бургас: от км 325 до км 359 в участъка Карнобат-Ветрен – почистване на окопи и водостоци. Срок до 30.09.2017 г.; област Пазарджик: Движение в една лента от км 89+400 до км 89+000 в посока София при с. Гелеменово, поради асфалтиране в направения прозорец в разделителната ивица.  Движението се извършва в активната лента. Срок от 9:00 ч. до 17:00 ч. на 30.09.2017 г. и от 9:00ч. до 17:00ч. на 02.10.2017г.\r\nАМ „Хемус“: област София:\r\nОграничено движението посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.\r\nОграничено е движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.11.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвиждат и следните обходни маршрути:\r\nЗадължителен маршрут за МПС над 10 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 10 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 10 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД следва да приключи най-късно до 30.11.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; \r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 10.10.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Републиката“ - забранен за МПС над 12 т;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 т само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; ограничено движение по път І-1 Монтана-Враца, поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 10 тона. Срок до 30.11.2017 г.\r\nОбходен маршрут: от Видин е проход Петрохан-София.\r\nЗа пътуващите от Лом-Вирове-Монтана-Берковица-Проход Петрохан-София.\r\nобласт София: \r\nДвижението по път II-18 Софийски околовръстен път се осъществява двупосочно в едно платно от км 26+610 до 31+058, поради ремонтни дейности.\r\n- Първи етап -  от км 27+210 до км 29+920 - пълно затваряне за ремонт на дясно платно от км  27+810 до км 29+400. Превозните средства ще се движат двупосочно в ляво платно. Скоростта на движение се ограничава на  50 км/час.;\r\n- Втори етап - от км 26+100 до км 30+000 - пълно затваряне за ремонт на ляво платно от км  26+610 до км 29+400. Превозните средства ще се движат двупосочно в дясно платно. Скоростта на движение се ограничава на  50 км/час.;\r\n- Трети етап-- от км 28+820 до км 31+490 - пълно затваряне за ремонт на дясно платно от км  29+400 до км 31+058. Превозните средства ще се движат двупосочно в ляво платно. Скоростта на движение се ограничава на  50 км/час.;\r\n- Четвърти етап-- от км 26+100 до км 31+540 - пълно затваряне за ремонт на ляво платно от км  29+400 до км 31+058. Превозните средства ще се движат двупосочно в дясно платно. Скоростта на движение се ограничава на  50 км/час.;\r\n- Пети етап—връзка с АМ „Хемус”  - затваря се ляво платно от км  0+000 до км 0+489.  Скоростта на движение се ограничава на  30 км/час.;            \r\n- Шести етап -  връзка с АМ „Хемус” -  затваря се дясно платно от км  0+000 до км 0+489.  Скоростта на движение се ограничава на  30 км/час.;                     \r\nКраен срок до 15.11.2017 г.;\r\nЗабранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: област Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; от 139+880 до км 140+237 гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.;област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 30.09.2017 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; Момин проход-Костенец - движение в една лента от км 141+000 до км 142+000, поради ремонтни дейности в дясното платно /посока Костенец/. Движението се осъществява двупосочно в платното посока София. Срок 02.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.; \r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nпът III-514 Горна Оряховица-с. Арбанаси-Велико Търново от км 43+865 до км 48 +830 – ограничено движение, поради ремонт. Срок до 30.11.2017 г. \r\nОбходен маршрут: с. Арбанаси-с. Шереметя-Велико Търново.\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца-Криводол от км 1+000 до км 3+000 – профилиране на банкети. Движение с повишено внимание. Срок до 05.10.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 02.10.2017 г. \r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина-Ловеч от км 30+600 до км 44+100 – движение с повишено внимание, поради полагане на маркировка. Стесняване на една от лентите за движение. Срок до 30.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 20.10.2017 г.; път ІІІ-402 Български извор-Старо село от км 0+000 до км 6+300 движение в една лента  в работните участъци поради ремонтни дейности по пътното платно. Срок до 25.11.2017г. \r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-Стезимировци от км 53+000 до км 65+000 –  ремонт на повредени площи в асфалтова настилката и  изсичане на храсти и млада гора. Срок до 06.10.2017 г.;\r\nпът III-605 Елов дол-Горна Врабча от км 29+000 до км 33+000 –частични ремонтни дейности на асфалтова настилка. Срок до 30.09.2017г.; \r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.\r\nОПУ-Пловдив: \r\nВременно са въведени следните ограничения за движение на МПС:\r\nОграничено движение по път II-86 Пловдив-Асеновград, поради преместване на електрически далекопровод по следния график:\r\n- На 2 Октомври от 11:00 ч до 11:30 ч и от 13:30 ч до 14:00 ч;\r\n- На 5 Октомври от 11:00 ч до 11:30 ч и от 13:30 ч до 14:00 ч.\r\nАвтомобилите ще изчакват на място.\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8652 Падина-Неделино (Мадан-Златоград) в чертите на гр. Неделино – поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\nОбходен маршрут:\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 05.10.2017 г.; \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.; \r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІ-86 Соколовци-Смолян от км 101+900 до км 101+950 – възстановяване и изграждане на пътен насип. Движение с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на Републиката/ до км 55+800, където да се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nВъв връзка с провеждане на автомобилно състезание по затворен маршрут ,,Писта Стара Загора ‘’на надлез ,,Зора’’/път II-66/ на дати : 30.09.2017 г от 12:30ч до  18:00ч и на 01.10.2017 г от 09:00ч до 14:30 ч се отклонява движението по обходен маршрут както следва:\r\nПът II-66 Посока Нова Загора- Стара Загора :\r\nОт кръстовището за с.Хрищени,се отбива движението за София ,Казанлък и Хасково .Автомобилния поток преминава през с.Хрищени ,път I-5/околовръстен път Стара Загора ,през гр.Стара Загора ,надлез ,,Наталия ‘’, бул,, Славянски ,бул,,Патриарх Евтимий’’\r\nПът II-66 Посока Стара Загора –Нова Загора :\r\nДвижещите се коли за Нова Загора минават през Стара Загора ,околовръстен път на гр.Стара Загора ,общински път за с.Хрищени-път II-66 –Нова Загора.\r\nПът I-5 посока Казанлък-Стара Загора –Димитровград:\r\nДвижещите се коли от път I-5 за Стара Загора и Бургас се отбиват от околовръстен път на гр.Стара Загора –на надлез: път I-5 и път II-57, през гр.Стара загора и с.Хрищени.\r\nДвижението на товарните МПС : от посока Русе и Бургас по път I-6 за Свиленград се отбива през Нова Загора на пътен възел: път I-6 Казанлък- Бургас с път II-55 при км 59+720,по път II-55 за Нова Загора.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.30", "title": "Актуална пътна обстановка"}
{"url": "http://www.focus-news.net/news/2017/09/30/2441297/predstoyashti-sabitiya-v-stranata-za-30-septemvri-agentsiya-fokus.html", "text": "***\r\nОт 9.30 часа в сградата на Областната администрация в Перник заместник-министърът на регионалното развитие и благоустройството Деница Николова ще открие обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ.\r\n***\r\nЛидерът на БСП Корнелия Нинова ще посети Варна и областта. В 14.30 часа в село Стефан Караджа тя ще проведе среща с жители на селото, както и с жители на с. Калоян в залата на НЧ \"Просвета\". От 16.00 часа в село Генерал Киселово Корнелия Нинова ще се срещне с жители на селото в залата на НЧ \"Асен Златаров\". В 17.30 часа тя ще проведе среща с жители на гр. Вълчи дол в залата на НЧ „Димитър Благоев – 1907“.\r\n***\r\nНационалният исторически музей (НИМ) обявява Ден на отворените врати по повод Европейските дни на наследството.\r\n*** \r\nВ 09.30 часа в София Тех Парк ще бъде открита технологична конференция на HackConf на тема „Как да разбираме и създаваме по-добър софтуер”.\r\n*** \r\nВ 10.30 часа в Интер Експо център ще се проведе Националното събрание на „Движение България на гражданите”, на което ще бъде избран новия председател на политическата формация.\r\n***\r\nВ „София хотел Балкан“ ще се проведе международното изложение Световно образование.\r\n***\r\nВ Дома на Европа ще се проведе вторият ден от Международната конференция “European everyday of sport”.\r\n***\r\nОт 11.00 часа на Голямата Поляна в Южния парк фондация \"За Нашите Деца\" ще отбележи 25-тия си рожден ден.\r\n***\r\nОт 11.00 часа, на площада в село Владая, народните представители от „БСП за България” Жельо Бойчев, Христо Проданов и общинският съветник от групата на „БСП Лява България” в Столичния общински съвет Николай Николов ще се включат в честването на 99-годишнината от Владайското въстание.\r\n***\r\nОт 11.00 часа улица „Самуил“ – между „Денкоглу“ и „Солунска“ ще се превърне в зона за изкуство.\r\n***\r\nОт 12.30 часа в Детско-юношеския отдел на Столична библиотека на пл. „Славейков“ за първи път от повече от 20 години насам българският читател ще може да се срещне с първата детска книга на българския писател Йордан Радичков „Шарена черга“.\r\n***\r\nОт 16.00 часа в клуб „Перото“ при НДК български криминални писатели, обединени в клуб „Саламандър“, ще се срещнат с почитателите на „черния жанр”.\r\n***\r\nОт 18.00 часа в ПКСХП \"Св. Александър Невски\" ще бъде изложена за поклонение икона на Пресвета Богородица Всецарица.\r\n***\r\nОт 18.00 часа в Studio 5 в НДК ще се проведе първото издание на Международния фестивал за изпята поезия.\r\n***\r\nОт 18.00 часа във Фестивален и конгресен център ще се проведе 35-ият юбилеен фестивал “Златна роза”.\r\n***\r\nОт 10.00 часа, в културен център „Морско казино“ ще се проведе кръгла маса на тема „Новата европейска програма за умения – възможности и предизвикателства на национално и регионално ниво“, организирана от евродепутата Момчил Неков. \r\n***\r\nНа площад \"Св. св. Кирил и Методий\" ще се проведе Фестивалът на рибата и виното.\r\n***\r\nОт 8.00 часа в района на Аладжа манастир ще се стартира третото издание  на „Зелен маратон“ – любителско състезание по горско бягане и планинско колоездене.\r\n***\r\nОт 9.00 часа в Гранд хотел „Варна“ Старейшини ГЕРБ ще проведе седмия си университет, който ще е на тема „Национална сигурност – важен елемент от регионалната и европейската политика на Република България“. \r\n***\r\nОт 10.00 часа в района на ВВМУ „Н. Й. Вапцаров“ ще се проведе тържествен ритуал по полагане на военна клетва от курсантите „Випуск 2022“ за Военноморските сили и „Випуск 2023“ за Военномедицинска Академия.\r\n***\r\nОт 14.30 часа в залата на НЧ \"Просвета\" в село Стефан Караджа лидерът на БСП Корнелия Нинова ще проведе среща с жители на селото, както и с жители на село Калоян.\r\n***\r\nОт 16.00 часа в залата на НЧ \"Асен Златаров\" в село Генерал Киселово Корнелия Нинова ще се срещне с жители на селото.\r\n***\r\nОт 17.30 часа в залата на НЧ „Димитър Благоев – 1907“ Корнелия Нинова ще проведе среща с жители на град Вълчи дол.\r\n***\r\nОт 09.30 часа в Изложбени зали „Рафаел Михайлов“ ще се проведе Презентация на Музикален фестивал „Дива роза“ – Лондон и фестивала MICROFONO D-ORO-ITALY. \r\n***\r\nОт 10.30 часа в Местността „Френкхисар“ ще се проведе Откриване на парк – музей „Търновград – духът на хилядолетна България“. \r\n***\r\nОт 11.00 часа в Читалище „Искра“ Театър „ВЕСЕЛ“ представя: „Приказка за Ох“. \r\n***\r\nОт 17.00 часа в Зала 302 на Общината ще се проведе Среща с международното жури на конкурса „Сребърна Янтра“.  \r\n***\r\nОт 16.00 часа в град Дунавци Огнян Ценков, кмет на Община Видин, ще открие четвъртия Международен фолклорен фестивал за автентичен и обработен фолклор \"Дунавци пее и танцува\" - 2017. \r\n***\r\nОт 10.30 часа в Парк „Градска градина“ ще се проведе „Фамилатлон в Горна Оряховица” - семейство, спорт, екологичен начин на живот. \r\n***\r\nОт 09.00 часа в НЧ „Иван Вазов - 1893” ще се проведе ІІ-ри Национален фестивал на селските клубове за народни хора „Хоро се вие край река Янтра“. \r\n*** \r\nОт 9.00 часа в спортна зала на СКТМ \"Родопи\" – Момчилград уикенда ще се проведе Национален турнир \"Млад олимпиец\" за Купата на България.\r\n***\r\nОт 12.00 часа на площад „Велбъжд” ще бъде открито Десетото издание на Празника на плодородието.\r\n ***\r\nОт 11.00 часа на площад \"Кракра Пернишки\" ще се проведе \"Трансграничен панаир на занаятите\" под наслов \"За да отидете далеч, вървете заедно\"\r\n***\r\nОт 17.00 часа в големия салон на читалище „Братя Миладинови” ще се състои отбелязването на 70 години от създаването на Гранично поделение в Петрич.\r\n***\r\nОт 09.30 часа в хотел Реал на ул. \"Георги Войтех\" 2 ще се проведе семинар на тема \"Предизвикателствата пред пациентите в ревматологията\".\r\n***\r\nОт 11.30 часа в пространството на Малката Базилика ще се състои дискусия, свързана с посоките и предизвикателствата при реализирането на проекта „Европейска столица на културата“.\r\n***\r\nОт 10.30 часа, във Военния клуб в Пловдив, ще се проведе Националната конференция на военния съюз. На нея ще бъде обсъдено сегашното политико-икономическо състояние на държавата. Ще бъде приета и специална декларация в тази посока, която ще определи мястото на Военния съюз с политическите процеси на България. \r\n***\r\nОт 11.30 часа в пространството на Археологически комплекс Малка Раннохристиянска Базилика ще се проведе среща-дискусия Кшищоф Май, изпълнителен директор и Доминика Кавалерович, програмен координатор на Вроцлав Европейска столица на културата 2016.\r\n***\r\nВ града ще се проведе заседанието на комисията за селекция, номиниране и определяне носителите на НЛН „Елиас Канети“ 2017.\r\n***\r\nНа Градския стадион и спортен комплекс „Ялта“ ще се проведе Спартакиада за работещи под мотото „Спортът е здраве“.\r\n***\r\nОт 10.00 часа в парк „Артилерийски“ ще се състои официалното откриване на Юбилейния XXV национален конкурс „Пътен полицай на годината – 2017“.\r\n***\r\nОт 10.00 часа в общинската зала „П. Р. Славейков“ Българският патриарх Неофит ще открие научната конференция „Старозагорският митрополит Панкратий като образец на всеотдаен архиерей, духовен наставник и общественик“. От 19.00 часа в залата на Държавна опера – Стара Загора ще се състои концерт, посветен на петдесетгодишнината от интронизацията на Старозагорския митрополит Панкратий.\r\n***\r\nОт 11.00 часа на изкуствения терен на стадион „Берое“ в Стара Загора ще бъда открити националните финали на Kamenitza Фен Купа 2017.\r\n***\r\nОт 16.00 часа в галерия АСТРИ на ул. “Цар Самуил” ще бъде открита изложбата „Мислена линия“ на художничката Милена Матева.\r\n***\r\nОт 18.00 часа в залата на Регионална библиотека \"Захари Княжески\" ще бъде показан биографичен филм за първата ни световна рекордьорка в лекоатлетическа диcциплинa Йорданка Благоева (c постижeниe oт 194 cм през 1972 г., в Загреб).\r\n***\r\nАвтомобилната надпревара Писта Стара Загора ще се проведе на 30 септември и 1 октомври.\r\n***\r\nОт 8.30 часа пред “Паметник на велосипедиста” в Градския парк МГЕРБ - Ямбол организира велопоход до Археологически резерват Тракийски и античен град „Кабиле”.", "date": "2017.09.30", "title": "Предстоящи събития в страната за 30 септември (Агенция „Фокус“)"}
{"url": "http://www.focus-news.net/news/2017/09/30/2441298/tass-septemvriyskite-zemetreseniya-v-meksiko-sa-nanesli-sheti-na-blizo-330-hil-kompanii.html", "text": "Мощните земетресения, регистрирани в Мексико на 7 и 19 септември, са нанесли щети на дейността на 328 хил. компании и фирми. За това свидетелства обнародваните резултати от допитване, проведено от НСИ на страната. То е било проведено в седем пострадали от удара щати – Хереро, Мексико, Морелос, Оахака, Пуебла , Тласкала и Чиапас, както и в столицата Мексико. В него са участвали представителите на повече от два милиона предприятия,  предаде  ТАСС.\r\nОт общото количество компании 83,9% твърдят, че производствената им инфраструктура не е повредена, а случилото се не се е отразило на предлаганите от тях услуги. Междувременно 16,1% съобщават, че са понесли щети в различна степен от септемврийските трусове. При това 90% от пострадалите и до момента не са получили никаква помощ. \r\nЖертви на труса от 7 септември с магнитуд 8,2 в щатите Оахака, Чиапас и Табаско станаха 96 души. На региона бяха нанесени значителни материални щети. Земетресението от 7,1 по скалата на Рихтер от 19 септември също нанесе значително разрушения и отне живота на стотици души . \r\nСпоред предварителните оценки на властите за ликвидирането на последствията от земетресението на 19 септември ще са необходими повече от два милиарда долара.  Виктор Турмаков", "date": "2017.09.30", "title": "ТАСС: Септемврийските земетресения в Мексико са нанесли шети на близо 330 хил. компании"}
{"url": "http://www.focus-news.net/news/2017/09/30/2441299/nimh-dnes-nad-stranata-shte-preobladava-oblachno-vreme-na-mesta-v-yugoiztochna-balgariya-sa-vazmozhni-valezhi.html", "text": "Днес над страната ще преобладава облачно време и на места главно в Югоизточна България ще има валежи. По-значителни разкъсвания на облачността ще има над северозападната част от страната. Ще продължи да духа до умерен, в източните райони - силен вятър от север-североизток. Максималните температури ще са между 14° и 19°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ) при Българската академия на науките (БАН). Атмосферното налягане ще продължи бавно да се понижава, но ще остане по-високо от средното за септември.  \r\nНад Черноморието ще е предимно облачно и на места, главно по южното крайбрежие ще вали дъжд. Ще продължи да духа умерен и временно силен вятър от север-североизток. Максимални температури на въздуха: 17 - 18°. Температурата на морската вода е около 20°. вълнението на морето ще бъде 4 - 5 бала.  \r\nНад планините ще е облачно, по билата и мъгливо. На места, главно в Рило-Родопската област и Странджа ще превали дъжд, над 2000 метра - сняг. Ще духа умерен вятър от източната четвърт. Максимална температура на височина 1200 метра около 8°, на 2000 метра - около 2°.", "date": "2017.09.30", "title": "НИМХ: Днес над страната ще преобладава облачно време, на места в Югоизточна България са възможни валежи"}
{"url": "http://www.focus-news.net/news/2017/09/30/2441300/ikona-na-presveta-bogoroditsa-vsetsaritsa-shte-bade-izlozhena-za-poklonenie-v-hram-pametnik-sv-aleksandar-nevski-v-sofiya.html", "text": "Икона на Пресвета Богородица Всецарица ще бъде изложена за поклонение днес, от 18.00 часа, в храм-паметник \"Св. Александър Невски\". Това съобщиха от пресцентъра на Светия Синод на БПЦ. Иконата е копие на прочутата чудотворна икона от манастира Ватопед, изработена е от монасите на Ватопедския манастир на Света Гора, Атон и е дарена на патриаршеската катедрала в София. Днес светинята за първи път ще бъде изложена за поклонение от вярващите, след което ще остане за постоянно в храма-паметник. \r\nМного са случаите на свидетелства за чудотворни изцерявания на онкоболни и страдащи от всякакви заболявания и житейски затруднения. Заради голямата сила на иконата, която помага на всички притекли се с вяра и упование към нея, в страната вече има няколко нейни копия. Едно от първите, които пристигат в България, е това в храма в кърджалийския кв. „Гледка“. Такава икона има и във варненския храм \"Св. Атанасий\", храм \"Св. Петка\" в Пловдив, катедралния храм на Видин \"Св. Димитрий Солунски\" и др.", "date": "2017.09.30", "title": "Икона на Пресвета Богородица Всецарица ще бъде изложена за поклонение в храм-паметник \"Св. Александър Невски\" в София"}
{"url": "http://www.focus-news.net/news/2017/09/30/2441301/kristian-kern-protsesat-na-prisaedinyavane-na-sarbiya-kam-es-tryabva-da-bade-uskoren.html", "text": "Канцлерът на Австрия Кристиан Керн заяви, че не е доволен от темпа на процеса на присъединяване на Сърбия към Европейския съюз, отбелязвайки, че въпросът отдавна е пренебрегван от Брюксел, предава информационната агенция Tanjug.\r\nВ интервю за агенцията Керн припомни, че „Сърбия е част от Европа и естествен партньор на ЕС“.Тереза Герова", "date": "2017.09.30", "title": "Кристиан Керн: Процесът на присъединяване на Сърбия към ЕС трябва да бъде ускорен"}
{"url": "http://www.focus-news.net/news/2017/09/30/2441302/zam-ministar-denitsa-nikolova-shte-otkrie-v-pernik-obshtestveno-obsazhdane-za-programata-i-prioritetite-na-mrrb-za-predsedatelstvoto-i-den-na-evropeyskoto-satrudnichestvo.html", "text": "Заместник-министърът на регионалното развитие и благоустройството Деница Николова ще открие днес обществено обсъждане на програмата за предстоящото Председателство на Съвета на Европейския съюз и приоритетите в ресора на МРРБ. Това съобщиха от пресцентъра на Министерство на регионалното развитие и благоустройството. Срещата ще се проведе от 09.30 часа днес в сградата на Областната администрация в Перник. Очаква се в събитието да се включат представители на местната администрация, работодателски, браншови и неправителствени организации, академична общност, медии и др. \r\nДенят на европейското сътрудничество се празнува в цяла Европа за шеста поредна година през месец септември. Инициативата се координира съвместно от Европейската Комисия, Комитета на регионите и Европейския Парламент и цели да представи постиженията от сътрудничеството между европейските държави и региони. \r\nОт 11.00 часа, на площад „Кракра Пернишки“, ще се проведе „Трансграничен панаир на занаятите“ под надслов „За да отидете далеч, вървете заедно“, организиран от Програмата за трансгранично сътрудничество ИНТЕРРЕГ ИПП България – Сърбия 2014 - 2020. \r\nЗаместник-министър Деница Николова ще открие празничната програма с участието на редица сръбски и български занаятчии от трансграничния регион, които ще демонстрират съхранени от миналото традиционни занаяти. Сред участниците ще има занаятчии от Пантелей (Ниш, Сърбия) и Радомир, Кюстендил, София, Драгоман и Ярджиловци (България). Домакин на събитието ще бъде Община Перник. \r\nГостите на празника ще видят ръчно изработени от майсторите бродерия и плетива, дърворезба и стъклопис, кожени и глинени изделия и много други, като ще могат да се включат в основната атракция на празника - демонстрации на занаятчиите, които ще покажат как създават своите произведения. Всички участници ще могат да участват в томбола с подаръци – традиционни занаятчийски изделия и сувенири, както и специални подаръци от Програмата. По време на панаира на площада ще бъде разположен информационен пункт, където ще бъде предоставена информация за проекти по програмата.", "date": "2017.09.30", "title": "Зам.-министър Деница Николова ще открие в Перник обществено обсъждане за програмата и приоритетите на МРРБ за Председателството и Ден на европейското сътрудничество"}
{"url": "http://www.focus-news.net/news/2017/09/30/2441303/a1-on-makedoniya-hashim-tachi-poiska-ot-sasht-da-se-vklyuchat-direktno-v-dialoga-belgrad-prishtina.html", "text": "В рамките на среща с американския вицепрезидент Майкъл Пенс във Вашингтон, президентът на Косово Хашим Тачи поиска от САЩ да се включат директно в диалога между Белград и Прищина за нормализиране на двустранните отношения, предава македонският телевизионен канал A1 On.\r\nСъгласно информация, публикувана на официалната страница на косовския държавен глава, преговорите в Белия дом са били фокусирани върху „последната фаза на диалога“.\r\n„Прякото участие на САЩ в нея е от решаващо значение за постигането на окончателно споразумение, приемливо за двете страни“, е подчертал Тачи в рамките на посещението си във Вашингтон.Тереза Герова", "date": "2017.09.30", "title": "А1 On (Македония): Хашим Тачи поиска от САЩ да се включат директно в диалога Белград-Прищина"}
{"url": "http://www.focus-news.net/news/2017/09/30/2441304/liderat-na-bsp-korneliya-ninova-shte-poseti-oblast-varna.html", "text": "Лидерът на БСП Корнелия Нинова ще посети Варна и областта, съобщиха от пресцентъра на БСП. Днес, в 14.30 часа, в село Стефан Караджа лидерът на БСП Корнелия Нинова ще проведе среща с жители на селото, както и с жители на село Калоян в залата на НЧ \"Просвета\". От 16.00 часа в село Генерал Киселово Корнелия Нинова ще се срещне с жители на селото в залата на НЧ \"Асен Златаров\". В 17.30 часа тя ще проведе среща с жители на град Вълчи дол в залата на НЧ „Димитър Благоев – 1907“.\r\nНа 1 октомври, в 10.00 часа, председателят на БСП ще посети дома за възрастни хора \"Гергана\" във Варна. След това Нинова ще проведе поредица от срещи със структурите на партията.", "date": "2017.09.30", "title": "Лидерът на БСП Корнелия Нинова ще посети област Варна"}
{"url": "http://www.focus-news.net/news/2017/09/30/2441305/gd-granichna-politsiya-3-km-kolona-ot-tovarni-avtomobili-se-e-obrazuvala-na-gkpp-lesovo-na-izhod-ot-stranata.html", "text": "3 км колона от товарни автомобили се е образувала на ГКПП „Лесово” на изход от страната. Това съобщиха от пресцентъра на ГД „Гранична полиция”. Информацията за трафика на българските гранични контролно-пропускателни пунктове е към 06.00 часа. На българо-румънската граница на ГКПП \"Дунав мост 2\" има образувана 1 км колона от товарни автомобили на изход. На българо-гръцката граница на ГКПП \"Кулата\" трафикът е интензивен на вход и изход за товарни автомобили, но без образувани колони. На българо-сръбската и българо-македонската граница трафикът е нормален на всички гранични контролно-пропускателни пунктове. \r\nФериботът Оряхово - Бекет работи само през деня, поради ниското ниво на река Дунав.", "date": "2017.09.30", "title": "ГД „Гранична полиция”: 3 км колона от товарни автомобили се е образувала на ГКПП „Лесово” на изход от страната"}
{"url": "http://www.focus-news.net/news/2017/09/30/2441306/faz-zeleni-shte-obsadyat-yamayskata-koalitsiya-na-partien-kongres-v-berlin.html", "text": "Близо седмица след изборите за федерален парламент на Германия „Зелени“ се събират на партиен конгрес в Берлин, за да обсъдят резултатите от вота и предстоящите преговори със Съюза (ХДС/ХСС) и Свободната демократическа партия (СвДП) за възможно съставяне на коалиционно правителство, пише националният ежедневник Die Frankfurter Allgemeine Zeitung.\r\nОчаква се в рамките на срещата да бъде потърсен консенсус по въпроса кой да води преговорите за формиране на „ямайска коалиция“.\r\nНа изборите от 24 септември партията на Джем Йоздемир получи подкрепата на 8,9 % от германските избиратели – повече, отколкото социолозите бяха прогнозирали.  Тереза Герова", "date": "2017.09.30", "title": "FAZ: „Зелени“ ще обсъдят „ямайската коалиция“ на партиен конгрес в Берлин"}
{"url": "http://www.focus-news.net/news/2017/09/30/2441307/s-praznichni-vecherni-vav-vsichki-eparhii-na-balgarskata-pravoslavna-tsarkva-zapochvat-chestvaniyata-na-praznika-pokrov-na-presveta-bogoroditsa.html", "text": "С празнични вечерни във всички епархии на Българската православна църква започват честванията на празника Покров на Пресвета Богородица, предаде репортер на Агенция \"Фокус\". Всяка година на 1 октомври Православната църква чества големия християнски празник Покров на Пресвета Богородица. По този повод днес във всички епархии на Българската православна църква се отслужва празнична Вечерня, а на следващия ден Божествена света Литургия. \r\nИзвестният столичен храм „Покров Богородичен“ ще започне своя празник с бдение с петохлебие днес, от 17.00 часа. На 1 октомври архиерейска св. Литургия, с  благословението на Негово Светейшество Българския патриарх и Софийски митрополит Неофит, ще бъде оглавена от Негово Преосвещенство Мелнишки епископ Герасим - главен секретар на Св. Синод на БПЦ. Началото ще бъде в 9.00 часа.\r\nНикола ПЕТКОВ", "date": "2017.09.30", "title": "С празнични вечерни във всички епархии на Българската православна църква започват честванията на празника Покров на Пресвета Богородица"}
{"url": "http://www.focus-news.net/news/2017/09/30/2441308/the-washington-post-reks-tilarsan-pristiga-v-kitay-za-obsazhdane-na-severnokoreyskiya-problem.html", "text": "Държавният секретар на САЩ Рекс Тилърсън пристига в Китай на двудневна визита в рамките на уикенда, съобщава вестник The Washington Post. \r\nВ Пекин първият дипломат на Вашингтон ще проведе серия срещи с водещи китайски политици, включително с президента Си Дзинпин. В дневния ред на преговорите са включени въпроси, засягащи търговията и напрежението в Южнокитайско море. Основна тема на разговорите в Пекин обаче остава Северна Корея и нейната ядрена програма. Тереза Герова", "date": "2017.09.30", "title": "The Washington Post: Рекс Тилърсън пристига в Китай за обсъждане на севернокорейския проблем"}
{"url": "http://www.focus-news.net/news/2017/09/30/2441309/denyat-30-septemvri-v-balgarskata-istoriya.html", "text": "През 1916 г. в периода 15 – 30 септември в хода на Първата световна война се провежда съглашенско контранастъпление в Македония. Българските войски изоставят връх Каймакчалан. 1879 г.- провеждат се първите парламентарни избори в България. 2000 г. - в периода 30 септември – 1 октомври в София се провежда четвъртото заседание на Международния обществен съд за престъпленията на НАТО в Югославия. 2005 г. - за първи път в България в Пловдив се провежда „Нощ на музеите и галериите”. На 30 септември са родени: Георги Дюлгеров – режисьор; Николай Конакчиев – журналист. На тази дата умират: Рангел Вълчанов - режисьор; Никола Атанасов (Н. А. Китанов) - композитор, музикален деец и педагог; Червеният поп (Андрей Игнатов Иванов) – свещеник. \r\n2014 г.\r\nМинистерството на културата присъжда орден „Златен век“ – печат на Симеон Велики на режисьорите и сценаристи Димитър Петров и Илия Костов.\r\n2010 г.\r\nМинистър-председателят Бойко Борисов назначава независимия Стефан Константинов за министър на здравеопазването, който изпълнява длъжността до 21 март 2012 г. Заменен е на поста от Десислава Атанасова.\r\n2009 г.\r\nПрезидентът на Република България присъжда орден „Стара планина“ с лента на Силвио Берлускони, министър-председател на Италианската република, „за изключително големия му принос за развитието и задълбочаването на българо-италианските отношения.“\r\n2009 г.\r\nПрезидентът на Република България присъжда орден „Св. св. Кирил и Методий“ първа степен на проф. Ник Тиц, „за големите му заслуги за популяризирането на българската култура и изкуство в Република Австрия“.\r\n2005 г.\r\nЗа първи път в България в Пловдив се провежда „Нощ на музеите и галериите”. Съвпада със сезона на „Есенния салон на изкуствата“ в града. Градове-партньори са Пазарджик и Стара Загора. От 2006 г. инициативата се провежда и в София през месец май.\r\n2000 г.\r\nВ периода 30 септември – 1 октомври в София се провежда четвъртото заседание на Международния обществен съд за престъпленията на НАТО в Югославия.\r\n1999 г.\r\nПодписва се споразумение между БСП, Българската евролевица, БСДП, ОБТ и ДПС за създаване на Съвет на опозиционните сили.\r\n1999 г.\r\nПрезидентът на Република България присъжда орден „Стара планина“ първа степен на Чен Делай, извънреден и пълномощен посланик на Китайската народна република в Република България.\r\n1998 г.\r\nВ София се провежда Всеправославен църковен събор с участието на 7 глави на православните църкви от целия свят. Съборът се занимава с разкола в БПЦ и успява да го преодолее, като митрополитите от Пименовия синод се покайват. Те са опростени и възстановяват званията си отпреди разкола. Врачанският митрополит Калиник запазва поста си, но епархията му е разделена, като е обособена и Плевенска.\r\n1977 г.\r\nВ периода 21 май – 30 септември в рамките на X фестивал на хумора и сатирата в Габрово се провежда I международно биенале на карикатурата и малката сатирична пластика. Учредява се Международната награда \"Хитър Петър\".\r\n1960 г.\r\nБългария признава независимостта на Нигерия.\r\n1944 г.\r\nЗапочва да излиза в. \"Литературен фронт\", орган на Съюза на българските писатели.\r\n1944 г.\r\nМинистерски съвет единодушно приема \"Наредба-закон за съдене от Народен съд на виновниците за въвличането на България в световната война срещу съюзените народи и за злодеянията, свързани с нея\". На 3 октомври регентите я одобряват и на 6 октомври 1944 г. е обнародвана.\r\nПод ударите на този акт попадат лицата, пряко ангажирани с въвличането на България в световната война на страната на държавите от хитлеристката ос: регентите (тъй като цар Борис III вече е починал), министрите от кабинетите на проф. Б. Филов (февруари 1940 г. – септември 1943 г.), на Д. Божилов (септември 1943 г. – юни 1944 г.), на Ив. Багрянов (юни–септември 1944 г.) и на К. Муравиев (2–8 септември 1944 г.), депутатите от ХХV ОНС (1940–1944 г.), висши военни лица, полицейски служители и други, проявили се в преследването на българските евреи и на лица от съпротивителното движение (1941–1944 г.), представители на печата, писатели и други, пропагандирали съюза на България със страните от хитлеристката ос. Приложение на наредбата започва още през есента на 1944 г. Пред Народния съд са изправени 11 122 души, срещу които са образувани 135 процеса в София и в различни други краища на страната. Специални състави съдят регентите, министър-председателя и дворцовите съветници, както и депутатите от ХХV ОНС. На смърт са осъдени 2730 души, сред които регентите Б. Филов, княз Кирил Преславски, генерал-лейтенант Н. Михов, министър-председателят Б. Филов, Д. Божилов и Ив. Багрянов, повечето от министрите в техните кабинети, по-голямата част от дворцовите съветници – арх. Й. Севов, Л. Лулчев и др., 67 народни представители, голям брой висши военни лица, полицейски служители и др. Доживотна присъда получават 1305 души. Освен това са конфискувани над 200 предприятия и голямо количество недвижими и движими имущества на осъдените лица.\r\n1926 г.\r\nXXI Обикновено народно събрание на България ратифицира външен заем от 3 326 000 британски лири от английски и американски банки под контрола на комисаря на Обществото на народите французина Рене Шарон за настаняване на бежанците, дошли в България от отнетите й след Междусъюзническата война (1913 г.) и Първата световна война (1914–1918 г.) територии.\r\nЗаемът трябва да бъде изплатен за 40 години при 7 % лихва. За да гарантира погасяването му, българското правителство се принуждава да заложи част от приходите в държавния бюджет: акциза върху спирта, солта, содата, лимонадата и др. Срещу заема правителството на А. Ляпчев се задължава да предостави 132 000 хектара земя за настаняването на бежанците. Бежанският заем има важно икономическо и хуманитарно значение.\r\n1884 г.\r\nСключва се митническа спогодба между Княжество България и Източна Румелия.\r\n1879 г.\r\nПровеждат се първите парламентарни избори в България. В I ОНС влизат 140 либерали и 30 консерватори.На тази дата са родени:\r\n1943 г.\r\nРоден е Георги Дюлгеров – български режисьор. През 1970 г. завършва ВГИК. Директор е на Армейския аудио-визуален център, творец е на философско-асоциативното мислене, демистификатор на национални митове, новатор в кинематографичната форма, режисьор с ярко изявена концептуална творческа позиция. Дебютира с \"Изпит\" (1971 г.) по Хайтов. Режисьор е и на филмите: \"И дойде денят\" (1973 г.), \"Гардеробът\" (ТВ, 1975 г.), \"Авантаж\" (1977 г.), \"Трампа\" (1978 г.), \"Мяра според мяра\" (1981 г.), \"За Нешка Робева и нейните момичета\" (1985 г.), \"За момичета и тяхната Нешка\" (1986 г.), \"Акатамус\" (1988 г.), \"Лагерът\" (1990 г.), \"Магдалена\" (1990 г.), \"Черната лястовица\" (1996 г.), \"Платено милосърдие\" (ТВ, 1996 г.), \"BG – невероятни разкази на един съвременен българин\" (ТВ, 1997 г.), \"Пясъчен часовник\" (ТВ, 1999 г.). Преподава в НАТФИЗ.\r\n1942 г.\r\nРоден е Николай Конакчиев – български журналист. Той е един от създателите на предаването “Панорама”. В периода 1986-1992 г. е кореспондент на Българската национална телевизия в Чехословакия. Носител е на наградите: “Златно перо” от СБЖ и почетна награда от Международния телевизионен фестивал в Монте Карло.На тази дата умират:\r\n2013 г.\r\nУмира Рангел Вълчанов - режисьор. Роден е на 12 октомври 1928 г. с. Кривина, Софийско. Завършва театрална режисура при проф. Боян Дановски във ВИТИЗ „Кръстьо Сарафов“. Най-известните му творби са „Инспекторът и нощта“ и „Вълчицата“. Избран е за филмов режисьор номер 1 на България през XX век. През 22 януари 1999 г. е удостоен с орден „Стара планина“ I-ва степен. На 4 ноември 2008 г. е удостоен с орден Св. св. Кирил и Методий. На 9 октомври 2012 година е избран за действителен член на Българската академия на науките. Рангел Вълчанов умира на 30 септември 2013 година.\r\n1969 г.\r\nУмира Никола Атанасов (Н. А. Китанов) - български композитор, музикален деец и педагог, професор в Софийската музикална академия. Творчеството му очертава началните стъпки на българската. симфонична музика. Негови творби са: \"Симфония ¹ 2 в ре минор\" (1922 г.), \"Симфония ¹ 3 в ми минор\" (1950 г.), програмните увертюри \"Христо Ботев\" (1928 г.), \"Стонът на гората\" (1931 г.), \"Трио за цигулка, фагот и пиано\", \"Соната за пиано\" (1929 г.; първата в България), \"Химн на I Софийска мъжка гимназия\" и др.\r\n1923 г.\r\nУмира Червеният поп (Андрей Игнатов Иванов) – български свещеник, станал легенда в Селския бунт през 1923 г. Роден е на 28 ноември 1879 г. в село Медковец. По време на бунта е командир на артилерийско оръдие и малък отряд. Заловен е и е обесен на телеграфен стълб в Медковец. Възпят е от Г. Милев в поемата \"Септември\".За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.30", "title": "Денят 30 септември в българската история"}
{"url": "http://www.focus-news.net/news/2017/09/30/2441310/varna-sedmi-universitet-na-stareyshini-gerb-shte-se-provede-v-grada.html", "text": "Старейшини ГЕРБ ще проведе седмия си университет, който ще е на тема „Национална сигурност – важен елемент от регионалната и европейската политика на Република България“, съобщиха от пресцентъра на ПП ГЕРБ. Събитието ще се състои в Гранд хотел „Варна“ в курортния комплекс „Св. св. Константин и Елена“ от днес до 1 октомври.\r\nОфициалното откриване на мероприятието ще бъде днес, от 09.00 часа, в зала „Одесос“ на хотела. Встъпителни речи ще имат председателят на СГЕРБ и вицепрезидент на Европейския съюз на гражданите-сеньори към ЕНП Николай Андреев, кметът на Варна и областен координатор на ГЕРБ Иван Портних и зам.-председателят на ГЕРБ и председател на Парламентарната група на партията Цветан Цветанов.\r\nПървият панел на дискусията е посветен на темата „Националната сигурност – неотменима част от управленската програма на ПП ГЕРБ“. Пред участниците ще говорят председателят на Комисията по отбрана в Народното събрание Константин Попов и зам.-министърът на вътрешните работи Красимир Ципов.\r\n„Република България – активен участник и генератор на европейските политики в сферата на сигурността“ е озаглавен вторият панел. Лектори в него са зам.-министърът на външните работи и председател на МГЕРБ Георг Георгиев и Димитър Лазаров, председател на парламентарната Комисия за контрол над службите за сигурност. \r\nВ рамките на обучението на СГЕРБ ще бъде разгледана и темата за съществените съставни части на националната сигурност. Лектори ще са министърът на енергетиката Теменужка Петкова, евродепутатът от ГЕРБ/ЕНП Владимир Уручев и председателят на Комисията по околна среда и водите в Народното събрание Ивелина Василева.", "date": "2017.09.30", "title": "Варна: Седми университет на Старейшини ГЕРБ ще се проведе в града"}
{"url": "http://www.focus-news.net/news/2017/09/30/2441311/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-relsov-pat-po-bul-tsar-boris-iii.html", "text": "Въвежда се временна организация на движението във връзка с ремонт на релсов път по бул. „Цар Борис III“, съобщиха от пресцентъра на Столична община. Днес (30 септември) и на 1 октомври, за времето от 8.00 часа до 16.00 часа, ще се извърши ремонт на релсовия път по бул. „Цар Борис III“, в участъка от трамвайното обръщателно колело „Бъкстон“ до спирка „Ул. Райска градина“, по маршрута на трамвайни линии 4, 5 и 11. Трамваите от линия 4 ще се движат от кв. „Орландовци“ до трамвайното обръщателно колело „Бр. Бъкстон“. Трамваите от линия 5 ще се движат от Съдебна палата до трамвайно обръщателно колело „Бр. Бъкстон. Трамваите от линия 11 ще се движат от кв. „Илиянци“ до трамвайното колело „Овча купел“. След 16.00 часа днес и на 1 октомври движението на трамваите ще се възстанови по постоянните им маршрут.\r\nРазкрива се временна автобусна линия 5ТМ с маршрут от кв. „Княжево“ при начална и крайна спирки на автобуси 58 и 59, бул. „Цар Борис III“, надясно по ул. „Софийски герой“, наляво по ул. „Найден Геров“,  наляво по бул. „Акад. Иван Евстатиев Гешов“, наляво по бул. „Цар Борис III“ по маршрута двупосочно. \r\nАвтобусът ще спира на съществуващите автобусни спирки „Кв. Княжево“, „Бул. Цар Борис III“, „Кв. Павлово“, „Кв. Овча купел“, „Ж.к. Красно село“, „Ул. Феликс Каниц“. Ще бъдат разкрити допълнителни спирки на ул. „Райска градина“, ул. „Планинец“, ж.к. „Бъкстон“ и бул. „Никола Петков“ в посока кв. „Княжево“.", "date": "2017.09.30", "title": "София: Въвежда се временна организация на движението във връзка с ремонт на релсов път по бул. „Цар Борис III“"}
{"url": "http://www.focus-news.net/news/2017/09/30/2441312/orf-v-polsha-sazdadoha-parlamentarna-komisiya-koyato-da-opredeli-razmera-na-reparatsiite-ot-germaniya.html", "text": "Правителството на Полша, водено от консервативната партия „Право и справедливост“, създаде парламентарна комисия, която да определи размера на репарациите, които Варшава изисква от Берлин за Втората световна война, предава австрийската медия ORF.\r\nПредседателят на новата комисия Аркадиус Муларчик подчерта, че органът ще разгледа „прогнозна сума, която Германия дължи на Полша“. Той обаче не се ангажира със срок, в който комисията ще представи заключението си. \r\nВъпросът с германските репарации отдавна се считаше за приключен. В края на юли обаче лидерът на „Право и справедливост“ Ярослав Качински започна нов дебат, обвинявайки ФРГ, че бяга от отговорност за Втората световна война.Тереза Герова", "date": "2017.09.30", "title": "ORF: В Полша създадоха парламентарна комисия, която да определи размера на репарациите от Германия"}
{"url": "http://www.focus-news.net/news/2017/09/30/2441313/predstoyashti-mezhdunarodni-sabitiya-za-30-septemvri-agentsiya-fokus.html", "text": "Напрежението между поддръжниците на каталонската независимост и испанските власти нараства. \r\n***  Европейската комисия ще публикува оценката си на предложенията от различни градове, които искат да станат домакини на базираните в Лондон банкови и медицински институции.\r\n*** Втори ден от срещата на министрите на труда на Г-7.\r\n*** Нараства напрежението между кюрдското регионално правителство и властите в Багдад, след като бяха блокирани всички международни полети до кюрдския автономен регион.\r\n*** Вторият ден от офанзивата на иракските сили срещу Хавия.\r\n*** Египетският съд ще се произнесе по делото на бившия президент Мохамед Морси и още 24 обвинени за обида срещу съдебната власт.", "date": "2017.09.30", "title": "Предстоящи международни събития за 30 септември (Агенция \"Фокус\")"}
{"url": "http://www.focus-news.net/news/2017/09/30/2441314/denyat-30-septemvri-v-svetovnata-istoriya.html", "text": "През 1452 г. в Майнц излиза първата печатана книга “Библията на Гутенберг”. През 1791 г. във Виена в Театер ауф дер Вайден се състои премиерата на операта на Волфганг Амадеус Моцарт \"Вълшебната флейта\". През 1846 г. доктор Уйлям Мортън, зъболекар от Масачузетс, първи в света използва упойка при вадене на зъб. Мортън извършва изваждането с помощта на етър. Този метод е използван от доктор Джон Колинс Уорън на официална демонстрация на 16 октомври в болницата в Масачузетс, когато е направена демонстрация на  премахване на тумор. 1898 г. - приет е устав, с който град Ню Йорк става разширен метрополис, състоящ се от пет административни единици. Популацията на града се увеличава в началото на XX век главно от европейски имигранти. След Втората световна война много афроамериканци и латиноамериканци мигрират в града в търсене на работа.  През 1929 г. близо до Франкфурт на Майн в Германия е осъществен първият полет на самолет с реактивен двигател \"Опел-Хатри Рак-1\". Негов създател е Фриц фон Опел. Задвижването е от 16 ракети по 23 килограма всяка. Самолетът излита от 20-метрова писта, като лети 10 минути. Приземяването е неуспешно. През 1935 г. в Ню Йорк се изпълнява за първи път операта на Джордж Гершуин “Порги и Бес”. През 1938 г. в Мюнхен ръководителите на Великобритания (Невил Чембърлейн), Франция (Даладие), Германия (Адолф Хитлер) и Италия (Бенито Мусолини) подписват т. нар. Мюнхенско съглашение, с което Чехословакия е задължена да предаде на Германия Судетската област. 1950 г. - в Париж се провежда първият конгрес на Международната Астрономическа Федерация. Тя е основана през 1951 г. като неправителствена организация, като включва 165 членове от 44 страни. Федерацията е свързана с Международната Астрономическа Академия. На 30 септември са родени: френският физик Жан Батист Перен и германският физик Ханс Гайгер, американският писател Труман Капоти. На тази дата умират: руският езиковед Дмитрий Лихачов; Милан Йелич- президент на Република Сръбска. \r\n2015 г.\r\nРуският парламент разрешава използването на военни сили в Сирия.\r\n2015 г.\r\nРуската авиация бомбардира позициите на „Ислямска държава“ в близост до град Хомс.\r\n2014 г.\r\nМайкрософт представя новата си операционна система Windows 10.\r\n2013 г.\r\nВ Камерун се провеждат парламентарни избори.\r\n2012 г.\r\nПри боевете в Сирия е унищожена голяма част от средновековния градски пазар в Халеб, който се намира под защитата на ЮНЕСКО като обект на световното наследство.\r\n2011 г.\r\nВ Подмосковието в Зеленоград започва работа Открит форум на гражданските активисти от „Последна есен“ с участието на известни опозиционни политици и обществени дейци. Според думите на Гари Каспаров основната цел на форума е да преодолее апатията в обществото след вестта за връщането на Путин на президентския пост и да създаде на жива алтернатива на политическата власт в Русия.\r\n2009 г.\r\nВ датски вестник са публикувани скандални карикатури на пророка Мохамед.\r\n2008 г.\r\nИздаден е вторият сингъл от третия студиен албум на американската поп-рок група Jonas Brothers – Lovebug.\r\n2007 г.\r\nИзвършена е интронизацията на румънския патриарх Даниил Румънски.\r\n2006 г.\r\nЗа първи път пред публика на изложението в Париж е представен автомобилът Ауди R8 – спортен модел на Ауди с централно разположен двигател. Той е базиран на прототипа Льо Ман Куатро и за първи път е представен пред публика на изложението в Париж на 30 септември 2006 г\r\n1993 г.\r\nПоредица от земни трусове в Югозападна Индия разтърсват Латур и Османабад в Махараштра. Броят на разрушените къщи достига 30 хиляди, загиват близо 10 хиляди души. Земетресението е с магнитуд от 6,3 по Рихтер.\r\n1989 г.\r\nСенегамбия се разделя на две държави – Гамбия и Сенегал. Двете страни влизат в конфедерация през 1982 г. Населението на Гамбия е една десета от това на Сенегал. Сенегамбия е оглавена от президента на Сенегал Абду Диуф.\r\n1982 г.\r\nАмерикански пилот прави първата обиколка на света с вертолет.\r\n1982 г.\r\nВ Израел е въведена нова валута – шекел.\r\n1966 г.\r\nАнглийската колония Бечуанaленд получава независимост под името Република Ботсвана. За първи президент е избран Сър Серетес Кхама.\r\n1955 г.\r\nВ автомобилна катастрофа загива Джеймс Дийн – американски акьор.\r\nОстава известен в света на киното с ролите си във филмите “На изток от рая”, “Бунтовник без кауза” и “Гигант”.\r\n1954 г.\r\nСтраните от НАТО дават съгласие да предоставят въоръжение на ФРГ за създаване на самостоятелна армия.\r\n1950 г.\r\nВ Париж се състои първият конгрес на Международната Астрономическа Федерация. Тя е основана през 1951 г. като неправителствена организация, като включва 165 членове от 44 страни. Федерацията е свързана с Международната Астрономическа Академия.\r\n1938 г.\r\nВ Мюнхен ръководителите на Великобритания (Невил Чембърлейн), Франция (Даладие), Германия (Адолф Хитлер) и Италия (Бенито Мусолини) подписват т. нар. Мюнхенско съглашение, с което Чехословакия е задължена да предаде на Германия Судетската област. Политиката на “омиротворяване” на Хитлер, провеждана към момента от Франция и Великобритания, показва своята неефективност още на следващата година, след като Хитлер анексира цяла Чехословакия, присъединява Австрия, а по-късно нахлува в Полша, с което предизвиква Втората световна война.\r\n1929 г.\r\nБлизо до Франкфурт на Майн в Германия е осъществен първият полет на самолет с реактивен двигател \"Опел-Хатри Рак-1\". Негов създател е Фриц фон Опел. Задвижването е от 16 ракети по 23 килограма всяка. Самолетът излита от 20-метрова писта, като лети 10 минути. Приземяването е неуспешно. Пилотът оцелява, но самолетът се разбива. След този опит Опел спира да прави подобни опити, напуска страната и заминава за Швейцария.\r\n1898 г.\r\nПриет е устав, с който град Ню Йорк става разширен метрополис, състоящ се от пет административни единици. Популацията на града се увеличава в началото на XX век главно от европейски имигранти. След Втората световна война много афроамериканци и латиноамериканци мигрират в града в търсене на работа. В периода 1789-1790 г. Ню Йорк за кратко време е столица на САЩ.\r\n1882 г.\r\nВ американския град Епълтън (щата Уисконсин) на река Фокс заработва първата в света хидроелектростанция.\r\n1846 г.\r\nДоктор Уйлям Мортън, зъболекар от Масачузетс, първи в света използва упойка при вадене на зъб. Мортън извършва изваждането с помощта на етър. Този метод е използван от доктор Джон Колинс Уорън на официална демонстрация на 16 октомври в болницата в Масачузетс, когато е направена демонстрация на премахване на тумор. След демонстрацията Мортън се опитва да запази в тайна употребата на етър, като нарича субстанцията “летеон”. Той възнамерявал да патентова веществото с цел печалба.\r\n1791 г.\r\nВъв Виена в Театер ауф дер Вайден се състои премиерата на операта на Волфганг Амадеус Моцарт \"Вълшебната флейта\".\r\n1520 г.\r\nСултан Сюлейман I известен още като Сюлейман Великолепни или Сюлейман Законодател наследява Селим I на трона. Сюлейман Великолепни е 10-ия султан на Османската империя от 1520 до 1566 г. По време на управлението на Сюлейман Османската империя достига своя зенит и става световна сила.\r\nКогато Сюлейман Великолепни умира най-важните мюсюлмански градове (Мека, Медина, Йерусалим, Дамаск и Багдад), много балкански области до днешна Австрия, както и голяма част от Северна Африка, са завладени от Османската империя\r\n1452 г.\r\nВ Майнц излиза първата печатана книга ­“Библията на Гутенберг”.\r\nЙохан Генсфлайш Гутенберг е германски печатар. Около 1445 г. изобретява способ за печатане с подвижни печатарски букви, с което слага начало на книгопечатането в Европа. През 1455 г. в Майнц отпечатва Библията (два тома фолио, 1282 страници). Изданието се смята за шедьовър на ранния печат, имитира средновековни готически книги, превъзхождайки ги с качеството на отпечатъка. Гутенберг води дълги съдебни дела срещу съдружниците си за правото върху изобретението, печатницата и продукцията.\r\n1399 г.\r\nАнглийският крал Ричард II е детрониран от трона. По-късно е убит в затвора и става първата жертва на Войната на розите.На тази дата са родени:\r\n1924 г.\r\nРоден е Труман Капоти – американски писател. Първият му роман е “Други гласове, други стаи” (1948 г.). Издава още: “Дървото на нощта” (1949 г.), повестите “Арфата на тревите” (1953 г.), “Закуска в Тифани” (1958 г.), романа “Хладнокръвно” (1966 г.; определян като “неизмислен роман”, “нова журналистика” или “журналистика разследване”), сбирката “Музика за хамелеони” (1980 г.), сбирка с автобиографична и документална проза, пиеси (“Арфата на тревите”, “Къщата на цветята”), филмови сценарии (“Бий дявола”, “Невинните” и др.). Два пъти е носител на наградата “О. Хенри”. Умира на 25 август 1984 г.\r\n1917 г.\r\nРоден е Юрий Петрович Любимов – руски театрален режисьор, създател на Театър “Таганка\r\n1882 г.\r\nРоден е Ханс Гайгер – германски физик. Учи в Ерлангенския, Мюнхенския и Манчестърския университет. Преподавател е в Манчестърския университет (1907-1912 г.). Професор е в Килския (1925-1929 г.), в Тюбингенския (1929-1936 г.) и в Берлинския университет (от 1936 г.). Определя заряда на електрона (1908 г.). Заедно с Ръдърфорд създава устройство, което позволява да се броят отделно заредени микрочастици (1908 г.); по-късно устройството е усъвършенствано от Гайгер и немския физик В. Мюлер и се нарича Гайгер-Мюлеров брояч. Заедно с В. Боте потвърждава валидността на закона за запазване на енергията и количеството движение за единичните стълкновения на елементарни частици, а с английския физик Марсден изследва разсейването на алфачастици в тънки метални пластинки. Потвърждава формулата на Ръдърфорд. Ханс Гайгер умира на 24 септември 1945 г. в Потсдам.\r\n1870 г.\r\nРоден е Жан Батист Перен - френски физик. Член е на Парижката Академия на науките от 1923 г. Лауреат е на Нобелова награда за физика за 1926 г. През 1894 г. завършва Екол Нормал Суперийор в Париж, където остава на работа. От 1898 г. е преподавател в Парижкия университет, а от 1910 г. е професор. След капитулацията на Франция (1940 г.) заминава за САЩ. В периода 1895 г. – 1898 г. изследва природата на катодните и рентгеновите лъчи , като доказва, че катодните лъчи представляват поток от заредени частици. През 1904 г. изучава електрокинетичните явления и предлага прибор за изследване на електроосмозата. Заедно със своя син - Ф. Перен, изследва флуорисценцията.\r\nЖан Батист Перен умира на 17 април 1942 г. в Ню Йорк.На тази дата умират:\r\n2007 г.\r\nУмира Милан Йелич. Президентът на Република Сръбска е роден на 26 март 1956 г. в село Копривна, Босна и Херцеговина, тогавашна СФР Югославия. Той е шестият по президент на републиката. Управлява държавата от 09 ноември 2006 до 30 септември 2007 г., когато почива ненадейно от сърдечен удар.\r\n1999 г.\r\nУмира Димитрий Сергеевич Лихачов – руски литературовед и историк на културата; академик (от 1970 г.), чуждестранен член на Българската академия на науките (от 1963 г.), д-р на филологическите науки (от 1947 г.), почетен д-р на Торунския (от 1964 г.), Оксфордския (от 1967 г.) и Единбургския (от 1970 г.) университет. Роден е на 28 ноември 1906 г. в Санкт Петербург. От 1954 г. ръководи Сектора по староруска литература в Института за руска литература. Носител е на Кирило-Методиева награда (1977 г.), на международната награда \"Братя Кирил и Методий\" (1979 г.), \"доктор хонорис кауза\" на ВТУ \"Св. св. Кирил и Методий\" (1999 г.). Автор е на трудове за развитието на староруската литература и култура. Проучва руската летописна традиция, поетиката на староруската литература, руския фолклор, староруското изкуство. Изследва проблемите на старобългарската литература. Определя езика на Кирил и Методий като старобългарски, а ролята и значението му – като общославянски. Има ценни наблюдения за влиянието на Йоан Екзарх и на представителите на Търновската книжовна школа върху развитието на староруската литература.\r\n1913 г.\r\nУмира Леонид Николаевич Соболев – руски генерал. По време на Руско-турската война (1877-1878 г.) е щабен офицер. Участник е в боевете за Плевен и Шипка. Заема поста министър-председател на България (23 юни 1882 г. – 7 септември 1883 г.) по настояване на княз Александър I Батенберг. Подава оставка поради несъгласие с политиката на княза и се връща в Русия. Автор е на творбата “Към най-новата история на България” (1886 г.).\r\n419 г.\r\nУмира Св. Йероним (347-419). През 4 век Св. Йероним превежа Библията, известна под името Вулгата от гръцки и еврейски на латински език е периода между 383 г. и 406 г. Неговият превод е направен по поръка на папа Дамас и ревизира стария латински превод на Библията, наречен Vetus Latina. Св. Йероним е изобразяван често като старец с бяла брада, наведен над книгите.\r\nСв. Йероним е светецът-покровител на преводачите и датата на неговата смърт е приета за международен Ден на преводача. Св. Йероним е покровител и на археолозите.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.", "date": "2017.09.30", "title": "Денят 30 септември в световната история"}
{"url": "http://www.focus-news.net/news/2017/09/30/2441315/patriarh-neofit-shte-otkrie-nauchnata-konferentsiya-starozagorskiyat-mitropolit-pankratiy-kato-obrazets-na-vseotdaen-arhierey-duhoven-nastavnik-i-obshtestvenik-v-stara-zagora.html", "text": "Патриарх Неофит ще открие научната конференция „Старозагорският митрополит Панкратий като образец на всеотдаен архиерей, духовен наставник и общественик“ в Стара Загора. Това съобщиха от пресцентъра на Община Стара Загора. Българският патриарх Неофит присъства на тридневните официални чествания на 50-та годишнина от интронизацията на Старозагорския митрополит Панкратий, които се провеждат в града. Заедно с придружаващите го представители на Светия Синод и църковния хор при патриаршеския храм „Св. Ал. Невски“ в София той беше тържествено посрещнат в града на 29 септември от Негово Високопреосвещенство митрополит Киприан, представители на старозагорската епархия и административното ръководство на града. \r\nДнес, в 10.00 часа, патриархът ще открие научната конференция „Старозагорският митрополит Панкратий като образец на всеотдаен архиерей, духовен наставник и общественик“. Тя ще се проведе в общинската зала „П. Р. Славейков“ при вход свободен. В рамките на събитието ще бъде представен и документален филм за делото и живота на Старозагорския митрополит Панкратий. В 17.00 часа ще започне Възкресно-празнична вечерня в храм „Св. Богородица“ в Стара Загора, посветена на големия християнски празник Покров на Пресвета Богородица. В 19.00 часа в залата на Държавна опера – Стара Загора ще се състои концерт, посветен на петдесетгодишнината от интронизацията на Старозагорския митрополит Панкратий. В програмата участие ще вземат: Хор на партриаршеския храм-паметник „Св. Александър Невски\" с диригент доц. Димитър Димитров , Хор при храм „Св. Св. Кирил и Методий\" – София, с диригент Боряна Найденова и Хор на Държавна опера – Стара Загора с диригент Димитър Косев.\r\nКулминацията на честванията е на 1 октомври. В 9.00 часа в храм „Въведение Богородично“ в Стара Загора ще бъде посрещнат Светейшия Патриарх, който ще оглави Божествената Св. литургия.", "date": "2017.09.30", "title": "Патриарх Неофит ще открие научната конференция „Старозагорският митрополит Панкратий като образец на всеотдаен архиерей, духовен наставник и общественик“ в Стара Загора"}
{"url": "http://www.focus-news.net/news/2017/09/30/2441316/burgas-evrodeputatat-momchil-nekov-organizira-kragla-masa-za-novata-evropeyska-programa-za-umeniya.html", "text": "Евродепутатът Момчил Неков организира кръгла маса за Новата европейска програма за умения – възможности и предизвикателства на национално и регионално ниво, съобщиха от пресцентъра на БСП. Събитието ще се проведе днес, от 10.00 до 16.00 часа, в Конферентна зала „Флора“ в Бургас. Темите на кръглата маса са свързани с трансформациите в Европа в социален и икономически план, налагането на нови професии, свързани с необходимостта от нови умения за постигане на интелигентен и устойчив растеж.  \r\nДигитализацията и бързото навлизане на новите технологии предоставят нови възможности, но в същото време носят и редица предизвикателства към носителите на професионални знания, умения и компетентности и тези, които осъществяват подготовката за тях. В кръглата маса ще участват представители на Европейския парламент, български депутати, регионални и местни власти, експерти в областта на професионалното образование, директори и учители. \r\nКръглата маса се провежда в период на промени в средното и висше образование, в който модернизацията и ефективното прилагане на политиката за учение през целия живот са ключови действия за постигане на взаимодействие с бизнеса и икономиката и реализиране на качество и растеж.", "date": "2017.09.30", "title": "Бургас: Евродепутатът Момчил Неков организира кръгла маса за Новата европейска програма за умения"}
{"url": "http://www.focus-news.net/news/2017/09/30/2441317/tass-ruski-voynik-e-ranen-smartonosno-pri-opit-za-zadarzhaneto-mu.html", "text": "Руски военнослужещ, застрелял свой другар в Амурската област, е получил смъртоносна рана при опит да бъде задържан. Това съобщиха от пресслужбата на Източния военен окръг в събота, предава TACC.\r\n„В хода на издирването подразделение на антитерористичния воински гарнизон на Източния военен окръг е намерил и блокирал военнослужещия, по-рано напуснал с оръжие полигона в Амурска област. По време на задържането му е оказана въоръжена съпротива и е създадена пряка заплаха за живота на военнослужещи от подразделението, след което срещу него е използвано служебно оръжие“, се казва в разпространеното съобщение.\r\n„Оказалият въоръжена съпротива военнослужещ е получил смъртоносна рана. На място работи комисия на Министерството на отбраната на Руската федерация“, става ясно още от текста.\r\nИнцидентът се случи на 29 септември на полигон в Амурската област. При провеждане на планирано учение за нощна стрелба войникът е произвел изстрели. Един офицер и двама военнослужещи са получили смъртоносни рани и още двама войници бяха хоспитализирани. Стрелецът, заедно с оръжието, успя да избяга от територията на тестовата площадка.Тереза Герова", "date": "2017.09.30", "title": "ТАСС: Руски войник е ранен смъртоносно при опит за задържането му"}
{"url": "http://www.focus-news.net/news/2017/09/30/2441318/burgas-regionalniyat-istoricheski-muzey-organizira-bezplaten-dostap-do-muzeynite-si-ekspozitsii-po-povod-evropeyskite-dni-na-nasledstvoto.html", "text": "Регионалният исторически музей организира безплатен достъп до музейните си експозиции по повод Европейските дни на наследството, съобщиха от пресцентъра на Община Бургас. Днес е последният ден, в който посетителите ще могат да видят златните гостуващи изложби в Археологическия музей „Най-старото злато в Европа - съкровищата на Варненския халколитен некропол” от РИМ - Варна, „Тракийското съкровище от Борово” от РИМ - Русе и „Съкровището от Надсентмиклош” от НИМ - София. От 1 октомври експозициите на Бургаския музей ще преминат към зимното си работно време: от вторник до събота, от 09.00 до 17.00 часа, а неделя и понеделник са почивни дни.\r\nИдеята за „Европейски дни на наследството” възниква през 1985 г. по време на Втората конференция на европейските министри, отговарящи за архитектурното наследство, организирана от Съвета на Европа в Гранада, Испания. Тогавашният министър на културата на Франция Жак Ланг предлага един успешен френски експеримент за ден на отворените врати до културното наследство да бъде приложен и в други страни на континента.\r\nДнес всички 50 страни, подписали Европейската културна конвенция, са част от инициативата, повишавайки осведомеността на своите граждани за културното многообразие на Европа. С течение на времето Европейските дни на наследството се превърнаха и в механизъм за утвърждаване на обществената роля и значимостта на достигналите до нас културни ценности. В провеждането на Дните се включват активно участници от всички възрасти, като особено внимание се отделя на учениците и младежите. Европейските дни на наследството са съвместна инициатива на Съвета на Европа и Европейския съюз. Министерството на културата на Република България е координатор и основен организатор за страната.", "date": "2017.09.30", "title": "Бургас: Регионалният исторически музей организира безплатен достъп до музейните си експозиции по повод Европейските дни на наследството"}
{"url": "http://www.focus-news.net/news/2017/09/30/2441319/yambol-mgerb-organizira-velopohod-badi-nezavisim-avtomobilat-ima-alternativa.html", "text": "МГЕРБ - Ямбол организира велопоход днес до Археологически резерват Тракийски и античен град Кабиле. Това съобщиха от пресцентъра на ПП ГЕРБ. Велопоходът ще се движи по следния маршрут: Градски парк – ул. „Бузлуджа” - бул. ”Д. Благоев” – бул. „Европа” - НАР „Кабиле” - бул. „Европа” - бул. ”Д. Благоев” – ул. „Жорж Папазов“ до Музея на бойната слава, където за участниците в шествието са организирани демонстрационни игри. Записването за похода започва в 8.30 часа пред “Паметник на велосипедиста” в Градския парк, откъдето ще бъде и стартът от 10.30 часа.", "date": "2017.09.30", "title": "Ямбол: МГЕРБ организира велопоход „Бъди независим. Автомобилът има алтернатива!“"}
{"url": "http://www.focus-news.net/news/2017/09/30/2441320/sofiya-vavedena-e-organizatsiya-na-dvizhenieto-za-provezhdane-na-sabitieto-evropa-na-edna-sofiyska-ulitsa.html", "text": "Въведена е временна организация на движението за провеждане на събитието „Европа на една софийска улица” днес. Това съобщиха от пресцентъра на Столична община. От 08.00 до 19.00 часа днес се забранява престоят и паркирането, както следва: \r\n- на ул. „Бистрица”, между ул. „Цар Самуил” и ул. „Бистрица” № 7а; \r\n- на ул. „Цар Самуил”, между ул. „Иван Денкоглу” и ул. „Солунска”. \r\nОт 10.00 до 19.00 часа  днес се забранява влизането на пътни превозни средства, както следва: \r\n- по ул. „Цар Самуил”, между ул. „Солунска” и ул. „Иван Денкоглу”; \r\n- ул. „Иван Денкоглу”, между ул. „Кн. Борис І” и ул. „Цар Самуил”; \r\n- ул. „Бистрица”, между бул. „Христо Ботев” и ул. „Цар Самуил” \r\nСтолична дирекция на вътрешните работи да осигурява охрана, постове за контрол и регулиране на движението.", "date": "2017.09.30", "title": "София: Въведена е организация на движението за провеждане на събитието „Европа на една софийска улица”"}
{"url": "http://www.focus-news.net/news/2017/09/30/2441321/b92-sarbiya-v-albaniya-startira-programa-za-identifitsirane-na-litsa-izcheznali-pri-komunisticheskiya-rezhim.html", "text": "След среща между министър-председателя на Албания Еди Рама и директора на Международната комисия за изчезнали лица Катрин Бомберген бе разпространено изявление, съгласно което в страната ще бъде стартирана програма за идентифициране на лицата, изчезнали при комунистическия режим,предава сръбското радио B92.\r\nДанни, базирани на официални, разкриват, че около шест хиляди души са убити, 34 хил. – задържани, а повече от 50 хил. са изпратени в лагер в периода 1945-1991 г. \r\nКомисията заяви, че в първата фаза на работа в Албания ще бъде направен опит да се разпознаят останките от масов гроб, открит през 2010 г. североизточно от Тирана.Тереза Герова", "date": "2017.09.30", "title": "B92 (Сърбия): В Албания стартира програма за идентифициране на лица, изчезнали при комунистическия режим"}
{"url": "http://www.focus-news.net/news/2017/09/30/2441322/narodnite-predstaviteli-ot-bsp-zhelyo-boychev-i-hristo-prodanov-i-obshtinskiyat-savetnik-nikolay-nikolov-shte-se-vklyuchat-v-chestvaneto-na-vladayskoto-vastanie.html", "text": "Народните представители от „БСП за България” Жельо Бойчев, Христо Проданов и общинският съветник от групата на „БСП лява България” в Столичния общински съвет Николай Николов ще се включат в честването на 99-годишнината от Владайското въстание. Това съобщиха от Градската структура на партията. Събитието е организирано от БАС, съвместно с Пенсионерски съюз 2004 и ще се състои днес, от 11.00 часа, на площада пред читалището в село Владая.", "date": "2017.09.30", "title": "Народните представители от БСП Жельо Бойчев и Христо Проданов и общинският съветник Николай Николов ще се включат в честването на Владайското въстание"}
{"url": "http://www.focus-news.net/news/2017/09/30/2441323/veliko-tarnovo-tri-esenni-pohoda-shte-se-provedat-na-teritoriyata-na-obshtinata-kato-chast-ot-kampaniyata-dvizhi-se-i-pobedi.html", "text": "Три есенни похода ще съберат жителите и гостите на града сред природата. Днес започва есенният дял на кампанията „Движи се и победи“, съобщиха организаторите от Община Велико Търново, Младежки дом, Туристическо дружество „Трапезица – 1902“, Регионална здравна инспекция. Разходката ще бъде до язовир „Бижев дол“ в района на село Буковец. Походът ще започне в 9.00 часа от района на автобусната спирка в квартал „Чолаковци“ и включва преход живописна гора и било, откъдето се разкриват панорамни гледки към есенната природа. Вторият стартов пункт е в село Буковец – пред сградата на кметството. За желаещите да започнат похода от там ТД „Трапезица – 1902“ осигурява транспорт.\r\nНа 7 октомври е вторият тур сред природата, по маршрут от Велико Търново до крайградската паркова местност Ксилифор. В 8.00 часа водачи ще чакат желаещите да спортуват в квартал „Асенов“ и кв. „Света гора“. В 10.00 часа е началото на спортно-туристическия празник на Ксилифор. Много игри и състезания са подготвени от организаторите – надпреварите са по пазене на равновесие, скачане с чували, ориентиране, стрелба с лък и др. Подготвени са също състезания по планинско колоездене, плажен волейбол, бадминтон, шахмат, риболов, лъвски скок и др. \r\nКампанията „Движи се и победи” ще завърши на 14 октомври с поход до Петропавловския манастир, чието начало е в 9.00 часа. Голямата награда за участниците в есенния дял ще е велосипед, предвидени са редица поощрения за най-активните любители на спорта. Най-активното в туристическите празници училище ще получи награда от председателя на Великотърновски общински съвет.", "date": "2017.09.30", "title": "Велико Търново: Три есенни похода ще се проведат на територията на общината като част от кампанията „Движи се и победи“"}
{"url": "http://www.focus-news.net/news/2017/09/30/2441324/ekathimerini-turski-iztrebiteli-sa-izvarshili-novi-narusheniya-na-vazdushnoto-prostranstvo-na-gartsiya.html", "text": "На 29 септември турски военни самолети са нарушили 36 пъти въздушното пространство на Гърция в североизточната, централната и югоизточната част на Егейско море, съобщава електронното издание Ekathimerini.\r\nДванадесет изтребители F-16 и един самолет СN-235 са навлезли в Атинския регион за полетна информация. Уточнява се, че шест от машините са били оборудвани с въоръжение. Източници разкриват,  че турските самолети са прихванати в съответствие с международните правила.Тереза Герова", "date": "2017.09.30", "title": "Ekathimerini: Турски изтребители са извършили нови нарушения на въздушното пространство на Гърция"}
{"url": "http://www.focus-news.net/news/2017/09/30/2441325/stara-zagora-avtomobilnoto-sastezanie-pista-stara-zagora-shte-se-provede-v-grada.html", "text": "Възобновеното преди три години автомобилно състезание Писта Стара Загора, което е кръг от Националния шампионат, ще събере на източния пътен възел на града пилоти от различни краища на страната. Автомобилната надпревара ще се проведе днес и утре (1 октомври). Това обявиха организаторите от АСК Стара Загора пред медиите, съобщиха от пресцентъра на Община Стара Загора. 43 заявки за участие в състезанието са подадени тази година. Техническият преглед започна в 8.30 часа тази сутрин, а тренировките стартират в 13.00 часа. Организаторите канят всички фенове на състезателните автомобили, за да разгледат отблизо возилата и да се запознаят със спецификите им. \r\nДнес между тренировките ще има и нещо ново – официално представяне на група Eneos. „Тази година участваха само на Писта Калояново, а догодина очакваме да бъдат официално обявени за отделен клас. Те ще бъдат при нас като атракция“, съобщи Илия Бояджиев, председател на АСК Стара Загора.\r\nДнес ще се проведат квалификациите за шампионата, а на 1 октомври официалното откриване ще се състои в 10.00 часа. Първият старт ще бъде в 10.30 часа. Трасето е непроменено - 2.8 км, както и групите - „Спорт\", „Тунинг\" и „Макси\". Организаторите са предвидили и атрактивна съпътстваща програма.  \r\nУчастниците в „Писта Стара Загора“ отново ще подкрепят инициативата, целяща повишаване на безопасността на движение - „Аз съм бъдещето. Пази ме!“. „За нас това е не е само кампания, това е кауза, защото високите скорости са за организираните мероприятия, на пътя трябва да спазваме правилата“, подчерта Албена Стоянова, секретар на АСК – Стара Загора.\r\nВ края на състезанието, както и в предходните издания, ще бъдат връчени и няколко специални купи - приз „Fair Play пилот\", който е в памет на Станимира Петрова-Ганева, дъщеря на шампиона на България и член на УС на БФАС Георги Петров и „Купата на кмета“.  \r\nОрганизатори са АСК Стара Загора и Българската федерация по автомобилен спорт, с подкрепата на Община Стара Загора.", "date": "2017.09.30", "title": "Стара Загора: Автомобилното състезание Писта Стара Загора ще се проведе в града"}
{"url": "http://www.focus-news.net/news/2017/09/30/2441326/reuters-donald-tramp-shte-napravi-parva-aziatska-obikolka-prez-noemvri.html", "text": "През ноември държавният глава на САЩ Доналд Тръмп ще се отправи на първата си обиколка в Азия след встъпването си в длъжност, предава Reuters. Съгласно разпространената информация, Тръмп планира да посети Япония, Южна Корея, Китай, Виетнам и Филипини в рамките на азиатското си турне, което се очаква да бъде доминирано от заплахата, произтичаща от ядрената програма на Северна Корея.\r\nОбиколката на Тръмп ще се състои в периода 3-14 ноември. В Азия американският президент ще бъде придружаван от съпругата си Мелания.Тереза Герова", "date": "2017.09.30", "title": "Reuters: Доналд Тръмп ще направи първа азиатска обиколка през ноември"}
{"url": "http://www.focus-news.net/news/2017/09/30/2441327/burgas-festival-na-ribata-i-vinoto-shte-se-provede-v-grada.html", "text": "Фестивал на рибата и виното ще се проведе в града. Това съобщиха от пресцентъра на Община Бургас. Фестивалът ще се проведе на площад \"Св. св. Кирил и Методий\" днес и утре (1 октомври). Фестивалът ще предложи на жителите и гостите на Бургас кулинарни изненади и стойностна музикална програма. Любителите на рибните ястия ще имат среща с шеф Иван Звездев, който ще приготви вкусна рибена чорба по рецепта от старата българска кухня. Участие ще вземе и победителката от Сезон 3 на \"Мастършеф\" Божана Кацарова, която ще демонстрира огромното си кулинарно въображение.\r\nДнес рибари от \"Ченгене скеле\" ще покажат как се плетат мрежи.\r\nИ през двата фестивални дни бургазлии ще имат възможността да дегустират вина от избите на признати производители, като DiVes Estate, Stratsin, Tohun, Todoroff.\r\nЗа празничната атмосфера ще допринесат изпълненията на Дует \"Бургас\", Димитър Атанасов и Христо Младенов, Професионален фолклорен ансамбъл \"Странджа\".", "date": "2017.09.30", "title": "Бургас: Фестивал на рибата и виното ще се проведе в града"}
{"url": "http://www.focus-news.net/news/2017/09/30/2441328/zam-predsedatelyat-na-gerb-tsvetan-tsvetanov-ikonomicheskiyat-rastezh-shte-bade-osezaem-vav-vseki-region.html", "text": "\"С увеличението на доходите за учители и пенсионери и с Програмата за родителите на деца до 5 г., които искат преждевременно да се върнат на работа, в бюджета за следващата година ще бъдат заделени допълнително 530 млн. лв., без да се увеличава дефицита. Работим за увеличение на заплатите и на военните и полицаите, както и за ръст на доходите в други секторни политики. Целта ни е икономическият растеж, който постигаме в национален план и очакваме да достигне 3.9% в края на 2017 г., да се усети във всеки регион\". Това заяви Цветан Цветанов, зам.-председател на ГЕРБ и председател на ПГ на партията на изнесена работна среща на областното ръководство на ГЕРБ - Силистра, организирана във Варна, съобщиха от пресцентъра на ПП ГЕРБ. \r\nОбластния ръководител на ГЕРБ - Силистра Тодор Тодоров приветства Цветан Цветанов и областния координатор и кмет на Варна Иван Портних.\r\nСлед анализ на изборните резултати Цветанов даде висока оценка на работата на областната организация на ГЕРБ в Силистра. И благодари за изключително добрата работа на Алтимир Адамов, народен представител от Силистра, на кметовете и областното ръководство, без чиято помощ ПП ГЕРБ не би реализирала политиките в областта. Още отсега започваме активна подготовка за местните избори, обяви Цветанов, като изрази надежда, че с победен резултат партията ще се поздрави и в Ситово, и в Главиница. \r\nПредставителите на структурата на ГЕРБ - Силистра поставиха пред Цветанов проблема за тировете, които преминават през града, за да стигнат до митницата. Причината е липсата на подходяща инфраструктура на 7 км от румънска страна. Цветанов се ангажира въпросът да бъде поставен и да се намери решение на предстоящото заседание на правителствата на България и Румъния, което ще се състои във Варна. В рамките на срещата бяха коментирани усилията на правителството за привличане на инвестиции и проблемът, който работодатели срещат с намирането на работна ръка с адекватни на търсенето умения. \r\nВ заключение Цветанов се ангажира в края на идния месец да посети общини от Силистренска област. „През последните месеци съм провел срещи в много райони на страната. Винаги сме били близо до хората и ще продължим да работим така“ , заключи Цветанов.", "date": "2017.09.30", "title": "Зам.-председателят на ГЕРБ Цветан Цветанов: Икономическият растеж ще бъде осезаем във всеки регион"}
{"url": "http://www.focus-news.net/news/2017/09/30/2441329/natsionalniyat-istoricheski-muzey-obyavyava-vhod-svoboden-po-povod-evropeyskite-dni-na-nasledstvoto.html", "text": "Днес Националният исторически музей (НИМ) обявява Ден на отворените врати по повод Европейските дни на наследството. Това съобщиха от пресцентъра на Националния исторически музей. НИМ се включва в общоевропейската инициатива, за да сподели своята загриженост за опазването и популяризирането на националното наследство, като част от общото европейско наследство. Верен на духа на празника, музеят ще отвори за широката публика някои по-рядко показвани зали и ще покаже част от своите фондове. \r\nНа Деня на отворените врати музеят посвещава ред инициативи. От 11.00 часа ще се състои гала-концерт на лауреатите от Фестивала на българската песен „НОВИ ГЛАСОВЕ И ПЕСНИ”, който се състоя в началото на юни в НИМ. Събитието се организира от Сдружение „Евтерпани” и се посвещава на Международния ден на музиката и Празника на българските певци и музиканти (1 октомври). През целия ден на видео ще бъдат показвани снимки и пощенски картички от фонда на музея, посветени на Деня на независимостта, Съединението и други важни исторически събития и личности от историята на Третото българско царство. Днес ще бъде отворена за посещение и Пленарната зала, в която на 10 ноември 1989 г. бе обявено, че Тодор Живков пада от власт.", "date": "2017.09.30", "title": "Националният исторически музей обявява вход свободен по повод Европейските дни на наследството"}
{"url": "http://www.focus-news.net/news/2017/09/30/2441330/ria-novosti-aleksey-navalni-e-osvoboden-ot-aresta.html", "text": "Руският опозиционен лидер Алексей Навални е освободен от ареста, предава РИА Новости. \r\n„Пуснаха ме от полицията. Благодаря на всички за подкрепата“, написа Навални в социалната мрежа „Туитър“.\r\nКритикът на Кремъл бе задържан от правоохранителните органи в петък, на излизане от дома му в Москва. Съгласно разпространената информация, Навални е бил арестуван заради призив за участие в митинг, чието провеждане не е било разрешено от властите.Тереза Герова", "date": "2017.09.30", "title": "РИА Новости: Алексей Навални е освободен от ареста"}
{"url": "http://www.focus-news.net/news/2017/09/30/2441331/stara-zagora-vavezhda-se-vremenna-organizatsiya-na-dvizhenieto-za-provezhdane-na-avtomobilno-sastezanie.html", "text": "Въвежда се временна организация на движението за провеждане на автомобилно състезание, съобщиха от пресцентъра на Община Стара Загора. Организацията на движение се въвежда с оглед осигуряване на безопасност на движението и предприемане на необходимите мерки за спазване на реда за организиране на „Писта Стара Загора 2017”, кръг от Републиканския шампионат на Българската федерация по автомобилен спорт. За времето от 10.00 до 16.00 часа днес и на 1 октомври, за времето от 08.00 до 14.00 часа, се спира движението на личен, договориран и обществен градски транспорт, както и на МПС, извършващи транспорт за собствена сметка по улиците, през които минава трасето на автомобилното състезание, както следва:\r\nДвижението ще бъде спряно по бул. „Никола Петков”, в участъка от бул. „Никола Петков” №20 (Съюз на българските автомобилисти – клон Стара Загора) до разклона за кв. „Зора“, без да се ограничава движението в кръстовището на бул. „Никола Петков” и СБА.\r\nДвижението на личен, обществен, договориран транспорт и на МПС-та извършващи транспорт за собствена сметка, ще се осъществява по обходен маршрут, както следва:\r\n- За движещите се по път II-66 посока от изток на запад, на кръстовището за с. Хрищени се отбива движението за София, Казанлък и Хасково. Минава се през с. Хрищени. Маршрутът минава през кв. „Голеш“. На кръстовището на пътя за с. Хрищени и път I-5, движението към Хасково е затворено. Всички коли минават през гр. Стара Загора – надлез „Наталия“ – бул. „Славянски“ – бул. „Св. Патриарх Евтимий“;\r\n- Движещите се посока Бургас, минават през с. Хрищени към път II-66;\r\n- Движението от път I-5 към Стара Загора и Бургас се отбива на надлеза за Раднево, през Стара Загора и с. Хрищени;\r\n- Товарните МПС над 3,5 тона, движещи се от Русе и Бургас към Свиленград се отбиват през Нова Загора на надлеза на път I-6 и II-55 на юг от гр. Гурково;\r\n- Товарните МПС над 3,5 тона, движещи се от Свиленград към Русе и Бургас се насочват по автомагистрала „Тракия“;\r\n- Обществения транспорт, обслужващ кв. „Зора“, ще се движи по обходен маршрут, както следва: ул. „Родопи“ – с. Хрищени - път II-66 – вход магазин „Метро“ (изток) и обратно;\r\n- Маршрутът на автобусна линия №13 ще се изпълнява до СБА;\r\n- Пътуващите с градски транспорт от кв. „Зора“, ще бъдат обслужвани от автобусни линии №9, 91, 92, 93, 94, 95, 96, 22, 24.\r\nДвижението на обществения градски транспорт ще се нормализира незабавно след приключване на мероприятието, по преценка на служителите, пряко ангажирани с охраната на събитието.\r\nОбщина Стара Загора се извинява за причиненото неудобство и призовава за стриктно спазване на вертикалната пътна сигнализация.", "date": "2017.09.30", "title": "Стара Загора: Въвежда се временна организация на движението за провеждане на автомобилно състезание"}
{"url": "http://www.focus-news.net/news/2017/09/30/2441332/burgas-voleybolniyat-shampion-neftohimik-2010-shte-igrae-v-mach-za-superkupata-na-balgariya-sreshtu-dobrudzha.html", "text": "Волейболният шампион „Нефтохимик 2010“ ще играе в мач за Суперкупата на България срещу „Добруджа“ в Пловдив. Това съобщиха от пресцентъра на Община Бургас. Срещата за Суперкупата ще противопостави шампиона „Нефтохимик 2010“ и носителя на купата на България „Добруджа“. Двубоят е повторение на миналогодишния, когато бургаските волейболисти надиграха тима от Добрич и триумфираха с ценния трофей.", "date": "2017.09.30", "title": "Бургас: Волейболният шампион „Нефтохимик 2010“ ще играе в мач за Суперкупата на България срещу „Добруджа“"}
{"url": "http://www.focus-news.net/news/2017/09/30/2441333/inzh-vanyo-slaveev-ot-april-do-sega-porazeni-ot-gradushka-sa-36-085-dka-obrabotvaemi-zemi-kato-nay-postradali-sa-tezi-v-plevenska-oblast.html", "text": "Поразени от градушка  са 36 085 дка обработваеми земи, като най-пострадали са тези в Плевенска област. Това каза инж. Ваньо Славеев, изпълнителен директор на Изпълнителна агенция „Борба с градушките“ в интервю за Агенция „Фокус“ за края на противоградовия сезон. „Най-големи са  пораженията в защитаваната територия на Плевенска област -  30 493 дка от градушката, паднала от преминаването на изключително силния процес на 2-3 юли 2017 г. Причините са обективни и субективни. Предстои обстоен анализ на процеса и набелязване на мерки за подобряване на ефекта от нашата работа“, коментира инж. Славеев. По отношение на разходите за противоградова защита, той посочи, че за да се изчислят е необходимо да се приключи финансово годината. „Мога да ви дам справка за миналата 2016 година, през която цената на противоградовата защита на 1 дка обработваема земя е 1.28 лв. За сравнение, стойността на спасената продукция на 1 лв. текущи разходи за противоградова защита е 7. 13 лв.“, допълни инж. Ваньо Славеев. \r\nДеница КИТАНОВА", "date": "2017.09.30", "title": "Инж. Ваньо Славеев: От април до сега поразени от градушка са 36 085 дка обработваеми земи, като най-пострадали са тези в Плевенска област"}
{"url": "http://www.focus-news.net/news/2017/09/30/2441334/blagoevgrad-v-petrich-shte-badat-otbelyazani-70-godini-ot-sazdavaneto-na-granichnoto-podelenie-v-grada.html", "text": "В Петрич днес ще бъдат отбелязани 70 години от създаването на Граничното поделение в града. Това съобщиха от пресцентъра на Община Петрич. Организатори на събитието са Община Петрич и местен инициативен комитет, в чийто състав влизат бивши командири и служители на Гранично поделение - Петрич. Годишнината ще бъде тържествено почетена на с програма в големия салон на читалище „Братя Миладинови”, която ще започне в 17.00 часа днес. Десетки хора, работили през годините назад в Гранично поделение - Петрич, са заявили своето присъствие за отбелязване на празника. Покани са отправени и към кметовете на общините Сандански, Кресна и Струмяни, защото това е бил районът на Гранично поделение - Петрич. Организаторите са предвидили официални слова, кратка историческа справка от годината на създаването на поделението до днес, както и богата музикална програма с участието на местни състави и изпълнители. Всеки, който проявява интерес или животът му е бил свързан с Гранично поделение в Петрич, е поканен да уважи годишнината. Успоредно с нейното отбелязване Петрич ще бъде домакин и на четвъртия Национален събор на граничарите.", "date": "2017.09.30", "title": "Благоевград: В Петрич ще бъдат отбелязани 70 години от създаването на Граничното поделение в града"}
{"url": "http://www.focus-news.net/news/2017/09/30/2441335/pss-loshi-sa-usloviyata-za-turizam-v-planinite.html", "text": "Гъстата мъгла, слабият до умерен вятър и ниските температури за предпоставка за лоши условия за туризъм в планините днес. Това съобщиха за Агенция „Фокус“ от Планинската спасителна служба (ПСС) при БЧК. По високите части на планините днес ще бъде облачно и мъгливо. Температурата на връх Ботев е -3 градуса, а навсякъде в зимните курорти максималните температури ще достигнат до 5 градуса. Лифтовете не работят. Днес се препоръчват по-краткотрайни разходки в ниските части на планините и добра екипировка. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470\r\nЦветилена СИМЕОНОВА", "date": "2017.09.30", "title": "ПСС: Лоши са условията за туризъм в планините"}
{"url": "http://www.focus-news.net/news/2017/09/30/2441336/afp-nay-malko-28-tsivilni-sa-zaginali-pri-vazdushni-udari-v-idlib.html", "text": "Най-малко 28 цивилни са загинали при въздушни удари в сирийската провинция Идлиб, контролирана от близкоизточната радикална групировка „Ислямска държава“, предава AFP.\r\nСирийската обсерватория за човешките права съобщава, че сред жертвите има четири деца. Базираната в Лондон организация обаче не може да представи информация за това дали бомбардировките са нанесени от режима в Дамаск или от самолети на руския му съюзник.\r\nРайонът, в който са нанесени ударите, бе включен сред сигурните зони в Сирия.Тереза Герова", "date": "2017.09.30", "title": "AFP: Най-малко 28 цивилни са загинали при въздушни удари в Идлиб"}
{"url": "http://www.focus-news.net/news/2017/09/30/2441337/veliko-tarnovo-s-pohod-do-yazovir-bizhev-dol-zapochna-esenniyat-dyal-na-kampaniyata-dvizhi-se-i-pobedi.html", "text": "С поход до язовир „Бижев дол“ започна есенният дял на кампанията „Движи се и победи“. Това съобщи за Радио „Фокус“ – Велико Търново Георги Димитров, секретар на ТД „Трапезица 1902“. Той отбеляза, че от трите маршрута, които са включени в кампанията тази есен, този е най-дълъг, но се преминава изключително леко. Организаторите предлагат три възможности за участие в маршрута. Първият начален пункт е в село Буковец. Маршрутът е с червена и бяла маркировка. Втората възможност е да се тръгне от кв. „Чолаковци“ във Велико Търново. Началният пункт е от автобусната спирка в квартала. Върви се по червена маркировка. За тези, които желаят да тръгнат от село Шемшево, също е организиран начален пункт от центъра на селото. Този маршрут е с жълта маркировка. Регистрацията на участниците ще се извършва на язовир „Бижев дол“.\r\nТази есен участниците ще преминат общо три маршрута. Преминаването по вторият маршрут е на 7 октомври – от Велико Търново до парк Ксилифор, където ще се проведе спортно-туристическия празник. Третият маршрут е на 14 октомври – от Велико Търново – до манастир „Св. св. Петър и Павел“.\r\n„Движи се и победи“ се организира за 17 поредна година от РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново. Кампанията преминава под егидата на председателя на Великотърновски общински съвет. Инициативата „Движи се и победи“ стартира през есента на 2001 година, в  рамките на програма СИНДИ, и оттогава до сега са проведени 32 кампании с общ брой участниците 17 260, в това число деца, ученици, възрастни хора и 365 семейства.\r\nНадежда КРЪСТЕВА", "date": "2017.09.30", "title": "Велико Търново: С поход до язовир „Бижев дол“ започна есенният дял на кампанията „Движи се и победи“"}
{"url": "http://www.focus-news.net/news/2017/09/30/2441338/interfaks-navarshvat-se-dve-godini-ot-nachaloto-na-ruskata-voenna-operatsiya-v-siriya.html", "text": "Точно преди две години, на 30 септември 2015 г., Русия взе решение да се включи в операция срещу близкоизточната радикална групировка „Ислямска държава“ и други терористични милиции, действащи на територията на Сирия, припомня Интерфакс.\r\nСтартът на военната операция бе предшестван от молба, отправена към Москва от страна на сирийския президент Башар Асад. В съответствие със закона, президентът Владимир Путин поиска разрешение за използване на Въоръжените сили на Руската федерация зад граница. След получаването му руските войници бяха дислоцирани в сирийската база „Хмеймим“, където остават и до ден днешен..Тереза Герова", "date": "2017.09.30", "title": "Интерфакс: Навършват се две години от началото на руската военна операция в Сирия"}
{"url": "http://www.focus-news.net/news/2017/09/30/2441339/burgas-seminar-za-kriptovalutite-i-tehniya-potentsial-shte-se-provede-v-grada.html", "text": "Семинар за криптовалутите и техния потенциал ще се проведе в Колежът по туризъм в Бургас от 10.00 до 14.00 часа днес. Това съобщиха от пресцентъра на Община Бургас. Събитието се организира от СофтУни, с подкрепата на Община Бургас и университет \"Проф. Д-р Асен Златаров\".\r\nНеотдавна се проведе първи семинар по темата, посветен основно на Bitcoin. Предстоящият втори семинар ще бъде с акцент втората по сила криптовалута Ethereum. Участниците ще се запознаят и с правните аспекти на ползването на криптовалути в страната, както и демо на Core клиента на Bitcoin.\r\nПредвидени са видео материали от лекции за CryptoCurrency в SoftUni и дискусия по темата. Входът е безплатен, но с регистрация, поради ограничението от 200 места:\r\nЕтериумът (ETH) е отворена софтуерна платформа, базирана на блокчейн технологията. Тя позволява на разработчиците да изграждат и пускат децентрализирани приложения. На практика, етериумът е много повече от криптовалута, което е само една от неговите страни.", "date": "2017.09.30", "title": "Бургас: Семинар за криптовалутите и техния потенциал ще се проведе в града"}
{"url": "http://www.focus-news.net/news/2017/09/30/2441340/mvr-edin-chovek-e-zaginal-a-28-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 28 са ранени при 19 катастрофи в страната през изминалото денонощие. Това съобщиха от пресцентъра на МВР. Двама от пострадалите са с опасност за живота. В София са станали 149 леки и едно тежко пътнотранспортно произшествие, при което има един ранен човек.", "date": "2017.09.30", "title": "МВР: Един човек е загинал, а 28 са ранени при катастрофи в страната през изминалото денонощие"}
{"url": "http://www.focus-news.net/news/2017/09/30/2441341/orf-emanyuel-makron-vliza-v-rolyata-na-posrednik-mezhdu-erbil-i-bagdad.html", "text": "Френският президент Еманюел Макрон се опитва да посредничи между иракското правителство и кюрдите в северната част на страната, коментира австрийската медия ORF.\r\nНа фона на напрежението между Ербил и Багдад, Макрон отправи покана към иракския премиер Хайдер ал-Абади да посети Париж на 5 октомври, за да обсъдят ситуацията след референдума за независимост на Иракски Кюрдистан. Държавният глава на Франция подчерта, че се застъпва за запазване на единството и териториалната цялост на Ирак.Тереза Герова", "date": "2017.09.30", "title": "ORF: Еманюел Макрон влиза в ролята на посредник между Ербил и Багдад"}
{"url": "http://www.focus-news.net/news/2017/09/30/2441342/veliko-tarnovo-s-ofitsialna-tseremoniya-shte-bade-otkrit-park-tarnovgrad-duhat-na-hilyadoletna-balgariya.html", "text": "С официална церемония, от 10.30 часа, ще бъде открит най-новата атракция на Велико Търново – парка на миниатюрите „Търновград – духът на хилядолетна България“. Лентата на новата туристическа атракция ще прережат кметът на старата столица инж. Даниел Панов и инвеститорите на проекта Александър и Наталия Меншикови, предаде репортер на Радио „Фокус“ – Велико Търново.\r\nПаркът с макети на български исторически и природни забележителности е разположен на площ от 11 460 кв. м в местността Френкхисар в подножието на крепостта \"Царевец\". В него са експонирани точни копия в мащаб 1:25 на Бачковския и Рилския манастир, резиденция „Евксиноград“, църквата „Успение Богородично“ в Габрово, Царска Бистрица, римския акведукт и Античния театър в Пловдив, църквите „Света София и „Христос Пантократор“ в Несебър, крепостта на нос Калиакра, Двореца в Балчик, моста на Колю Фичето над река Янтра край Бяла, Асеновата и Белоградчишка крепост, крепостта „Баба Вида“, Дяволския мост, храм-паметник „Александър Невски“ и руската църква в София, парламента, руската църква в с. Шипка, паметника на връх Шипка, Кадин мост на река Струма, Народния театър „Иван Вазов“, паметник на ген. М. Д. Скобелев и панорамата „Плевенска епопея“ 1877 г.“ в Плевен, Побитите камъни край Варна, катедралата във Варна. Представени са Розовата долина край Казанлък, пристанища „Варна“ и „Русе“ със съоръженията и корабите, международно летище „Варна“, Дунав мост, ски курорт Банско и Златни пясъци. В музея на открито във Велико Търново е представена с макети на църквата „Св. 40 мъченици, Художествена галерия „Борис Денев“, паметниците „Асеневци“ и „Майка България“, а копието на крепостта Царевец е единственото в мащаб 1:70.\r\nНа първия етап от изграждането на проекта „миниБългария“ в парковата среда са изложени 43 макета, като инвеститорите от  Национална компания Украйна на Балканите предвиждат общия брой да достигне 70-80.\r\nПаркът „Търновград – духът на хилядолетна България“ ще работи през есенно-зимния сезон от 9.00 до 18.00 часа.\r\nСлед официалното откриване днес парка ще бъде отворен през целия съботен ден за безплатни посещения.\r\nНадежда КРЪСТЕВА", "date": "2017.09.30", "title": "Велико Търново: С официална церемония ще бъде открит парк „Търновград – духът на хилядолетна България“"}
{"url": "http://www.focus-news.net/news/2017/09/30/2441343/stara-zagora-v-grada-zapochva-festivalat-v-sartseto-na-trakiya-v-koyto-uchastie-shte-vzemat-nad-20-tantsovi-i-folklorni-formatsii-ot-stranata.html", "text": "Национален фолклорен танцов фестивал „В сърцето на Тракия” ще се проведе от днес до 1 октомври в парк „Артилерийски“ в Стара Загора, съобщиха от пресцентъра на Общината. Той е посветен на Празника на Стара Загора – 5 октомври и се провежда за втори път. Тази година той ще даде среща на 23 любителски танцови формации с близо 400 участници – 5 клуба от Стара Загора и 18 от страната – от Варна, Банкя, с. Драганово (община Горна Оряховица), София, Харманли, Велико Търново, Вълчи дол, Свищов, с. Ягодово (община Родопи), Карлово и др. \r\nЗа спомен от фестивала всеки клуб ще отнесе реплика на просфора от РИМ и грамота за участие, а всеки участник ще получи стикер с логото на фестивала. В разучаване на танци от различни фолклорни области могат да участват и всички желаещи и от публиката. Организатори са Община Стара Загора и Народно читалище „Родина - 1860”.\r\nПрограмата на фестивала „В сърцето на Тракия” предвижда откриването му да започне в 10.30 часа в парк „Артилерийски“, а при лошо време събитието ще се проведе в Дома на културата. На 1 октомври, от 11.00 часа, на същото място ще се проведе „Учебен час на открито“, в рамките на който ще се разучават хора от различни фолклорни области.", "date": "2017.09.30", "title": "Стара Загора: В града започва фестивалът „В сърцето на Тракия”, в който участие ще вземат над 20 танцови и фолклорни формации от страната"}
{"url": "http://www.focus-news.net/news/2017/09/30/2441344/pazardzhik-v-grada-shte-bade-otkrit-armenski-kulturen-klub.html", "text": "Арменското църковно настоятелство при храм „Сурп Степанос“ в град Пазарджик организира официално откриване на Арменски културен клуб „Арто Бъздигян“. Това съобщи за Радио „Фокус“ – Пазарджик Нерсез  Ширинян, председател на Арменското църковно настоятелство в областния град. Той уточни, че откриването ще е в 11.00 часа на улица „Атим I“. „Ще се радваме да открием и осветим още една културна придобивка – дар за арменските и българските жители на Пазарджик, която ще се впише подобаващо в непрестанно променящата се инфраструктура на областния център“, каза още Ширинян.\r\nВаня НИКОЛОВА", "date": "2017.09.30", "title": "Пазарджик: В града ще бъде открит Арменски културен клуб"}
{"url": "http://www.focus-news.net/news/2017/09/30/2441345/die-welt-katalontsite-zapochnaha-podgotovka-za-otkrivane-na-izbiratelnite-sektsii.html", "text": "В навечерието на провеждането на спорния референдум за независимост на Каталония, доброволците в автономния испански регион започнаха подготовката на избирателните секции, съобщава германският национален ежедневник Die Welt.\r\nИ докато поддръжниците на независимостта влизат в сградите, които ще бъдат използвани за неделния вот, централното правителство в Мадрид изпраща хиляди полицейски служители със задача да не допускат провеждането на гласуването. \r\nпреди спорния референдум, поддръжниците на независимостта на Каталония заемат няколко избирателни секции. В събота вечерта те превземат делото чрез решенията на съда, според които гласуването е незаконно и изборите трябва да бъдат затворени. Ръководителят на регионалната полиция разпореди всички избирателни секции да бъдат затворени до шест часа сутринта. До този момент обаче все още няма никаква информация дали искането е изпълнено.Тереза Герова", "date": "2017.09.30", "title": "Die Welt: Каталонците започнаха подготовка за откриване на избирателните секции"}
{"url": "http://www.focus-news.net/news/2017/09/30/2441346/sofiya-dvama-dushi-sa-postradali-pri-verizhna-katastrofa-na-bul-evropa.html", "text": "Двама души са пострадали при верижна катастрофа между три автомобила на бул. „Европа“. Това съобщиха за Агенция „Фокус“ от МВР. Катастрофата е станала 12 минути след полунощ. Двама души са откарани за преглед – единият в УМБАЛ „Царица Йоанна - ИСУЛ”, а другият в УМБАЛСМ „Пирогов“.", "date": "2017.09.30", "title": "София: Двама души са пострадали при верижна катастрофа на бул. „Европа“"}
{"url": "http://www.focus-news.net/news/2017/09/30/2441347/burgas-prodalzhava-obuchitelniyat-seminar-na-uchitelite-po-angliyski-ezik-kam-tsentara-za-podkrepa-na-lichnostnoto-razvitie.html", "text": "Продължава обучителният семинар на учителите по английски език към Центъра за подкрепа на личностното развитие – Бургас, преподаващи в 3-та и 4-та група в детските градини и подготвителните групи в училище и 1-ви клас. Това съобщават от пресцентъра на Община Бургас. Семинарът започна вчера и се провежда в Експозиционен център „Флора“.\r\nЛекторите на семинара са Даниела Северинова и екипът ѝ, които представят теоретични обосновки и демонстрации на модели на ранното чуждоезиково обучение.\r\nСеминарите са част от Програмата за ранно чуждоезиково обучение на Община Бургас, в която са обхванати общо 5365 деца и ученици. Помагалата са безплатни и са осигурени от Общината.", "date": "2017.09.30", "title": "Бургас: Продължава обучителният семинар на учителите по английски език към Центъра за подкрепа на личностното развитие"}
{"url": "http://www.focus-news.net/news/2017/09/30/2441348/milorad-dodik-bez-saglasieto-na-republika-srabska-bosna-i-hertsegovina-ne-mozhe-da-priznae-kosovo.html", "text": "Без съгласието на Република Сръбска Босна и Херцеговина не може и няма да признае независимостта на Косово. Това увери президентът на Република Сръбска Милорад Додик, предава  Radio-televizija Srbije (RTS). \r\nДодик бе категоричен, че за Баня Лука „Косово и Метохия“ е южна провинция на Сърбия и тази позиция няма да се промени. \r\n„Мисля, че всички политически фактори в Косово знаят добре това\", добави Додик.\r\nМинистър-председателят на най-младата държава на Балканския полуостров Рамуш Харадинай по-рано призова Сараево да признае съществуването на Косово като независима държава, припомня медията.Тереза Герова", "date": "2017.09.30", "title": "Милорад Додик: Без съгласието на Република Сръбска Босна и Херцеговина не може да признае Косово"}
{"url": "http://www.focus-news.net/news/2017/09/30/2441349/gabrovo-muzey-dom-na-humora-i-satirata-v-grada-obyavyava-vhod-svoboden-po-povod-evropeyskite-dni-na-nasledstvoto.html", "text": "Музей „Дом на хумора и сатирата“ в Габрово днес ще посреща безплатно посетители по повод Европейските дни на наследството, съобщиха от пресцентъра на Музей „Дом на хумора и сатирата“ - Габрово. Тази година България отбелязва Европейските дни на наследството за 26-и път. Изборът на темата „Наследство и природа: пейзаж от възможности“ е продиктуван от грижата за опазване на природното наследство като важен ресурс в социален и икономически план. Домакин на официалните прояви по отбелязването на Европейските дни на наследството през 2017 г. е град Силистра (27 – 30 септември). През тези дни в Регионалния исторически музей ще се проведе Националната среща на музейната гилдия „Добри практики“, на която ще бъдат представени иновациите в опазването на културното наследство и ще бъдат дискутирани проблеми, свързани с неговото съхраняване и популяризиране.\r\nМузеят „Дом на хумора и сатирата“ е редовен участник в националните музейни срещи, където споделя опита си и черпи идеи от сродни културни институции. Тази година, във връзка с темата на Европейските дни на наследството, Веселата къща ще представи в Силистра и интересна изложба от своя художествен фонд, реализирана в партньорство с Дирекция „Национален парк Централен Балкан”.\r\nИзложбата „КарикаТуристи” е посветена на един от най-актуалните проблеми на съвременното общество – опазване и защита на природата. Творбите на българските и чуждестранните карикатуристи са своеобразно послание към всички хора на планетата Земя за повече грижи към природните богатства и предупреждение за трагичните последици, които може да предизвика нехайното отношение към околната среда.\r\nЦялата тематична колекция включва 79 карикатури на 65 автори от 21 държави от 4 континента. Тя е част от художествения фонд „Хумор на народите” на Музея „Дом на хумора и сатирата“ – Габрово, събиран в продължение на 45 години. В настоящата изложба са включени 41 творби на 12 автори от Бразилия, България, Германия, Иран, Италия, Китай, Куба, Литва, Русия, Сърбия, Украйна и Чехия.\r\nПътуващата изложба „КарикаТуристи” е плод на успешното сътрудничество между две институции, обединили усилията си за една благородна кауза – грижата за околната среда. Инициативата за пътуващата тематична колекция карикатури е част от съвместната кампания за обществена осведоменост „Изкуството – посланик на Парка”, осъществявана от Музея „Дом на хумора и сатирата“ – Габрово и Дирекция „Национален парк Централен Балкан”.", "date": "2017.09.30", "title": "Габрово: Музей „Дом на хумора и сатирата“ в града обявява вход свободен по повод Европейските дни на наследството"}
{"url": "http://www.focus-news.net/news/2017/09/30/2441350/tsvetan-tsvetanov-gerb-ima-15-obshtinski-savetnitsi-v-haskovo-a-bsp-trima-napravete-smetka-koy-kade-se-namira-v-politicheski-plan-v-grada-i-zashto-e-tazi-isteriya.html", "text": "ГЕРБ има 15 общински съветници в Хасково, а БСП трима – направете сметка кой къде се намира в политически план в града и защо е тази истерия. Това каза пред журналисти във Варна заместник-председателят на ПП ГЕРБ и председател на парламентарната група на партията Цветан Цветанов, предаде репортер на Радио „Фокус“ – Варна. На въпрос дали има шуробаджанащина в Хасково, Цветанов заяви, че всичко това е опорна точка на опонентите му. По думите му, когато са имали възможност от БСП да правят политика там, те винаги са се проваляли. На въпрос защо тогава от ГЕРБ са се разграничили от кмета на Хасково Добри Беливанов, Цветанов заяви, че той не е покрил очакванията, които са били декларирани по време на предизборната кампания през 2015 г. „В случая не можем да кажем, че няма проблем. Кметът дори си удължава отпуската, за да не се яви на сесията, на която трябваше да се гледат важни неща в развитието на града“, коментира заместник-председателят на ГЕРБ. Цветанов обърна внимание, че за последните две години в Хасково на база добрия екип и политическата сила на ГЕРБ, заедно с общинските съветници и депутатът Делян Добрев, в общината са влезли 140 млн. лв. по европейски проекти и национално финансиране. „Можем само да ги поздравим за това, което са свършили. Това дава друг поглед върху развитието на града“, допълни председателят на ПГ на ГЕРБ. „Когато една партия започне да се подготвя за местните избори, има места, където трябва да се направят съответните радикални промени. Силата на партията е, когато излиза с лицето, когато застава зад всяка една политика и зад всяка една личност, която е издигала до настоящия момент. За Хасково се изговори прекалено много. Ясни сме с позицията си и за мен е изключително важно структурата да продължи да работи по начина, по който работеше и се подготвяше за местните избори през 2015 г.“, допълни той.", "date": "2017.09.30", "title": "Цветан Цветанов: ГЕРБ има 15 общински съветници в Хасково, а БСП трима – направете сметка кой къде се намира в политически план в града и защо е тази истерия"}
{"url": "http://www.focus-news.net/news/2017/09/30/2441351/n-tv-pasazherite-na-ear-berlin-zakupili-bilet-za-polet-na-dalgo-razstoyanie-shte-poluchat-kompensatsii-v-ramer-na-10-ot-tsenata-mu.html", "text": "Пасажерите, закупили билети за полет на дълго разстояние на обявилата несъстоятелност авиокомпания „Еър Берлин“, може никога да не получат обратно парите си, предупреждава германският телевизионен канал N-tv.\r\nВсеки, който е резервирал полет на дълго разстояние преди 15 август, има право да получи компенсация, но тя ще бъде максимум до 10 % от цената на билета. Съгласно разпространената информация, засегнати от промените ще бъдат повече от 100 хил. клиенти на авиокомпанията. Тереза Герова", "date": "2017.09.30", "title": "N-tv: Пасажерите на „Еър Берлин“, закупили билет за полет на дълго разстояние, ще получат компенсации в рамер на 10 % от цената му"}
{"url": "http://www.focus-news.net/news/2017/09/30/2441352/pazardzhik-tovaren-avtomobil-se-e-obarnal-na-kragovoto-krastovishte-po-patya-pazardzhik-plovdiv-tovarat-e-razpilyan-po-patnoto-platno.html", "text": "Товарен автомобил се е обърнал на пътя Пазарджик - Пловдив, в района на кръговото кръстовище преди Пловдив, предаде репортер на Радио „Фокус“ – Пазарджик. В резултат на пътния инцидент е разсипан товарът на автомобила. Разпилян е слънчоглед по пътното платно. На място са два полицейски патрула, които регулират трафика. Преминаването през кръговото кръстовище преди Пловдив е затруднено заради разсипания слънчоглед и обърнатия автомобил, който се очаква да бъде преместен.\r\nВаня НИКОЛОВА", "date": "2017.09.30", "title": "Пазарджик: Товарен автомобил се е обърнал на кръговото кръстовище по пътя Пазарджик - Пловдив, товарът е разпилян по пътното платно"}
{"url": "http://www.focus-news.net/news/2017/09/30/2441353/plovdiv-v-asenovgrad-shte-se-provedat-kino-na-otkrito-i-pohod-do-vrah-bezovo-po-povod-svetovniya-den-na-turizma.html", "text": "В Асеновград ще се проведат кино на открито и поход до връх Безово по повод Световния ден на туризма. Това каза за Радио „Фокус“ – Пловдив Ивайло Мирчев, експерт в ОП „Туризъм“ в града. По думите му честванията се организират за втора поредна година. „Ние винаги правим така, че ако Световния ден на туризма е в делничен ден, ние провеждаме събитията по този повод през почивните дни след него. Тази година го отбелязваме на 30 септември и 1 октомври. Днес ще се състои първото събитие, което се нарича „Планинарско кино в парка“. Подготвили сме мултимедия, чрез която ще представим пет филма. Те са свързани с пещерно дело, включени са и туристически филми за Община Асеновград. Ще направим и официална премиера на новия филм „По стъпките на легионите“, който разказва за стария римски път от Асенова крепост до село Бачково. Той е заснет с дрон“, обясни Ивайло Мирчев.\r\nЕкспертът от ОП „Туризъм“ в Асеновград каза още, че по време на втория ден от програмата, посветена на Световния ден на туризма, ще бъде проведен поход до емблематичния връх Безово, където преди близо век се полага началото на организираното туристическо движение в Асеновград. „Сборният пункт за прехода е параклис „Св. Трифон“ в 8.00 часа на 1 октомври. Ще има планински водач. Всеки е добре дошъл. Натоварването на трасето е средно, като целта ни е всяка година да правим с една идея по-трудни маршрути, стимулиращи планинарите и туристите за по-далечни дестинации“, посочи Мирчев. По думите преходът ще се осъществи в рамките на осем часа. „Ще достигнем върха, ще си починем, ще обядваме и ще побеседваме за състоянието на туризма в Асеновград и като цяло за пешеходния туризъм в България. Някъде към 16.00 часа ще се върнем до началната си точка. Времето е стабилно, което е чудесно, защото всички ще се чувстваме комфортно и на двете събития“, коментира Ивайло Мирчев. Експертът посочи, че отбелязването на Световния ден на туризма е традиция, която ще бъде обогатявана с годините с все по-пищни и масови мероприятия. „Важното е, че ОП „Туризъм“ в Асеновград води една пълноценна връзка и диалог с неправителствените организации и с хората, занимаващи се с туризъм. Надявам се, че чрез тези събития връзката ще става все по-устойчива и стабилна“, каза още Мирчев.\r\nТони МИХАЙЛОВ", "date": "2017.09.30", "title": "Пловдив: В Асеновград ще се проведат кино на открито и поход до връх Безово по повод Световния ден на туризма"}
{"url": "http://www.focus-news.net/news/2017/09/30/2441354/pazardzhik-8-sela-v-oblastta-sa-bez-elektrozahranvane-zaradi-avariya.html", "text": "Поради авария без електричество са 8 села в област Пазарджик. Това съобщи за Радио „Фокус“ – Пазарджик дежурният в електроразпределителното дружество. Без ток са селата Братаница, Ляхово, Црънча, Паталеница, Дебращица, Ветрен дол, Алеко Константиново и Варвара. Техници на дружеството работят за отстраняване на аварията, но не се ангажираха с определен час за възстановяване на нормалното електрозахранване.\r\nВаня НИКОЛОВА", "date": "2017.09.30", "title": "Пазарджик: 8 села в областта са без електрозахранване заради авария"}
{"url": "http://www.focus-news.net/news/2017/09/30/2441355/tsvetan-tsvetanov-gerb-shte-ima-oshte-nyakolko-obshtinski-strukturi-na-gerb-v-koito-shte-napravim-promeni.html", "text": "Мога да ви кажа, че ще има още няколко общински структури, където също ще направим определени промени. Това каза пред журналисти във Варна заместник-председателят на ПП ГЕРБ и председател на парламентарната група на партията Цветан Цветанов, предаде репортер на Радио „Фокус“ – Варна. Цветанов обясни, че промените в структурата няма да са във Варна. „Други райони и в Добричка, и в  Плевенска област бяха най-слабите резултати, така че съвсем закономерно е една партия, която се стреми да бъде лидер и има огромен потенциал от хора за себе си, да прави съответните кадрови промени“, каза той. Цветанов поясни, че така ГЕРБ може да работи водена единствено от обществения интерес. Попитан защо са тези пробойни в структурите на ГЕРБ и дали от партията мислят за нов механизъм за избор на представителите на властта, Цветанов подчерта, че механизмът на партията е изключително добър и е натрупала сериозен опит. „Ако сте проследили достатъчно добре политическия живот, във всеки следващи избор има обновление“, коментира заместник-председателят на ГЕРБ. По думите му партията е изцяло на доброволен принцип. „В партия ГЕРБ имаме реален политически живот, и аз съм постоянно в движение, постоянно съм сред хората. Дори вчера във Вълчи дол успяхме да направим продуктивни срещи“, каза Цветанов и прогнозира, че ГЕРБ ще спечели изборите там, тъй като хората се нуждаят от продължаване на започната промяна. \r\nЦветанов коментира и случая в Ботевград със структурата на ГЕРБ. „Тримата общински съветници, за които толкова много претендират, че са ГЕРБ и са били за ГЕРБ през последните две години по никакъв начин не са свършили една работа, която да бъде в обществен интерес. Дори по време на президентските и на парламентарните избори те не работеха за ГЕРБ, те работеха срещу ГЕРБ и обслужваха интересите на БСП“ ,коментира Цветанов. Той поясни, че при посещение на лидера на БСП Корнелия Нинова в Ботевград, тя е съобщила, че общински съветник на ГЕРБ е дошъл на нейната среща. „Смятате ли, че това е коректно?“, каза Цветанов и поясни, че от партията са изчакали все пак да минат изборите за президент и парламент, преди да предприемат нещо.", "date": "2017.09.30", "title": "Цветан Цветанов, ГЕРБ: Ще има още няколко общински структури на ГЕРБ, в които ще направим промени"}
{"url": "http://www.focus-news.net/news/2017/09/30/2441356/sofiya-shofyorite-da-se-dvizhat-s-povisheno-vnimanie-po-pat-i-1-vitinya-botevgrad-poradi-avariral-tezhkotovaren-avtomobil-pri-km-210.html", "text": "Шофьорите да се движат с повишено внимание по път I-1 Витиня - Ботевград поради аварирал тежкотоварен автомобил при км 210. Това съобщиха от пресцентъра на Агенция \"Пътна инфраструктура\".", "date": "2017.09.30", "title": "София: Шофьорите да се движат с повишено внимание по път I-1 Витиня - Ботевград поради аварирал тежкотоварен автомобил при км 210"}
{"url": "http://www.focus-news.net/news/2017/09/30/2441357/veliko-tarnovo-v-selo-parvomaytsi-se-provezhda-festival-horo-se-vie-kray-reka-yantra.html", "text": "10 състава от 6 общини участват тази година във Втория Национален фестивал на селските клубове за народни хора „Хоро се вие край река Янтра”, който се провежда днес в село Първомайци. Това съобщиха от кметството на село Първомайци. Фолклорният празник започна в 10.00 часа пред НЧ „Иван Вазов – 1893”. Участват състави от общините Горна Оряховица, Търговище, Дряново, Велико Търново, Полски Тръмбеш и Разград.\r\nФестивалът набляга на автентичните хора с акцент върху Северняшката фолклорна област. Тази година съпътстващо събитие на празника е Изложба на колани, тъкани на кора и демонстрация на тъкане на такива колани от майсторката Мариета Недкова от Фондация „Арис 7” – София.\r\nОрганизатори на Националния фестивал на селските клубове за народни хора „Хоро се вие край река Янтра” са НЧ „Иван Вазов – 1893” и кметство Първомайци.", "date": "2017.09.30", "title": "Велико Търново: В село Първомайци се провежда фестивал „Хоро се вие край река Янтра”"}
{"url": "http://www.focus-news.net/news/2017/09/30/2441358/tsvetan-tsvetanov-gerb-za-komisiyata-po-dosietata-pritesneniyata-sa-za-tezi-koito-ima-zashto-da-se-pritesnyavat.html", "text": "Притесненията са за тези, които има защо да се притесняват. Това каза пред журналисти във Варна зам.-председателя на ПП ГЕРБ и председател на ПГ на партията Цветан Цветанов, предаде репортер на Радио „Фокус“ – Варна. На въпрос ще има ли комисия по досиетата, начело с Антон Тодоров, зам.-председателят на ПП ГЕРБ отговори: „Просто изтича мандатът на комисията. Знаете, че когато изтича мандатът се преминава по нов избор. Има процедурни правила, в сряда е последен срок за подаване на съответните документи за номинираните, ние ще изпълним ангажимента си, ще подадем документите на всички кандидати, които могат да бъдат представени от ПП ГЕРБ“. „Ще се ориентираме към хора, които действително в 27-годишния преход имат съответната евроатлантическа позиция и същевременно са за разкриване на истината за целия преход, което беше пречка за първите години на демокрацията, когато бе поет ангажимент да се разкрият досиетата, но това не беше направено“, заяви той. Цветанов обясни, че от ГЕРБ искат действително тази страница да бъде прочетена и да може да отпаднат всякакви съмнения и спекулации да се твърди, че някой има някаква зависимост от бившата Държавна сигурност. „Действително това не е тема, която интересува подрастващите в момента, но ние трябва да бъдем достатъчно отговорни и да дадем заслуженото на тези хора, които бяха репресирани от системата на комунизма. Дори сме длъжни да го направим, защото това бяха основните обещания, които бяха давани от всички политици в началото на прехода“, обясни той. „С Министерството на вътрешните работи през 2010 г. при добрата организация, която направихме, предадохме над 1 млн. единици досиета от архивите в съответните структури на държавата и до ден днешен това се отчита като много явен политически знак за истината на прехода и за всичко, което се е случило преди това. За голямо съжаление през 90-те години имаше указания, които бяха на държавното управление на тогавашния министър на вътрешните работи, за унищожаване с протоколи на всички тези информационни единици“, добави той и обясни, че точно затова в началото на демокрацията те не са били разкрити. „Трябваше да дойде 2010 г. – представете си за този период от време колко са досиетата, които са прочистени и колко от тях са унищожени. За това искаме това да продължи като функциониране и като структура в държавата, защото не трябва да забравяме този период и това, което е причинявано на тези честни и добросъвестни българи. Защото много са българите, които са напуснали родината си, за да могат да оцелеят, а сега се връщат и просто искат да получат някакво възмездие“, заяви той. „Антон Тодоров има много добра аналитичност, той е един изключителен човек с неговата пунктуалност и всичко това, което трябва да прочете, за да направи необходимия задълбочен анализ. Смятам, че притесненията са за тези, които има защо да се притесняват. А Антон Тодоров може да си свърши добре работата и да представлява страната ни в международната мрежа на подобни смутни комисии, които има в Югоизточна Европа и в Западна Германия“, коментира още Цветанов.", "date": "2017.09.30", "title": "Цветан Цветанов, ГЕРБ за Комисията по досиетата: Притесненията са за тези, които има защо да се притесняват"}
{"url": "http://www.focus-news.net/news/2017/09/30/2441359/blagoevgrad-v-dramatichen-teatar-nikola-vaptsarov-shte-se-sastoi-premiera-na-postanovkata-krasavitsata-i-zvyara.html", "text": "В Драматичен театър „Никола Вапцаров” – Благоевград, от 11.00 часа, ще се състои премиера на детското представление „Красавицата и Звяра”. Това каза за Радио „Фокус“ – Пирин Симона Спасова, експерт „Връзки с обществеността“ в културната институция. „Любимата на зрителите приказка и героите ѝ оживяват на сцената, през погледа на постановчика Жанет Керанова, която има зад гърба си вече няколко успешни детски спектакъла – „Снежинката със синьото носле”, „Защо падат звездите!?” и „Червената шапчица и Вълкът”. Музиката за представлението е специално написана от директора на Камерна опера – Благоевград, Петър Радевски, а хореографията е поверена на Пламена Моралиева“, каза още Спасова. История за две сърца, изпълнени с истинска любов ще разкажат Божана Косева, Пепа Манева, Александър Митев и Илия Павлевчев.\r\nЛивия НИНОВА", "date": "2017.09.30", "title": "Благоевград: В Драматичен театър „Никола Вапцаров” ще се състои премиера на постановката „Красавицата и Звяра”"}
{"url": "http://www.focus-news.net/news/2017/09/30/2441360/inzh-vanyo-slaveev-iabg-kam-momenta-sa-izstrelyani-6515-protivogradovi-raketi-koeto-e-s-3000-po-malko-ot-minalata-godina.html", "text": "Към момента са изстреляни 6515 противоградови ракети, което е с 3000 по-малко от миналата година. Това каза инж. Ваньо Славеев, изпълнителен директор на Изпълнителна агенция „Борба с градушките“ в интервю за Агенция „Фокус“ за края на противоградовия сезон. По думите му с тези ракети са обработени 698 облачни клетки, а в сравнение с миналата година са обработени 400 клетки по-малко. „В сравнение с 2015, настоящата година е с по-голяма градова активност“, коментира инж. Ваньо Славеев. Той поясни, че са закупени 7000 ракети. „С останалите от миналия сезон, на разположение имаше общо 10123 ракети, което беше напълно достатъчно за сезон 2017 г.“, обясни директорът на ИАБГ. По думите му планирането на началния брой ракети за даден сезон е на базата на изминалите години, които са били със висока степен на градова активност. „Изключение прави 2014 г., която беше изключително силна, с висока честота и мощност на градовите процеси, когато са изстреляни 14 465 ракети“, каза още инж. Ваньо Славеев. \r\nДеница КИТАНОВА", "date": "2017.09.30", "title": "Инж. Ваньо Славеев, ИАБГ: Към момента са изстреляни 6515 противоградови ракети, което е с 3000 по-малко от миналата година"}
{"url": "http://www.focus-news.net/news/2017/09/30/2441361/tsvetan-tsvetanov-gerb-nad-50-beshe-obshtestvenoto-doverie-v-sistemata-za-sigurnost-kogato-byah-vitsepremier-i-vatreshen-ministar.html", "text": "Над 50% беше общественото доверие в системата за сигурност, когато бях вицепремиер и вътрешен министър. Това каза пред журналисти във Варна зам.-председателя на ПП ГЕРБ и председател на ПГ на партията Цветан Цветанов, предаде репортер на Радио „Фокус“ – Варна. Относно на критики отправяни към Цветанов по отношение на темата за националната сигурност, той коментира: „По време на управлението, през което аз бях вицепремиер и министър на вътрешните работи страната ни беше надежден партньор във всички международни операции“. „И към настоящия момент получавам необходимото признание от европейските и американските ни партньори и участвам във форуми, които се организират по линия „Сигурност““, обясни той. \r\n„За целия период от последните 20 години системата за сигурност получаваше най-широкото обществено доверие, над 50%, когато бях вицепремиер и вътрешен министър. Нека не припомням всички операции, които бяха изключително знакови. Направете си равносметка дали през предишните години не е имало политическа воля, за да има ефективност в борбата с организираната престъпност“, коментира той.\r\nВъв връзка с обира на инкасо автомобил в столицата, Цветан Цветанов заяви: „Служителите от МВР работят. В моменти, когато се извършват тежки престъпления най-важното е дадем спокойствието на професионалистите, за да могат да анализират и да предприемат необходимите действия, за да задържат съответните извършители. Работи се активно и съм убеден, че ще има успех“.", "date": "2017.09.30", "title": "Цветан Цветанов, ГЕРБ: Над 50% беше общественото доверие в системата за сигурност, когато бях вицепремиер и вътрешен министър"}
{"url": "http://www.focus-news.net/news/2017/09/30/2441362/deutsche-welle-tsru-nabira-sluzhiteli-vladeeshti-ruski-ezik.html", "text": "В профила на Централно разузнавателно управление (ЦРУ) на САЩ в социалната мрежа „Туитър“ се появи обявлеление за търсенето на служители, които владеят руски език, съобщава Deutsche Welle в руската си редакция.\r\n„Говорите руски? Гражданин сте на САЩ и имате висше образование? Интересувате се от националната сигурност? Вашите умения са ни необходими“, се казва в съобщението, публикувано във вечерните часове на петък (местно време). \r\nЦРУ предлага на кандидатите, отговарящи на условията, две вакантни позиции с възнаграждение в диапазон от 62 до 161 хил. долара.Тереза Герова", "date": "2017.09.30", "title": "Deutsche Welle: ЦРУ набира служители, владеещи руски език"}
{"url": "http://www.focus-news.net/news/2017/09/30/2441363/pazardzhik-polozheni-sa-novi-50-metra-trabi-po-traseto-na-avariraliya-vodoprovod-na-selo-zlokuchene.html", "text": "Продължават изкопните дейности и подготовката на трасето за подмяна на водопроводните тръби в проблемния участък на авариралия водопровод от село Злокучене. Това съобщиха за Радио „Фокус“ – Пазарджик от Кризисния щаб за координация, сформиран със заповед на кмета на Община Панагюрище. От Щаба уточниха, че продължава полагането на доставените нови тръби в изкопа по трасето на водопровода. Само за последния ден в изкопа са положени още 50 метра тръби. Водоноските в селата ежедневно се презареждат с вода за битови нужди.„Фокус“ припомня, че със заповед на кмета на Община Панагюрище на 15 септември бе обявено бедствено положение, заради множество тежки аварии по магистралния водопровод от село Злокучене, които доведоха до сериозен недостиг на вода в населените места на общината. Срокът на обявеното бедствено положение бе удължен до 10 октомври.\r\nВаня НИКОЛОВА", "date": "2017.09.30", "title": "Пазарджик: Положени са нови 50 метра тръби по трасето на авариралия водопровод на село Злокучене"}
{"url": "http://www.focus-news.net/news/2017/09/30/2441364/interfaks-turtsiya-zapochna-razgrashtaneto-na-voenni-politseyski-sili-v-idlib.html", "text": "В сирийската провинция Идлиб, която бе включена в списъка на т.нар. зони за деескалация, утвърдени в рамките на мирните преговори в Астана, започна разгръщането на части на турската военна полиция. Към момента в Идлиб все още не са изпратени руски части, съобщава източник на Интерфакс.\r\n„В Идлиб все още няма руска военна полиция. Но там започна разгръщането на турската военна полиция“, уточнява източникът на агенцията.\r\nСлед проведената в средата на септември шеста по ред среща в Астана страните гаранти на примирието в Сирия (Русия, Турция и Иран) определиха четвърта зона на деескалация на конфликта. В нея попадат Идлиб, Алепо, Хама и Латакия. .Тереза Герова", "date": "2017.09.30", "title": "Интерфакс: Турция започна разгръщането на военни полицейски сили в Идлиб"}
{"url": "http://www.focus-news.net/news/2017/09/30/2441365/plovdiv-istoricheskiyat-muzey-v-karlovo-provezhda-den-na-otvorenite-vrati-po-povod-evropeyskite-dni-na-nasledstvoto.html", "text": "Историческият музей в Карлово провежда ден на отворените врати по повод Европейските дни на наследството в България. Това съобщиха за Радио „Фокус“ – Пловдив от ръководството на културната институция. По този повод входът за всички музейни експозиции е безплатен. От ръководството припомнят, че в своята над 100-годишна история Историческият музей в Карлово е съхранил във фондовете си паметници на културата от древността до наши дни. Експозицията на музея е разположена на 800 кв. м, в която са представени само два от отделите на музея – Етнография и Възраждане. Експозицията дава възможност да се проследи историята на Карловския регион от праисторическата, античната и средновековната епоха. Могат да се видят част от занаятите, изделия и инструменти, които са съществували в Карлово и региона.\r\nСред атрактивните експонати са кукерски костюми, свързани с традиционните карнавални игри в Карловско, които водят началото си от древността и се свързват със стремежа на хората за плодородие и благополучие. В отделна зала е представено развитието на образователното дело и участието на населението от града и околията в борбата за църковна независимост. Посетителите на музея могат да видят още възстановка на търговска кантора, обзаведена с мебели от епохата, както и много схеми, карти и фотоси, разкриващи търговските връзки на Карлово.\r\nТони МИХАЙЛОВ", "date": "2017.09.30", "title": "Пловдив: Историческият музей в Карлово провежда ден на отворените врати по повод Европейските дни на наследството"}
{"url": "http://www.focus-news.net/news/2017/09/30/2441366/smolyan-paraklisat-pokrov-na-presveta-bogoroditsa-otbelyazva-hramov-praznik-na-1-oktomvri.html", "text": "На 1 октомври параклисът „Покров на Пресвета Богородица“ в двора на Архиерейското наместничество в Смолян ще отбележи своя храмов празник, съобщиха от Архиерейското наместничество в Смолян при храм „Покров на Пресвета Богородица“. От 8.00 часа на 1 октомври ще започне празничната утреня, а в 9.00 часа – светата божествена Литургия, оглавена от архимандрит Висарион, архиерейски наместник на Смолянска духовна околия. Ще вземат участие и други свещеници от града. Ще бъде отслужен водосвет за здраве и благоденствие, а след него ще има благословена трапеза. Днес, от 17.00 часа, ще започне празничната вечерня с петохлебие. Параклисът бе открит и осветен на Илинден през 2010 г. от Пловдивския митрополит Николай. Същата година на 1 октомври бе отбелязан първият му храмов празник. Сега ще празнува за осми пореден път. Този храм е един от много посещаваните в града. Обслужва се от иконом Запрян Шиков, секретар на Архиерейското наместничество. В сряда на специалната за Св. Богородица литургия той измолва Владичицата да ни помага и закриля. От Архийерейското наместничество канят смолянчани и гостите на града на храмовия празник „Покров Богородичен“.", "date": "2017.09.30", "title": "Смолян: Параклисът „Покров на Пресвета Богородица“ отбелязва храмов празник на 1 октомври"}
{"url": "http://www.focus-news.net/news/2017/09/30/2441367/the-local-nyakolko-evropeyski-darzhavi-otpraviha-preduprezhdeniya-kam-turistite-v-kataloniya.html", "text": "Няколко европейски държави призоваха своите граждани, които ще прекарат уикенда в испанския автономен регион Каталония, да бъдат внимателни на фона на опасенията от ескалиране на насилието заради планирания референдум за независимост, пише вестник The Local в редакцията си за Испания. \r\nПърви бяха предупредени германците – в петък Министерството на външните работи в Берлин призова своите граждани да избягват струпването на големи групи в Барселона и да следят местните медии за развитието на ситуацията. „Ескалацията не може да бъде изключена\", се казва в съобщението на Берлин.\r\nПравителството на Нидерландия предупреди за „демонстрации и протестни действия“. Специални съвети към своите граждани отправиха и управляващите във Варшава.Тереза Герова", "date": "2017.09.30", "title": "The Local: Няколко европейски държави отправиха предупреждения към туристите в Каталония"}
{"url": "http://www.focus-news.net/news/2017/09/30/2441368/kyustendil-bankomat-e-bil-otkradnat-ot-hipermarket-v-dupnitsa.html", "text": "Банкомат е бил откраднат хипермаркет в Дупница. Това съобщиха за Агенция „Фокус“  от ОДМВР – Кюстендил. Сигналът за извършвана кражба на банкомат е подаден след 03.00 часа. Уведомен е дежурният прокурор, полицията и охранителната фирма, която отговаря за обекта. Работата по случая продължава. Към момента няма задържани. Изяснява се сумата, която се е съдържала в банкомата.", "date": "2017.09.30", "title": "Кюстендил: Банкомат е бил откраднат от хипермаркет в Дупница"}
{"url": "http://www.focus-news.net/news/2017/09/30/2441369/voa-reks-tilarsan-shte-tarsi-kitayskoto-satrudnichestvoto-za-maksimalen-natisk-sreshtu-severna-koreya.html", "text": "Държавният секретар на САЩ Рекс Тилърсън пристигна в събота на посещение в Пекин, където ще търси китайското сътрудничество в кампанията за оказване на „максимален натиск“ срещу ядрените амбиции на Северна Корея, предава радио Voice of America.\r\nПреговорите в Пекин – най-напред с президента Си Дзинпин, а след това и с външния министър Уанг Йи, ще бъдат насочени към налагането на мерки, които да принудят режима в Пхенян да се откаже от ядрената си програма. Разговорите в Пекин ще включват и подготовката за първото посещение на президента на САЩ Доналд Тръмп в Китай през ноември тази година. \r\nВашингтон настояха Пекин да предприеме по-крути мерки за ограничаване на вноса на севернокорейски въглища, желязо, желязна руда, оловна руда и морски дарове. Ако бъдат изцяло приложени, ограниченията ще намали значително приходите на Северна Корея. През 2016 г. от износа на тези стоки Пхенян е спечелил 1,5 млрд. долара, показват данни на Държавния департамент. Тереза Герова", "date": "2017.09.30", "title": "VOA: Рекс Тилърсън ще търси китайското сътрудничеството за „максимален натиск“ срещу Северна Корея"}
{"url": "http://www.focus-news.net/news/2017/09/30/2441370/evrodeputatat-momchil-nekov-iztsyalo-tryabva-da-promenim-obrazovanieto-spryamo-dinamikata-koyato-se-nablyudava-prez-21-vek.html", "text": "Изцяло трябва да променим образованието спрямо динамиката, която се наблюдава през 21 век. Това каза пред журналисти евродепутатът Момчил Неков, който е организатор на кръгла маса за Новата европейска програма за умения в Бургас, предаде кореспондентът на Радио „Фокус“. Днес в КЦ „Морско казино“ се провежда кръгла маса за Новата европейска програма за умения – възможности и предизвикателства на национално и регионално ниво, на която Неков е бил докладчик в ЕП и която е приета преди две седмици. Целта на доклада е в държавите членки на ЕС да се обърне внимание на уменията, които трябва да придобиват хората, а не само знанията. Евродепутатът каза, че до 2020 година 95% от професиите ще изискват минимални дигитални умения. „Трябва да има промяна от гледна точка на цифровизацията и на уменията, които се търсят от бизнеса. Ако сега има повече теория, хората нямат умения. Говорим не само за учениците, но и за ранното отпадане от училище. Целта е процентът да бъде под 10. В България лошият феномен е, че ние до 2011 година успяхме да смъкнем този процент, но сега той отново се покачва. В Европа има 70 млн. души, които нямат основни умения по четене, писане или математическа грамотност. Бизнесът търси точно това- критично мислене, работа в екип, да се работи в динамична, променяща се обстановка“, каза Неков. По думите му 40% от работодателите в ЕС изпитват затруднения при намирането на квалифицирани кадри, а в България - 54%. Неков каза още, че 66% от компаниите в ЕС организират обучения на работниците си, докато в България те са едва 33%. Според Неков промяната е в социалното измерение, като в центъра най-вече в образователните политики стои човекът. „Трябва да развием цялостен подход за създаване на умения. Бизнесът има нужда от това“, каза още евродепутатът. По думите му 85% от българите до 38 години напускат държавата. „Образованието дава резултати с поколения. Ако младите хора напускат държавата, няма да се създават поколения и няма кой да ги образова. Това ще се усети след време, ако не се вземат мерки“, добави Неков. Той обясни, че ако младите хора имат смартфони, то те не са цифрово грамотни. „Цифрово грамотен означава къде точно да намериш определена информация  и да различиш мнението от факта“, каза евродепутатът. Според Неков първо трябва да се започне с преквалификацията на самите преподаватели. Той обясни, че не може да се посочи конкретен период за промяна на образованието. „Образованието е изцяло национален приоритет. ЕС може да дава само препоръки. Могат да се обменят добри практики“, каза още Неков.\r\nМария РУСЕВА", "date": "2017.09.30", "title": "Евродепутатът Момчил Неков: Изцяло трябва да променим образованието спрямо динамиката, която се наблюдава през 21 век"}
{"url": "http://www.focus-news.net/news/2017/09/30/2441371/mvnr-otpravya-preporaki-kam-balgarite-koito-se-namirat-na-ostrov-bali-vav-vrazka-s-opasnostta-ot-izrigvane-na-vulkana-agung.html", "text": "Във връзка с възможността от изригване на вулкана Агунг на индонезийския остров Бали Министерството на външните работи и посолството на Република България в Джакарта обръщат внимание на българските граждани, че Индонезия е повишила нивото на евентуален риск от изригване на най-високата четвърта степен. Това съобщиха от пресцентъра на Министерството на външните работи. \r\nНашите сънародници, които се намират на остров Бали, да следят съобщенията на местните медии и да следват стриктно указанията на властите в случай на извънредна ситуация. \r\nПрепоръчваме да вземат лични мерки за безопасност, сред които:\r\nПревантивни:\r\n- Да се уверят, че разполагат с достатъчно питейна вода и хранителни продукти;\r\n- Да се снабдят с маски срещу прах;\r\n- Да пазят личните си документи;\r\n- Да се свържат с туроператора или авиокомпанията си, за да се уверят, че в случай на евакуация ще бъдат транспортирани до безопасно място.\r\n- Да се уверят, че имат валидна медицинска застраховка, включваща помощ при извънредни ситуации, включително в резултат на вулканична дейност;\r\nПри евентуално изригване:\r\n- Да не излизат на открито и да не отварят прозорци;\r\n- Да носят чифт диоптрични очила, в случай, че ползват контактни лещи, тъй като вулканичната пепел би могла да създаде  риск от инфекции;\r\nМинистерството на външните работи и посолството ни в Джакарта призовават освен това всички българи, намиращи се понастоящем на остров Бали, да се регистрират на сайта на министерството в рубриката „Пътувам за“, като предоставят мобилен телефон, имейл и точен адрес на местопребиваване на остров Бали. Така консулските ни власти ще могат да окажат своевременна помощ.\r\nВ случай на нужда българските граждани могат да се свържат с посолството на Република България в Джакарта на тел. +62 21 390 4048, а при извънредна ситуация и в извънработно време – на денонощния дежурен телефон +62 811 932 200.", "date": "2017.09.30", "title": "МВнР отправя препоръки към българите, които се намират на остров Бали, във връзка с опасността от изригване на вулкана Агунг"}
{"url": "http://www.focus-news.net/news/2017/09/30/2441372/sofiya-vazstanoveno-e-dvizhenieto-po-pat-i-1-vitinya-botevgrad-pri-km-210.html", "text": "Възстановено е движението по път I-1 Витиня - Ботевград при км 210. Това съобщиха от пресцентъра на Агенция \"Пътна инфраструктура\". Трафикът беше временно затруднен, поради аварирал товарен автомобил.", "date": "2017.09.30", "title": "София: Възстановено е движението по път I-1 Витиня - Ботевград при км 210"}
{"url": "http://www.focus-news.net/news/2017/09/30/2441373/prof-aleksandar-marinov-sluchayat-s-naznacheniyata-v-haskovo-e-simptom-na-tova-kak-se-deystva-v-balgarskata-politika.html", "text": "Случаят с назначенията в Хасково e симптом на това как се действа в българската политика. Това каза в предаването „Метроном“ на Радио „Фокус“ политологът проф. Александър Маринов. „Настъпват едни вътрешни борби по места в ГЕРБ, което е обяснимо, тъй като този тип партия, клиентелистка партия, тя винаги стига до самоизяждане. Няма как просто, ресурсите в България са малко, мераклиите са много. Една част вероятно отива от придобитото и нагоре. И по тази причина започва една борба, която според мен вече има характера на лавина и много трудно може да бъде овладяна“, коментира проф. Александър Маринов. Той определи казуса в Хасково като „крещящ“, който представя честата практика, с която си служат партиите.", "date": "2017.09.30", "title": "Проф. Александър Маринов: Случаят с назначенията в Хасково e симптом на това как се действа в българската политика"}
{"url": "http://www.focus-news.net/news/2017/09/30/2441374/afp-vlastite-prizovaha-grazhdanite-izvan-zastrashenite-zoni-v-bali-da-se-zavarnat-po-domovete-si.html", "text": "Повече от 144 хил. души напуснаха домовете си на остров Бали заради опасност от изригване на вулкана Агунг, но в събота властите призоваха тези, които живеят извън застрашените зони, да се завърнат незабавно по домовете си, предава AFP.\r\nВулканът Агунг, разположен на 75 км от популярния курорт Кута, се активизира през месец август за първи път от 1963 г. насам. Но властите предупреждават, че броят на евакуираните граждани нараства твърде бързо, което създава опасност от хаос. Те настояха във временните центрове за настаняване да останат само онези, чиито домове се намират в радиус от девет километра от вулкана.Тереза Герова", "date": "2017.09.30", "title": "AFP: Властите призоваха гражданите извън застрашените зони в Бали да се завърнат по домовете си"}
{"url": "http://www.focus-news.net/news/2017/09/30/2441375/ana-mariya-nogieyra-ep-es-mozhe-da-pomogne-no-stranite-chlenki-sa-tezi-koito-tryabva-da-sazdadat-svoite-politiki-v-oblastta-na-obrazovanieto-i-da-gi-prilozhat.html", "text": "ЕС може да помогне, но страните членки са тези, които трябва да създадат своите политики в областта на образованието и да ги приложат. Това каза пред журналисти Ана Мария Ногиейра, експерт в Европейския парламент по Новата европейска програма за умения, предаде кореспондент на Радио „Фокус“. „Това, което бих предложила, е всяка една държава членка на ЕС да събере своя екип и да се обсъдят както проблемите, така и добрите страни, защото има добър и отрицателен опит. След това тази информация да бъде обменена между страните членки. Моят личен опит е да не се планира за близко бъдеще, тъй като образованието е нещо, което дава резултат от порядъка на 25 години“, каза още Ногиейра. Тя добави, че са нужни идеи и хора, които да работят. „Например децата. Те трябва да бъдат обучени и възрастните също, т.е. хората са важни, не само парите“.\r\nМария РУСЕВА", "date": "2017.09.30", "title": "Ана Мария Ногиейра, ЕП: ЕС може да помогне, но страните членки са тези, които трябва да създадат своите политики в областта на образованието и да ги приложат"}
{"url": "http://www.focus-news.net/news/2017/09/30/2441376/prof-anna-krasteva-politolog-sastavyaneto-na-koalitsiya-v-germaniya-e-zadacha-s-povishena-trudnost.html", "text": "Съставянето на управленска коалиция в Германия е задача с повишена трудност. Това коментира в предаването „Метроном“ на Радио „Фокус“ политологът проф. Анна Кръстева по повод предстоящите преговори за съставяне на ново правителство на Германия. По думите ѝ въпреки всичко е малко вероятно да се стигне до правителство на малцинството. „Очаквам месеци коалиционни преговори, защото партньорите имат противоположни позиции по почти всички въпроси. Напълно реалистични са тези прогнози. Няма голяма подкрепа за правителство на малцинството в общественото мнение. Германия е страна на консенсусна политика и не се гледа добре на такъв вариант, но ако не се стигне до коалиционно правителство и до правителство на малцинство, другият възможен вариант са нови избори, които също не се възприемат добре, защото ситуацията е много променлива, непредвидими биха били резултатите. Така че изключително динамична, проблематична ситуация. Ще видим политическата виртуозност на Меркел, огромният ѝ управленски, политически и коалиционен опит, дали ще намери тази магическа буквално формула да обедини четири партии в работещо правителство\", каза още Анна Кръстева. Според нея резултатите от изборите за Бундестаг са политическо земетресение от една страна, но от друга европейска нормализация, с оглед на аналогични процеси и в другите страни. Тя добави, че новата коалицията би могла да повлияе и на европейската политика.", "date": "2017.09.30", "title": "Проф. Анна Кръстева, политолог: Съставянето на коалиция в Германия е задача с повишена трудност"}
{"url": "http://www.focus-news.net/news/2017/09/30/2441377/faz-debat-po-balkanski-kosovski-deputati-se-sbiha-na-zhivo-v-televizionen-efir.html", "text": "Двама депутати от косовския парламент се сбиха на живо в ефира на телевизия „Клан“ в Прищина, съобщава германският национален ежедневник Die Frankfurtet Allgemeine Zeitung. \r\nДо физическата саморазправа се стигна след разгорещен дебат. Най-напред опозиционерът Фрашнер Красничи изсипа чаша с вода върху своя дискусионен партньор Милаим Зека от правителствения лагер. Той обаче не остана длъжен и хвърли срещу противника си в дебата своята бутилка вода. Страстите на двамата народни представители бяха охладени от служители на телевизията.Тереза Герова", "date": "2017.09.30", "title": "FAZ: Дебат по балкански - косовски депутати се сбиха на живо в телевизионен ефир"}
{"url": "http://www.focus-news.net/news/2017/09/30/2441378/makfaks-makedoniya-edi-rama-obyavi-chistka-v-politsiyata.html", "text": "Министър-председателят на Албания Еди Рама обяви началото на чистка в структурите на полицията, предава македонската информационна агенция „Макфакс“.\r\n„Има данни за полицейски структури, които са свързани с криминогенни банди в Елбасан, но и в други градове, и чистката в полицията ще бъде максимална\", предупреди Рама в реч си в парламента.\r\nПравителството обяви дълбоки реформи в полицията и в Министерството на вътрешните работи на Албания като цяло. Опозицията обвинява правителството, че има връзки с престъпни банди, особено в производството и трафика на наркотици.Тереза Герова", "date": "2017.09.30", "title": "„Макфакс“ (Македония): Еди Рама обяви „чистка“ в полицията"}
{"url": "http://www.focus-news.net/news/2017/09/30/2441379/ministar-krasimir-karakachanov-postignahme-dobri-rezultati-po-otnoshenie-na-uvelichenieto-na-zaplatite-na-voennosluzheshtite.html", "text": "Постигнахме добри резултати по отношение на увеличението на заплатите на военнослужещите. Това каза пред журналисти във Варна министърът на отбраната Красимир Каракачанов, който присъства на тържествения ритуал по провеждане на военна клетва от курсантите от „Випуск 2022” за Военноморските сили и „Випуск 2023“ за Военномедицинска академия – София в района на ВВМУ „Н. Й. Вапцаров”, предаде репортер на Радио „Фокус“ – Варна. Министърът увери, че увеличението е реално постижимо от 1 януари 2018 година. „ Трябва да подходим и с една диференциация на заплащането, за да могат по-добро увеличение на заплатите да получат именно онези части, които са на терен, полагат повече усилия и службата им е по-трудна – войници, сержанти, младши офицерски състав и бойните поделения. На базата на една обща сума - разпределението първо на бойните поделения, след това на останалите, там да бъде най-голямо увеличението“, заяви министърът на отбраната Красимир Каракачанов. \r\nМарияна ВАЛЕНТИНОВА", "date": "2017.09.30", "title": "Министър Красимир Каракачанов: Постигнахме добри резултати по отношение на увеличението на заплатите на военнослужещите"}
{"url": "http://www.focus-news.net/news/2017/09/30/2441380/evrodeputatat-momchil-nekov-v-burgas-tryabva-da-se-promeni-obrazovanieto-ot-gledna-tochka-na-tsifrovizatsiyata.html", "text": "„Трябва да се промени образованието спрямо динамиката, която се наблюдава в 21 век от гледна точка на цифровизацията, от гледна точка на уменията, които се търсят от бизнеса, тъй като сега има повече теория, а хората нямат умения”. Това заяви в Бургас евродепутатът Момчил Неков, съобщиха от пресцентъра на БСП. Основната цел на неговото посещение тук бе да представи доклада си, на който е бил докладчик в Европейския парламент – „Нова европейска програма за умения – възможности и предизвикателства на национално и регионално ниво”. Сред участниците в кръглата масй бяха народният представител от „БСП за България” Николай Тишев, общинският председател на БСП – Бургас Живко Господинов, областният председател на партията в Бургас Стойко Танков, общинският председател на БСП – Айтос Милена Куртова-Радева, общинският председател на БСП – Карнобат Аспарух Иванов, Христо Панайотов - сътрудник на офиса в Бургас на делегацията на българските социалисти в ЕП, зам.-кметът по образованието в Община Сунгурларе Диана Гурева и областният председател на БСП – Кърджали Милко Багдасаров.\r\nМомчил Неков обясни, че има проблем с ранно отпадащите от училище деца. Според него целта е този процент да бъде под 10 %.\r\n„До 2011 г. успяхме да стопим този процент до 11, а сега отново се покачва. В Европа има 70 млн. хора, които нямат основни умения по четене и писане, както и по математическа грамотност. Целта на доклада ми е в държавите-членки  на ЕС да се обърне внимание на уменията, които трябва да придобият хората, не само на знанията, защото знанията могат да бъдат усвоени отвсякъде, ако имате точните умения. И бизнесът търси това – работа в екип, да можеш да работиш в динамична обстановка ” – посочи Неков. Това, по неговите думи, представлява цифровата грамотност и трябва да се върви в тази посока.\r\n„Това, че младите хора имат смартфони и влизат в интернет, не означава, че са цифрово грамотни. Да си цифрово грамотен, означава да можеш да боравиш с информацията, която се предоставя в динамичния свят, т.е. да знаеш къде точно да намериш определената информация и да различиш мнението от факта. Това е основният проблем. Това, че някой ти е казал мнение, не означава, че е факт. Получава се много голямо объркване в интернет. Трябва да знаеш как да боравиш най-точно с информацията” – каза Момчил Неков. \r\nСпоред евродепутата нашите учители трябва да се преквалифицират, защото те също имат много големи предизвикателства как да обучават децата на дигитални технологии. Той допълни, че училищата имат дигитална инфраструктура, но това не означава, че това помага на децата.", "date": "2017.09.30", "title": "Евродепутатът Момчил Неков в Бургас: Трябва да се промени образованието от гледна точка на цифровизацията"}
{"url": "http://www.focus-news.net/news/2017/09/30/2441381/veliko-tarnovo-s-9-sm-se-e-povishilo-nivoto-na-reka-dunav-kray-svishtov-prez-izminaloto-denonoshtie.html", "text": "С 9 см се е повишило нивото на река Дунав при Свищов през изминалото денонощие, съобщиха от Хидрометеорологичната станция в града. Водният стоеж на реката е 267 см. Температурата на водата e 17.2 градуса.", "date": "2017.09.30", "title": "Велико Търново: С 9 см се е повишило нивото на река Дунав край Свищов през изминалото денонощие"}
{"url": "http://www.focus-news.net/news/2017/09/30/2441382/tsvetan-tsvetanov-gerb-s-protivopostavyaneto-koeto-bsp-generira-se-sazdavat-zaplahi-za-natsionalnata-ni-sigurnost.html", "text": "БСП не е алтернатива за управлението на страната, но се стреми към него чрез скандали, манипулации и опити за ерозиране на българските институции. С противопоставянето, което БСП генерира, се създават заплахи за националната ни сигурност. Така председателят на ПГ на ГЕРБ и зам.-председател на партията Цветан Цветанов коментира спекулациите от страна на опозицията по повод предстоящото приемане на доклада за националната сигурност, съобщиха от пресцентъра на ПП ГЕРБ. „Докладът е над 100 страници, но явно от БСП са чели само до 11-ата и правят неверни интерпретации относно Русия”, заяви Цветанов по време на семинар на Старейшини ГЕРБ, който се провежда във Варна. \r\n„Усилията на правителството във всички секторни политики намират отражение в системата на сигурността, както и за стабилността в държавата”, каза още Цветанов. Той запозна присъстващите с предприетите мерки за подобряване благосъстоянието на гражданите, като акцентира върху осигуреното допълнително финансиране в сферата на образованието. „206 000 деца не фигурират в информационната система на образователното министерство. Голяма част от тях са напуснали страната заедно с родителите си, но останалите, които са тук и не ходят на училище, трябва да се върнат в класната стая. 11 600 служители работят за това и до момента 9000 деца са върнати в образователната система, която е основополагащ фактор за всяка икономика в света”, отчете зам.-председателят на ГЕРБ. Той припомни, че с увеличението на учителските заплати и планирания ръст на минималните пенсии от 1 октомври в бюджета за следващата година ще бъдат заложени допълнително 510 млн. лв., без да се допуска дефицит. „От вчера на практика е изпълнено още едно от обещанията на ГЕРБ – стартирахме програма на стойност 20 млн. лв., която ще позволи на младите майки да поверят грижата за малките си деца на възрастни хора срещу заплащане и да се върнат на работа”, добави Цветан Цветанов. Той добави още, че правителството осигури 624 млн. лв. по линия на „Региони в растеж” за инвестиции в образователната инфраструктура. „Други 100 млн. лв. се отпуснаха за регионалното министерство за ремонт на пътната инфраструктура преди зимния сезон”, посочи още Цветанов. \r\n„Макроикономическите анализи нареждат България сред държавите отличници, а под ръководството на министър–председателя Бойко Борисов страната ни изгради международен авторитет и се доказа като лидер на Балканите”, обобщи председателят на СГЕРБ и вицепрезидент на Европейския съюз на гражданите – сеньори към ЕНП Николай Андреев. Той изтъкна, че „със своите качества, богат жизнен и професионален опит Старейшините на ГЕРБ се утвърдиха като една от основните части на партията, спечелила заслужено доверие сред българските граждани”.\r\nКато символичен домакин на форума кметът на Варна и областен координатор на ПП ГЕРБ Иван Портних приветства присъстващите и им благодари за подкрепата и съвместната работа. \r\n„Виждам, че хората оценяват високо развитието на Варна, която затвърждава името си на морска столица. С целево отпуснатите от правителството 100 млн. лв. за инфраструктура, обликът на града ще продължи да се променя. Неслучайно именно тук се провеждат срещи на високо равнище и предстои да се състои заседание между правителствата на България и Румъния”, отбеляза Цветан Цветанов. \r\nТой обаче изтъкна, че не по същия начин се развиват процесите в управляваните от БСП общини и даде за пример Провадия, която посети вчера. Общинското ръководство неглижира 5-те от общо 24 населени места, където кметовете са от ГЕРБ. „Този двоен аршин е несправедлив. ГЕРБ не дели хората по политически принцип и средствата, отпускани на общини, където ръководството не е от ГЕРБ, са доказателство за това”, отчете Цветан Цветанов.\r\nТой изтъкна, че ПП ГЕРБ ще търси рестарт в някои от своите организации в страната, където са констатирани слабости и даде за пример Хасково и Ботевград. „Отворени сме да търсим качествени и отговорни хора по места, промените в Добрич вече връщат към редиците на партията, хората, които досега са били демотивирани да работят и това със сигурност ще се отрази и на изборните резултати”, поясни зам.-председателят на партията. \r\nТой благодари на евродепутатите Емил Радев и Владимир Уручев, на представителите на местната и държавната власт, които са сред гостите и лекторите във форума и с активността си реализират политиките на партията. \r\nЦветан Цветанов пожела успех на семинара и ползотворна работа на Старейшини ГЕРБ, като ги определи като тандем от отговорни хора с авторитет и потенциал.", "date": "2017.09.30", "title": "Цветан Цветанов, ГЕРБ: С противопоставянето, което БСП генерира, се създават заплахи за националната ни сигурност"}
{"url": "http://www.focus-news.net/news/2017/09/30/2441383/ministar-krasimir-karakachanov-ot-utre-800-000-balgarski-grazhdani-shte-badat-s-uvelicheni-pensii.html", "text": "Искам да поздравя онези 800 000 български граждани, които от утре ще получат своето увеличение на пенсията. От 1 октомври минималната пенсия става 200 лева. Това каза пред журналисти във Варна министърът на отбраната Красимир Каракачанов, който присъства на тържествения ритуал по провеждане на военна клетва от курсантите от „Випуск 2022” за Военноморските сили и „Випуск 2023“ за Военномедицинска академия – София в района на ВВМУ „Н. Й. Вапцаров”, предаде репортер на Радио „Фокус“ – Варна. „Продължаваме да работим в тази посока, активно се работи в социалното министерство за това да се направи механизъм, при който реално да се съкрати изтичането на стотици милиони левове за фалшиви инвалидни пенсии. Абсолютно не е допустимо цели гета и села да са болни инвалиди и в България да има над 900 000 инвалиди при 7 млн. души население. Със средствата, които оттам ще бъдат спестени, впоследствие ще бъдат увеличени пенсиите до минимална 300 лева“, отбеляза министърът на отбраната Красимир Каракачанов. \r\nМарияна ВАЛЕНТИНОВА \r\nПоздрави,", "date": "2017.09.30", "title": "Министър Красимир Каракачанов: От утре 800 000 български граждани ще бъдат с увеличени пенсии"}
{"url": "http://www.focus-news.net/news/2017/09/30/2441384/ministar-nikolina-angelkova-za-parvite-osem-mesetsa-na-godinata-balgariya-e-posreshtnala-65-miliona-chuzhdestranni-turisti.html", "text": "За първите осем месеца на годината България е посрещнала 6.5 милиона чуждестранни туристи. Това каза министърът на туризма Николина Ангелкова в интервю за Радио „Фокус“. Тя добави, че страната ни бележи ръст от 8% по този показател в сравнение с 2016 година. Според министър Ангелкова предстоящото домакинство на председателството на Съвета на Европейския съюз е възможност България да се представи като целогодишна туристическа дестинация. “Да покажем на всички чуждестранни делегати всъщност какво малко съкровище е България. В тази връзка ние сме заложили няколко събития на високо ниво, които да се осъществят в рамките на председателството. Едно от тях е свързано с конференция на високо ниво на министрите, които отговарят за туризма в държавите членки, което е озаглавено „Туризъм и икономически растеж“. Също така предвиждаме и много голяма международна конференция за дигиталната трансформация в туризма. Организираме и форум в рамките на Дунавската стратегия и в рамките на председателството, отново с фокус туризъм“, каза още Ангелкова. Тя добави, че през най-активните летни месеци България е била посетена от четири милиона и триста хиляди чуждестранни туристи. По думите ѝ отчетеният ръст по този показател отговаря на предварителните прогнози, направени в началото на летния сезон.", "date": "2017.09.30", "title": "Министър Николина Ангелкова: За първите осем месеца на годината България е посрещнала 6.5 милиона чуждестранни туристи"}
{"url": "http://www.focus-news.net/news/2017/09/30/2441385/inzh-violeta-ilieva-ruo-burgas-dobra-praktika-v-obshtinata-e-elektronniyat-priem-v-detskite-gradini-i-v-parvi-klas.html", "text": "Добра практика в община Бургас е електронният прием в детските градини и в първи клас. Това каза пред журналисти инж. Виолета Илиева, началник на РУО - Бургас, която участва в кръглата маса Новата европейска програма за умеения - възможности и предизвикателства на национално и регионално ниво, предаде кореспондент на Радио „Фокус“. Инж. Илиева обясни, че за детските градини електронната система се прилага от седем години, а за първи клас - 6. „Това е много добра, наложена практика и дори в нормативните документи се залага приемът да става по електронен път, тъй като това е доказано, че е най-прозрачният начин, който носи най-голяма информация на родителите и на всички участници в този процес“, обясни инж. Илиева. По думите ѝ друга добра практика е безплатното обучение по английски език и умения за работа с компютър при 6-годишните. Децата получават безплатно учебници и помагала, има и допълнително оборудване. Началникът на инспектората добави, че добри практики се прилагат и в областта на професионалното образование. “От много години професионалното образование е на общинско финансиране. Професионалните гимназии, които бяха финансирани от Министерството на земеделието и храните, административно преминаха на подчинение на общините. Всички останали, които бяха финансирани от МОН и все още в много области това е така, в община Бургас това е факт може би повече от 14 - 15 години. Когато общината е стопанин, тя е в много пряка връзка на места с образователната институция, директорът има много по-бърз контакт с финансиращия орган“, обясни инж. Илиева.\r\nМария РУСЕВА", "date": "2017.09.30", "title": "Инж. Виолета Илиева, РУО - Бургас: Добра практика в общината е електронният прием в детските градини и в първи клас"}
{"url": "http://www.focus-news.net/news/2017/09/30/2441386/hayder-al-abadi-pokanata-na-emanyuel-makron-za-poseshtenie-vav-frantsiya-ne-e-svarzana-s-kyurdskiya-referendum.html", "text": "В събота министър-председателят на Ирак Хайдер ал Абади увери, че поканата на френския президент Еманюел Макрдон за посещение в Париж не е свързана с провеждането на кюрдския референдум за независимост, предава Reuters.\r\nВ изявление от пресслужбата на Ал Абади се пояснява, че поканата е отправена още през месец август, когато на посещение в Багдад бяха френският министър на отбраната и първият дипломат на Париж. Източник от Елисейския дворец на свой ред уточнява, че иракският премиер ще пристигне във френската столица на 5 октомври, за да обсъди с Макрон ситуацията след провеждането на референдума за независимост на кюрдския автономен регион.Тереза Герова", "date": "2017.09.30", "title": "Хайдер ал Абади: Поканата на Еманюел Макрон за посещение във Франция не е свързана с кюрдския референдум"}
{"url": "http://www.focus-news.net/news/2017/09/30/2441387/prof-mihail-konstantinov-sblasatsi-v-kataloniya-na-utreshniya-referendum-biha-mogli-da-oznachavat-kray-na-evropeyskiya-sayuz.html", "text": "Сблъсъци в Каталония по време на утрешния референдум за обявяване на независимост на автономния регион биха могли да означават край на Европейския съюз. Това каза в интервю за Радио „Фокус“ анализаторът проф. Михаил Константинов. По думите му изострените взаимоотношения между Каталония и испанското правителство създават предпоставки за тежък граждански сблъсък. „Ако в Испания утре има убити, това ще бъде краят на Европейския съюз. Дай Боже да не стане и дано там да надделее мъдростта, защото това, което правят испанците, е точно липса на мъдрост – „дайте да видим кой е по-силният и по-якият“. Те водеха зверска гражданска война през 30-те години на миналия век, след което се помириха преди около осемдесет години, но за съжаление в момента отново се плъзгат по тази опасна линия“, каза още проф. Константинов. Според него централното испанско правителство е закъсняло с полезния си ход. Той все пак призова правителството да заповяда на войската и полиция да не употребяват сила по време на утрешния референдум.", "date": "2017.09.30", "title": "Проф. Михаил Константинов: Сблъсъци в Каталония на утрешния референдум биха могли да означават край на Европейския съюз"}
{"url": "http://www.focus-news.net/news/2017/09/30/2441388/pazardzhik-v-panagyurishte-se-provezhda-parad-na-duhovi-orkestri-i-mazhoretni-sastavi.html", "text": "В Панагюрище се провежда парад-дефиле на духови оркестри и мажоретни състави. Това съобщи за Радио „Фокус“ – Пазарджик Радка Костуркова от Община Панагюрище. Проявата се провежда на площад “20 април”. „Най-напред е съпътстващата програма на мажоретните състави, а след това ще премине дефилето на участващите в парада духови оркестри и мажоретки“, уточни Костуркова. Костуркова добави, че събитието е съпътствано от концертна програма с участието на духови оркестри и мажоретни състави от Перник и Елин Пелин, а също Духов оркестър „Делчо Радивчев” при НЧ ”Виделина-1865”,  мажоретен състав „Елинор” и Представителен мажоретен състав при СУ ”Нешо Бончев”.\r\nВаня НИКОЛОВА", "date": "2017.09.30", "title": "Пазарджик: В Панагюрище се провежда парад на духови оркестри и мажоретни състави"}
{"url": "http://www.focus-news.net/news/2017/09/30/2441389/sofiya-lek-avtomobil-e-goryal-na-bul-todor-kableshkov.html", "text": "лек автомобил е горял на бул. „Тодор Каблешков“. Това съобщиха от МВР. Инцидентът е станал към 11.30 часа. По първоначални данни запалването е възникнало заради газова уредба. Шофьорът е пострадал и е откаран в болница. Екип на пожарната е погасил възникналото запалване.", "date": "2017.09.30", "title": "София: Лек автомобил е горял на бул. „Тодор Каблешков“"}
{"url": "http://www.focus-news.net/news/2017/09/30/2441390/vratsa-bus-i-kolesen-tovarach-sa-katastrofirali-na-vhoda-na-grada.html", "text": "Бус и колесен товарач са катастрофирали на входа на Враца. Това съобщиха за Агенция „Фокус“ от пресцентъра на МВР. Сигнал за инцидента е подаден в 8.45 часа. Трима души са прегледани от лекарски екип, но не са сериозно пострадали.\r\nЦветилена СИМЕОНОВА", "date": "2017.09.30", "title": "Враца: Бус и колесен товарач са катастрофирали на входа на града"}
{"url": "http://www.focus-news.net/news/2017/09/30/2441391/anadolu-agency-chetirima-turski-sluzhiteli-po-sigurnostta-sa-zaginali-pri-operatsiya-sreshtu-pkk.html", "text": "Двама турски военнослужещи и двама охранители са загинали в ранните часове на събота при изпълнение на операция срещу членове на „Работническа партия на Кюрдистан“ (ПКК) в източната провинция Агръ, предава Anadolu Agency.\r\nПо данни на местните власти при изпълнение на служебния си дълг са пострадали още осем охранители. .Тереза Герова", "date": "2017.09.30", "title": "Anadolu Agency: Четирима турски служители по сигурността са загинали при операция срещу ПКК"}
{"url": "http://www.focus-news.net/news/2017/09/30/2441392/ministar-krasimir-karakachanov-nyama-da-ima-igrichki-i-tarikatlatsi-pri-zakupuvaneto-na-novite-samoleti-kakto-pri-predishnoto-zakupuvane-na-boyna-tehnika.html", "text": "Няма да има игрички и тарикатлъци при закупуването на новите самолети, както при предишното закупуване на бойна техника. Това каза пред журналисти във Варна министърът на отбраната Красимир Каракачанов, който присъства на тържествения ритуал по провеждане на военна клетва от курсантите от „Випуск 2022” за Военноморските сили и „Випуск 2023“ за Военномедицинска академия – София в района на ВВМУ „Н. Й. Вапцаров”, предаде репортер на Радио „Фокус“ – Варна. „Спорове и скандали винаги е имало, когато става въпрос за милиарди, с които трябва да се превъоръжава армията. Но мога да ви уверя, че този път при закупуването на тези самолети няма да има игричките и тарикатлъците при закупуването на предишните, защото това, което се е случило, е позор. При предишно закупуване на бойна техника, вземете цените, сравнете ги с изходните цени на фирмите, от които сме ги купили. Оказва се, че по наше желание са завишавани цените с десетки милиони евро. Подобен позор не трябва да се позволява“, заяви министър Каракачанов. Той добави, че този казус е минал през Прокуратурата, но виновни няма. „Този път нещата ще бъдат ясни, първо - при ремонта на МиГ-овете и СУ-25 - съществуваща техника при пряко договаряне, без посредници. И второ - абсолютно ясно и прозрачно, без да се бърза и без да има тайни за обществото, когато започнем да преговаряме с онези фирми, от които ще купуваме новите изтребители. За корабите също“, добави министър Каракачанов. Той даде за пример купените вертолети. „Защо не са изпълнени част от договорите, защо сега част от вертолетите стоят и не ги ползваме, защото излиза, че поддръжката им е изключително скъпа, безсмислено скъпа. Така че подобни неща, от които някой дебело е мазал филията за сметка на бойните способности на армията, не трябва да се позволяват. Трябва да се напомня, че така не може да става и ако някой си прави сметката за подобни неща, това не трябва да се допуска“, подчерта министър Красимир Каракачанов. \r\nМарияна ВАЛЕНТИНОВА", "date": "2017.09.30", "title": "Министър Красимир Каракачанов: Няма да има игрички и тарикатлъци при закупуването на новите самолети, както при предишното закупуване на бойна техника"}
{"url": "http://www.focus-news.net/news/2017/09/30/2441393/pazardzhik-obshtina-velingrad-se-vklyuchi-v-svetovniya-den-na-hodeneto.html", "text": "Община Велинград се включи в Световния ден на ходенето, който отбелязваме днес. Това съобщи за Радио „Фокус“ – Пазарджик Бояна Кирилова от Община Велинград. Тя уточни, че Българска асоциация спорт за всички, съвместно с Община Велинград, организират за 25-ти пореден път Световен ден на ходенето`2017 – Национална спортна проява в цялата страна. Тя има за цел да популяризира здравословния начин на живот, чрез практикуване на най-лесно достъпната и естествена физическа активност- ходенето. „Всички желаещи велинградчани и гости могат да се включат по маршрута от Паметника на съпротивата с крайна точка „Вазова поляна”, а по-дългият маршрут е до връх Острец“, обясни Кирилова.\r\nВаня НИКОЛОВА", "date": "2017.09.30", "title": "Пазарджик: Община Велинград се включи в Световния ден на ходенето"}
{"url": "http://www.focus-news.net/news/2017/09/30/2441394/inzh-vanyo-slaveev-iabg-ochakva-se-silen-atmosferen-protses-okolo-5-6-oktomvri-i-sled-preminavaneto-mu-protivogradoviyat-sezon-shte-bade-zakrit.html", "text": "Очаква се силен атмосферен процес около 5-6 октомври и след преминаването му противоградовият сезон ще бъде закрит. Това каза инж. Ваньо Славеев, изпълнителен директор на Изпълнителна агенция „Борба с градушките“ в интервю за Агенция „Фокус“ за края на противоградовия сезон. „Въз основа на информацията за прибраната реколта и развитието на атмосферните процеси планираме активният сезон до приключи до 10 октомври“, коментира инж. Ваньо Славеев. Той поясни, че икономическата ефективност от дейността на Агенцията за борба с гродушките се определя по “Методика за определяне икономическата ефективност на противоградовата защита” , изготвена от УНСС. „Тя се изчислява в началото на следващата година след уточняване на необходимите за целта финансови данни. За определяне на непосредствения ефект от дейността на противоградовата защита в Република България от 1990 г. се използва методът на историческа регресия. Той се основава на сравняване на едни и същи показатели, характеризиращи събитието град през текущата година и през поредица от години, аналогични по степен на градова активност до момента на изграждане на противоградовата система“, допълни инж. Славеев. По думите му за миналата година икономическият ефект от дейността на Изпълнителна агенция „Борба с градушките“ е 87 915 766 лв. „Очакваме през тази година икономическият ефект да е приблизително същият“, допълни инж. Ваньо Славеев. \r\nДеница КИТАНОВА", "date": "2017.09.30", "title": "Инж. Ваньо Славеев, ИАБГ: Очаква се силен атмосферен процес около 5-6 октомври и след преминаването му противоградовият сезон ще бъде закрит"}
{"url": "http://www.focus-news.net/news/2017/09/30/2441395/pazardzhik-napraven-e-opit-da-se-vazplameni-bankomat-v-grad-septemvri.html", "text": "Направен е опит да се възпламени банкомат в град Септември. Това съобщи за Радио „Фокус“ – Пазарджик говорителят на ОДМВР в Пазарджик Мирослав Стоянов. Той обясни, че сигнал за инцидента е подаден рано тази сутрин в 4,45 часа. „Става дума за банка с денонощен достъп до устройството в обособено за целта помещение. В него се влиза само с банкова карта. Извършителите са проникнали там и са направили опит да възпламенят банкомата. Нанесени са сериозни щети върху него, но не е открадната банковата касета, не е установена и липса на пари“, коментира Стоянов. Той уточни, че в момента огледът на мястото на инцидента и разследването продължават.\r\nВаня НИКОЛОВА", "date": "2017.09.30", "title": "Пазарджик: Направен е опит да се възпламени банкомат в град Септември"}
{"url": "http://www.focus-news.net/news/2017/09/30/2441396/zdf-katalonskiyat-prezident-ochakva-demokratichno-tsunami-na-nedelniya-referendum.html", "text": "Президентът на испанската автономна област Каталония Карлес Пучдемон очаква висока избирателна активност на референдума за независимост, който трябва да се проведе на 1 октомври, въпреки ожесточената съпротива на централната власт в Мадрид, предава германският телевизионен канал ZDF. \r\nМилиони избиратели ще участват в „демократичното цунами“ в неделя, отхвърлено от испанското централно правителство, изрази увереност Пучдемон. Той отново потвърди предложението си да започне незабавен диалог с правителството в Мадрид. Ден по-рано говорителят на правителството на Мариано Рахой увери, че след неделния вот Мадрид няма да преговаря с Барселона.Тереза Герова", "date": "2017.09.30", "title": "ZDF: Каталонският президент очаква „демократично цунами“ на неделния референдум"}
{"url": "http://www.focus-news.net/news/2017/09/30/2441397/veliko-tarnovo-kmetat-daniel-panov-otkri-noviya-park-tarnovgrad-duhat-na-hilyadoletna-balgariya.html", "text": "С официална церемония откриха парка с миниатюрите „Търновград – духът на хилядолетна България“ във Велико Търново, предаде репортер на Радио „Фокус“ – Велико Търново. Стотици жители и гости на града бяха първите посетители на парка, разположен в местността „Френкхисар“, в подножието на крепостта Царевец. Церемонията започна с отслужване на водосвет от протойерей Иван Петков. Лената на най-новата туристическа атракция в град Велико Търново бе прерязана от кмета инж. Даниел Панов и от инвеститорите на проекта Александър и Наталия Меншикови. Кметът подчерта, че новоизграденият парк е един добър пример за партньорство между местната власт и бизнеса. По думите му тази туристическа атракция е възможност всеки посетител да се запознае с историята, духа и културата на България. „Тук са разположени 43 емблематични исторически сгради, които всеки търновец, всеки българин, всяко едно дете, трябва да познава. В началото на следващия сезон тези миниатюри ще станат 70. Радостен съм от инвестицията и искам да благодаря на всички архитекти, историци и археолози, които също участваха в реализирането на този проект. Този парк е коренът на България и аз съм щастлив, че се намира именно във Велико Търново, в подножието на Царевец“, посочи инж. Даниел Панов. Той добави, че подобни атракции са изградени и в други градове в Европа и изрази надежда и великотърновският парк да влезе в мрежата на парковете с миниатюри и да се превърне в част от туристическия продукт, който страната ни предлага. Инвеститорът Александър Меншикови подчерта, че изграждането на парка е коствало изключително много усилия. „Беше много тежко, но ние имахме цел и я постигнахме. Въпреки това днес паркът не е напълно готов. Колекцията не е пълна. Макетите се изработват много трудно. По тях работи огромен екип от специалисти“, посочи Меншиков, който подчерта, че в най-скоро време паркът ще е завършен. Той изказа благодарност към ръководството на Община Велико Търново, към всички архитекти и проектантски фирми, взели участие в изграждането му. Благодарности към Министерство на културата, към Националния институт за недвижимо наследство и най-вече към ръководството на Община Велико Търново за съдействието по приемането на цялата документацията изказа и Румен Кънев от проектантската фирма, работила по проекта. „Надявам се този парк да се превърне за всички граждани и гости на Велико Търново в място за честа почивка и отдих“, каза още той.\r\nНа церемонията присъстваха областният управител проф. Любомира Попова, зам.-кметът Снежа Данева – Иванова, народни представители, общински съветници и общественици.\r\nНадежда КРЪСТЕВА", "date": "2017.09.30", "title": "Велико Търново: Кметът Даниел Панов откри новия парк „Търновград – духът на хилядолетна България“"}
{"url": "http://www.focus-news.net/news/2017/09/30/2441398/ministar-krasimir-karakachanov-sled-tolkova-mnogo-reformi-v-armiyata-ima-poveche-problemi-otkolkoto-predi-zapochvaneto-im.html", "text": "След толкова много реформи в армията има повече проблеми, отколкото преди започването им. Това каза пред журналисти във Варна министърът на отбраната Красимир Каракачанов, който присъства на тържествения ритуал по провеждане на военна клетва от курсантите от „Випуск 2022” за Военноморските сили и „Випуск 2023“ за Военномедицинска академия – София в района на ВВМУ „Н. Й. Вапцаров”, предаде репортер на Радио „Фокус“ – Варна. По повод международната обстановка министърът подчерта, че ситуацията никога не е била лесна. „Глупостта, която правеха мандати политици, мандат след мандат да ни обясняват, че като влезем в НАТО всичко ще приключи, едва ли не някой друг ще ни пази, ние само ще ръкопляскаме и ще ходим на гергьовденския парад или че като влезем в Европейския съюз, някой ще ни храни, лъсна, че беше една гола пропаганда. Истината е, че 27 години в армията след толкова много реформи има повече проблеми, отколкото преди да започнат реформите. Има демотивация на личния състав вследствие на всички тези съкращения, уволнения, на безпаричието. Това са неща, за които трябва да се говори, за да не се допускат в бъдеще“, посочи министър Каракачанов. По повод предложението на Соломон Паси за военноморска база на НАТО във Варна или Бургас министърът коментира, че това е стара идея, която се лансира повече от година. „Това не е тема, която трябва да се решава извън Министерството на отбраната. Да, подобни идеи е имало, вероятно има и сега, но има и различни спънки за това. Преминаването през проливите е регламентирано с международни конвенции, свързано е със срокове на пребиваване в акваторията на Черно море. На първо място трябва да разчитаме на собствените си сили и собствения си флот. А когато тази идея бъде внесена за разглеждане, ще бъда първият, който ще я обсъди с вас“, добави министър Красимир Каракачанов.\r\nМарияна ВАЛЕНТИНОВА", "date": "2017.09.30", "title": "Министър Красимир Каракачанов: След толкова много реформи в армията има повече проблеми, отколкото преди започването им"}
{"url": "http://www.focus-news.net/news/2017/09/30/2441399/pregled-na-mezhdunarodnite-novini-do-13-chasa-agentsiya-fokus.html", "text": "Държавният секретар на САЩ Рекс Тилърсън пристигна в събота на посещение в Пекин, където ще търси китайското сътрудничество в кампанията за оказване на „максимален натиск“ срещу ядрените амбиции на Северна Корея.\r\nПреговорите в Пекин – най-напред с президента Си Дзинпин, а след това и с външния министър Уанг Йи, ще бъдат насочени към налагането на мерки, които да принудят режима в Пхенян да се откаже от ядрената си програма. Разговорите в Пекин ще включват и подготовката за първото посещение на президента на САЩ Доналд Тръмп в Китай през ноември тази година. \r\nВашингтон настояха Пекин да предприеме по-крути мерки за ограничаване на вноса на севернокорейски въглища, желязо, желязна руда, оловна руда и морски дарове. Ако бъдат изцяло приложени, ограниченията ще намали значително приходите на Северна Корея. През 2016 г. от износа на тези стоки Пхенян е спечелил 1,5 млрд. долара, показват данни на Държавния департамент.\r\n*** Руски военнослужещ, застрелял свой другар в Амурската област, е получил смъртоносна рана при опит да бъде задържан. Това съобщиха от пресслужбата на Източния военен окръг в събота.\r\n„В хода на издирването подразделение на антитерористичния воински гарнизон на Източния военен окръг е намерил и блокирал военнослужещия, по-рано напуснал с оръжие полигона в Амурска област. По време на задържането му е оказана въоръжена съпротива и е създадена пряка заплаха за живота на военнослужещи от подразделението, след което срещу него е използвано служебно оръжие“, се казва в разпространеното съобщение.\r\n„Оказалият въоръжена съпротива военнослужещ е получил смъртоносна рана. На място работи комисия на Министерството на отбраната на Руската федерация“, става ясно още от текста.\r\nИнцидентът се случи на 29 септември на полигон в Амурската област. При провеждане на планирано учение за нощна стрелба войникът е произвел изстрели. Един офицер и двама военнослужещи са получили смъртоносни рани и още двама войници бяха хоспитализирани. Стрелецът, заедно с оръжието, успя да избяга от територията на тестовата площадка.\r\n*** Най-малко 28 цивилни са загинали при въздушни удари в сирийската провинция Идлиб, контролирана от близкоизточната радикална групировка „Ислямска държава“.\r\nСирийската обсерватория за човешките права съобщава, че сред жертвите има четири деца. Базираната в Лондон организация обаче не може да представи информация за това дали бомбардировките са нанесени от режима в Дамаск или от самолети на руския му съюзник.\r\nРайонът, в който са нанесени ударите, бе включен сред сигурните зони в Сирия.\r\n*** През ноември държавният глава на САЩ Доналд Тръмп ще се отправи на първата си обиколка в Азия след встъпването си в длъжност.  Съгласно разпространената информация, Тръмп планира да посети Япония, Южна Корея, Китай, Виетнам и Филипини в рамките на азиатското си турне, което се очаква да бъде доминирано от заплахата, произтичаща от ядрената програма на Северна Корея.\r\nОбиколката на Тръмп ще се състои в периода 3-14 ноември. В Азия американският президент ще бъде придружаван от съпругата си Мелания.\r\n*** Президентът на испанската автономна област Каталония Карлес Пучдемон очаква висока избирателна активност на референдума за независимост, който трябва да се проведе на 1 октомври, въпреки ожесточената съпротива на централната власт в Мадрид.\r\nМилиони избиратели ще участват в „демократичното цунами“ в неделя, отхвърлено от испанското централно правителство, изрази увереност Пучдемон. Той отново потвърди предложението си да започне незабавен диалог с правителството в Мадрид. Ден по-рано говорителят на правителството на Мариано Рахой увери, че след неделния вот Мадрид няма да преговаря с Барселона.\r\n*** Няколко европейски държави призоваха своите граждани, които ще прекарат уикенда в испанския автономен регион Каталония, да бъдат внимателни на фона на опасенията от ескалиране на насилието заради планирания референдум за независимост.\r\nПърви бяха предупредени германците – в петък Министерството на външните работи в Берлин призова своите граждани да избягват струпването на големи групи в Барселона и да следят местните медии за развитието на ситуацията. „Ескалацията не може да бъде изключена\", се казва в съобщението на Берлин.\r\nПравителството на Нидерландия предупреди за „демонстрации и протестни действия“. Специални съвети към своите граждани отправиха и управляващите във Варшава.\r\n*** В профила на Централно разузнавателно управление (ЦРУ) на САЩ в социалната мрежа „Туитър“ се появи обявлеление за търсенето на служители, които владеят руски език.\r\n„Говорите руски? Гражданин сте на САЩ и имате висше образование? Интересувате се от националната сигурност? Вашите умения са ни необходими“, се казва в съобщението, публикувано във вечерните часове на петък (местно време). \r\nЦРУ предлага на кандидатите, отговарящи на условията, две вакантни позиции с възнаграждение в диапазон от 62 до 161 хил. долара.\r\n*** На 29 септември турски военни самолети са нарушили 36 пъти въздушното пространство на Гърция в североизточната, централната и югоизточната част на Егейско море.\r\nДванадесет изтребители F-16 и един самолет СN-235 са навлезли в Атинския регион за полетна информация. Уточнява се, че шест от машините са били оборудвани с въоръжение. Източници разкриват,  че турските самолети са прихванати в съответствие с международните правила.\r\n***", "date": "2017.09.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/30/2441400/sbs-news-reks-tilarsan-provede-sreshta-s-kitayskite-lideri.html", "text": "Държавният секретар на САЩ Рекс Тилърсън проведе серия планирани срещи в рамките на посещението си в Китай. Първият дипломат на Вашингтон бе посрещнат в Пекин от държавния съветник Янг Жичи и външния министър Уанг Йи, предава телевизионният канал SBS News. \r\nПосещението на Тилърсън е на фона на подобрението на двустранните отношения между двете световни сили след месеци на напрежение. \r\n„Двамата ни президенти развиха много редовни и близки работни отношения\", заяви американският дипломат пред събеседниците си в Пекин.\r\nЯнг, който е най-старши дипломат в Китай, заяви, че предстоящото посещение на Тръмп през ноември е „от голямо значение\" за китайско-американските отношения.\r\n„Нека се съсредоточим върху сътрудничеството и правилно да управляваме различията си в духа на взаимно уважение и взаимна изгода, за да можем да продължим напредъка в отношенията Китай-САЩ в правилната посока\", призова Янг Жичи.\r\nНа отделна среща Уанг Йк увери Тилерсън: „Понастоящем отношенията между Китай и САЩ като цяло имат положителен импулс и са достигнали до важна възможност за по-нататъшен напредък\".\r\nВ изявленията си за медиите нито един от тримата дипломати не засегна темата за Северна Корея, но се очаква тя да бъде водеща в преговорите в Пекин. По-късно се очаква Тилърсън да бъде приет от китайския президент Си Дзинпин.\r\nТилерсън трябваше да пристигне в Пекин в петък вечер, но проблем със самолета му го забави.Тереза Герова", "date": "2017.09.30", "title": "SBS News: Рекс Тилърсън проведе среща с китайските лидери"}
{"url": "http://www.focus-news.net/news/2017/09/30/2441401/manol-atanasov-grazhdanski-komitet-sopot-protestat-na-zhitelite-na-grada-dade-publichnost-na-obosnovanoto-nedovolstvo-sreshtu-upravlenieto-na-obshtinata.html", "text": "Протестът на жителите на Сопот даде публичност на обоснованото недоволство срещу управлението на Общината. Това каза за Радио „Фокус“ – Пловдив Манол Атанасов, председател на Гражданския комитет в град Сопот. „Ако досега само се говореше, че то съществува и че гражданите са недоволни, сега на практика се даде публичност на действителността в Сопот. По безспорен начин се показа, че в общината съществува ясно изразено и обосновано недоволство от управлението на кмета и заместник-кмета – тандемът Дойнов - Новаков. Това постигнахме и то не е никак малко“, коментира Манол Атанасов. Той посочи, че на протеста на 28 септември гражданите на Сопот са изразили твърдо позицията си за оставка на управляващите Общината и са подкрепили свързаната с това искане декларация. „Декларацията се прие стандартно, прочете се публично, попита се дали някой има нещо против, след което събралите се протестиращи започнаха да ръкопляскат. На митинг декларациите се приемат по този начин“, коментира Атанасов. Той добави, че борбата на протестиращите за по-добро управление и срещу несправедливото отстраняване на директора на къща музей „Иван Вазов“ продължава. „Неразумно е да оставим управляващите Община Сопот да правят бели още две години, когато изтича техния мандат. Ще стане много зле за следващите управляващи. Ние вече мислим за тях. Колкото в по-тежко състояние едни бъдещи управляващи заварят Община Сопот, толкова по-трудно ще им бъде да работят. Ние нямаме намерение да чакаме две години. Може и да се наложи, но не е желателно“, заяви Атанасов.„Фокус“ припомня, че на 28 септември над 200 граждани протестираха пред сградата на Община Сопот в подкрепа на отстранения директор на къща музей „Иван Вазов“ Стефан Филчев и с искане за оставка на общинското ръководство.\r\nТони МИХАЙЛОВ", "date": "2017.09.30", "title": "Манол Атанасов, Граждански комитет – Сопот: Протестът на жителите на града даде публичност на обоснованото недоволство срещу управлението на Общината"}
{"url": "http://www.focus-news.net/news/2017/09/30/2441402/dha-prez-tazi-i-sledvashtite-pet-godini-turtsiya-tryabva-da-izplati-blizo-polovin-trilion-shtd-vanshen-dalg.html", "text": "По данни на Съветничеството по хазната, до края на тази година и през следващите пет години Турция трябва да изплати общо 84.590 млрд. ЩД под формата на лихви за външния си дълг, който вече е над половината от нейния национален доход, предаде информационната агенция Догу хабер ажансъ (ДХА). Заедно с тези лихви, извън новополучени  заеми, съгласно сегашното портфолио на дълговете Анкара следва да покрие до края на 2022 година външни задължения в общ размер на фантастичните 426.512 милиарда ЩД, посочва още ДХА. Георги Димов", "date": "2017.09.30", "title": "ДХА: През тази и следващите пет години Турция трябва да изплати близо половин трилион ЩД външен дълг"}
{"url": "http://www.focus-news.net/news/2017/09/30/2441403/prof-nikolay-radulov-trudno-mi-e-da-pretsenya-zashto-bsp-iska-da-premahne-komisiyata-po-dosietata-sled-kato-tya-beshe-tazi-koyato-ya-sazdade.html", "text": "Трудно ми е да преценя защо БСП иска да премахне Комисията по досиетата, след като тя беше тази, която я създаде. Това каза в интервю за Агенция „Фокус“ проф. Николай Радулов, преподавател в Нов български университет и експерт по национална сигурност по повод „за“ и „против“ закриването на Комисията по досиетата. По думите му председателят на комисията също е произлизал от средите на БСП. „Не знам каква беше тогава причината. Имам само предположение. Работейки тази комисия, разкриваше принадлежността към Държавна сигурност и други служби на секретни сътрудници. Тези сътрудници, ако желаеха да продължат да се развиват, нямаха избор да отидат някъде другаде, освен в БСП. Мисля, че тази сметка обаче излезе крива“, поясни проф. Радулов. Експертът одобри идеята на БСП за създаване на Институт за национална памет. „След като архивите бяха извадени от специалните служби е нормално да влязат в някакъв институт, в който хората, които работят с архиви, пишат исторически книги или художествена литература да могат да ползват, защото тези неща са част от нашето минало. Може би трябва да се гледа по-широко на такъв институт. Той да се занимава не само с това, а и с паметниците, които са махнати от нормалните им места и с опазването на съществуващите. Само ние сме вандалска страна, която руши паметници, които политически в момента не й се харесват. Аз съм за такъв институт, но според мен той трябва да има по-широк обхват на дейност“, посочи проф. Радулов. По отношение на гарантиране на неговата безпристрастност, проф. Радулов поясни, че дори на жизнено необходими места като съд и прокуратура в България не може да се създаде атмосфера на безпристрастност. „Така че и този институт ще е подчинен на актуалната политика, на властимащите и силните на деня. От това не можем да избягаме. Това може да бъде преодоляно само с годините. Не мисля, че този институт може да остане политически неутрален, както няма и държавна институция, която да е политически неутрална“, допълни експертът. \r\nДеница КИТАНОВА", "date": "2017.09.30", "title": "Проф. Николай Радулов: Трудно ми е да преценя защо БСП иска да премахне Комисията по досиетата, след като тя беше тази, която я създаде"}
{"url": "http://www.focus-news.net/news/2017/09/30/2441404/stara-zagora-patriarh-neofit-i-kmetat-na-obshtinata-zhivko-todorov-otkriha-nauchna-konferentsiya-za-zhivota-i-deloto-na-mitropolit-pankratiy.html", "text": "С Господнята молитва „Отче наш“ в изпълнение на Октет за източноправославна музика „Св. Йоан Дамаскин“, с диригент Стефка Минкова, започна днес научната конференция „Старозагорският митрополит Панкратий като образец на всеотдаен архиерей, духовен наставник и общественик“ в общинската зала „П. Р. Славейков“ в Стара Загора. Това съобщиха от пресцентъра на Община Стара Загора. Прави изслушаха изпълнението Негово Светейшество Българският патриарх Неофит, Негово Високопреосвещенство Старозагорският митрополит Киприан, кметът на Стара Загора Живко Тодоров, народни представители, общински съветници, директори на културни институти, участници и гости на конференцията.\r\nНегово светейшество откри форума с кратко слово за делото и личността на старозагорския владика, в което го описа като „всеотдаен архиерей, грижовен архипастир, старателно изпълнил своя църковен и граждански дълг.“ „Строгостта и архиерейското му звание се съчетават в светлата му личност, със строгостта и твърдостта, които изисква позицията на църковния администратор и на епископа, като Божий разпоредник, в църквата Христова. Такъв ще остане в паметта на църквата образа на митрополит Панкратий, образ на истински християнин и духовник, отдал целия си съзнателен живот и всичките си сили и дарования на Бога и делото на Неговата света църква. В живота и в служението си митрополит Панкратий се отправяше към Господа единствено с думите на псалмопевеца, че никога не ще допусне праведник да се поклати и че във вечна памет ще остане праведник. С ясното съзнание за тези вечни истини, той живя и се представи пред престола на Бога, когото обичаше с цялото си сърце и на когото служеше без да жали здраве, сили и способности. Вечна и блажена да бъде паметта на Старозагорския митрополит Панкратий, божият мир и неговата велика мисъл да бъдат с всички вас “, изрече патрирах Неофит.\r\nКметът на Стара Загора Живко Тодоров в приветствието си към участниците в конференцията се обърна и към младите хора в залата.\r\n„Днешният свят е много забързан и често не си даваме сметка за малките неща, които са изключително важни. В този материален свят ние никога няма да намерим утеха и спокойствие, защото това състезание в материалното, как да бъдем все по-богати, не е това към което трябва да се стремят хората. Истинският свят, който може да ни направи щастливи и свободни, е духовният свят, светът на вярата. Затова съм щастлив, че днес можем да приветстваме тук нашия патриарх , един изключително достоен и уважаван човек, нашия митрополит, който показа, откакто е в Стара Загора, че един архиерей има много други функции, чрез които може да влияе на убежденията и вярата на хората, освен чисто формалните“ , каза Тодоров. Той благодари на Българската православна църква и духовенството, „че пазят българската вяра, че всички имаме възможност в днешния объркан свят да почерпим мъдрост и воля, да продължим да се борим с предизвикателствата и да го правим по един по-морален начин, какъвто проповядва българската църква.“\r\nКметът нарече митрополит Панкратий достоен, истински човек на вярата, избран да служи, а не да му служат. Той благодари на всички в залата, които помагат на църквата и увери, че Община Стара Загора ще продължи да сътрудничи и подпомага дейността на старзагорската митрополия.\r\nПо време на конференцията днес бяха представени доклади на Негово Високопреосвещенство Сливенския митрополит Йоаникий, на Великотърновски митрополит Григорий, на академик Благовест Сендов, проф. Цанко Яблански, доц. Димитър Попмаринов. \r\nОт 17.00 часа в храм „Св. Богородица“ ще бъде отслужена Възкресно-празнична вечерня. В 19.00 часа започва концерт, посветен на петдесетгодишнината от интронизацията на Старозагорския митрополит Панкратий, в залата на Държавна опера – Стара Загора. На 1 октомври 2017 г., в 8.00 часа в храм „Въведение Богородично“ ще бъде отслужена възкресно-празнична утреня .\r\nВ 9.00 часа в храма ще бъде посрещнат на Светейшият Патриарх и Високопреосвещените архиереи, и ще бъде отслужена Божествена св. Литургия.\r\nКнига, филм и молитвеник представят по време на честванията на 50-годишнината от интронизацията на Старозагорския митрополит Панкратий. Ще бъдат връчени ордени на името на „Св. Прпмчк Игнатий Старозагорски“ и „Св. Апостол Карп“, а също ще бъде представен и електронният сайт на Старозагорската митрополия.", "date": "2017.09.30", "title": "Стара Загора: Патриарх Неофит и кметът на Общината Живко Тодоров откриха научна конференция за живота и делото на митрополит Панкратий"}
{"url": "http://www.focus-news.net/news/2017/09/30/2441405/daily-sabah-v-turskata-provintsiya-odrin-sa-zadarzhani-nad-200-nelegalni-migranti.html", "text": "Общо 236 нерегистрирани мигранти, планирали да предприемат пътуване към европейските държави, са задържани в западната турска провинция Одрин, съобщава вестник Daily Sabah. Уточнява се, че заедно с тях е задържан и трафикант.\r\nЖандармерите са заловили незаконните мигранти при осъществяването на проверка на пътя в близост до границата с Гърция. Задържаните мигранти са сирийски, афганистански, пакистански, иракски, марокански, бангладешки и виетнамски граждани.\r\nПредполагаемият трафикант е отведен в Одрин, където е предаден на съдебните власти. Мигрантите са изпратени в регионална дирекция за управление на миграцията.Тереза Герова", "date": "2017.09.30", "title": "Daily Sabah: В турската провинция Одрин са задържани над 200 нелегални мигранти"}
{"url": "http://www.focus-news.net/news/2017/09/30/2441406/pazardzhik-v-grada-priklyuchva-forumat-za-kultura-i-ekologichno-obrazovanie-ekotsentrika.html", "text": "В Пазарджик приключва четвъртото издание на форума за култура и екологично образование „Екоцентрика“. Това съобщи за Радио „Фокус“ – Пазарджик Инна Церовска, директор на младежката институция. През тази година фокусът на вниманието е към природосъобразния начин на живот на човека, който включва културата на хранене, движението като източник на здраве и всичко, свързано със здравословния начин на живот. „С помощта на изкуството, кулинарията, различни демонстрации и забавни игри разкриваме пред участниците един нов свят, който укрепва и възстановява емоционалното и физическо здраве на човека и привличаме вниманието на младите хора към проблемите на околния свят и природата“, уточни Церовска. Тя добави, че Младежки дом – Пазарджик продължава доброто партньорство с културните организации на Пазарджик. Екологичният форум завършва днес с филм, посветен на хармонията с природата.\r\nВаня НИКОЛОВА", "date": "2017.09.30", "title": "Пазарджик: В града приключва форумът за култура и екологично образование „Екоцентрика“"}
{"url": "http://www.focus-news.net/news/2017/09/30/2441407/reuters-ispanskata-politsiya-nahlu-v-tsentara-za-telekomunikatsionni-i-informatsionni-tehnologii-na-katalonskoto-pravitelstvo-madrid-ne-potvarzhdava.html", "text": "Испанската полиция нахлу в Центъра за телекомуникационни и информационни технологии на каталонското правителство, предава Reuters, като се позовава на данни от медиите в автономния регион.\r\nКъм момента обаче нито полицията, нито Министерството на вътрешните работи на Испания не са потвърдили случилото се. Тереза Герова", "date": "2017.09.30", "title": "Reuters: Испанската полиция нахлу в Центъра за телекомуникационни и информационни технологии на каталонското правителство, Мадрид не потвърждава"}
{"url": "http://www.focus-news.net/news/2017/09/30/2441408/veliko-tarnovo-vavezhda-se-vremenna-organizatsiya-na-dvizhenieto-za-provezhdaneto-na-futbolen-mach-mezhdu-etar-i-tsska-sofiya.html", "text": "Въвежда се временна организация на движението за провеждането на футболен мач между Етър и ЦСКА – София, съобщиха от пресцентъра на Община Велико Търново. „Виолетовите“ разчитат на пълни трибуни на стадион „Ивайло“, за да продължат с доброто представяне в Първа професионална лига. Срещата започва в 14.45 часа. За гарантиране на сигурността и безопасността на феновете, представители на местната власт, управата на клуба и органите на реда проведоха организационна среща, по време на която бяха набелязани редица мерки. Над 100 полицаи и частни охранители ще следят за реда преди, по време на и след футболната среща. Осигурен е оптимален пропускателен режим за влизане и напускане на стадиона. Днес подстъпите към спортен комплекс „Ивайло“ ще бъдат затворени за движение, заедно с паркинга и площада пред северния вход на стадиона.\r\nВременната организация предвижда забрана за влизане на автомобили в следните участъци: Улица „Тодор Балина“ – от кръстовището с ул. „Йоновка“ до пресечката с ул. „Любен Каравелов“; ул. „Славянска“ – от кръстовището с бул. „Никола Габровски“ до пресичането й с ул. „Тодор Балина“; ул. „Филип Тотю“ – от кръстопътя с ул. „Славянска“ до пресечката с ул. „Бойчо Войвода“; ул. „Вела Благоева“ – в района на кръстовището с ул. „Славянска“. Рестрикцията ще важи до приключване на футболната среща. За този часови период се възстановява двупосочното движение по улица „Йоновка“.\r\nВ работната среща участваха заместник-кметът на Велико Търново и председател на Управителния съвет на Етър проф. Георги Камарашев, директорът на общинското предприятие „Спортни имоти и прояви“ Петко Павлов, представители на регионалните дирекции на полицията и пожарната, на частна охранителна фирма и на фен-клуба на „Етър“. С последните подобрения на стадион „Ивайло“ в настоящия и бившия сектор за гости е гарантирана както безопасността на феновете, така и невъзможността за срещи между агитките на домакините и на гостуващия тим.\r\nС влизането си в елита „Етър ВТ“ предлага нова услуга на своите привърженици, които посещават мачовете, съобщиха от великотърновския клуб. На две места вътре на трибуните на стадион „Ивайло” има обособени бюфети, от които всеки може да си купи вода, студен чай, ядки и други продукти по време на мачовете. Със средствата се подпомага детско-юношеската школа.", "date": "2017.09.30", "title": "Велико Търново: Въвежда се временна организация на движението за провеждането на футболен мач между Етър и ЦСКА – София"}
{"url": "http://www.focus-news.net/news/2017/09/30/2441409/varna-tarzhestven-ritual-po-polagane-na-voenna-kletva-ot-kursantite-se-provede-vav-vvmu-n-y-vaptsarov.html", "text": "Тържествен ритуал по полагане на военна клетва от курсантите от випуск 2022 за Военноморските сили и випуск 2023 за Военномедицинска академия – София се проведе във Висшето военноморско училище „Н. Й. Вапцаров“ във Варна, предаде репортер на Радио „Фокус“ – Варна. Сред официалните гости на събитието бяха министър на отбраната Красимир Каракачанов, заместник-началникът на отбраната вицеадмирал Емил Ефтимов, командирът на Военноморските сили контраадмирал Митко Петев, флотилен адмирал Димитър Йорданов, командващ СКС, и проф. д-р Любомир Алексиев, заместник-началник на Военномедицинска академия. Ритуалът по полагане на военна клетва започна с посрещане на бойното знаме на ВВМУ „Н. Й. Вапцаров“. Церемонията беше ръководена от командира на батальона за подготовка на курсанти  капитан III р. Петър Климов. След приемането на строя от Министъра на отбраната, курсантите положиха военна клетва и поединично преминаха под знамената. Тази година 19 млади курсанти за Военноморските сили, от които 17 младежи и 2 девойки, и 19 военни лекари, от които 4 младежи и 15 девойки, положиха клетва за вярна служба пред народ и родина. Курсантите за Военноморските сили, които са от градовете София, Варна, Бургас, Велико Търново, Плевен, Добрич, Шумен, Видин и други, ще се обучават по специалността „Организация и управление на военни формирования на тактическо ниво“, разпределени в три специализации- „Корабоводене за ВМС“, „Корабни машини и механизми за ВМС“ и „Военноморски комуникационни и радиотехнически системи за ВМС“. През тази учебна година за първи път в България Медицински университет „Проф. д-р Параскев Стоянов“ – Варна, съвместно с Военномедицинска академия – София, и Висшето военноморско училище „Н. Й. Вапцаров“ предлагат възможност за обучение по специалност „Военен лекар“. Обучението се провежда едновременно в МУ – Варна, ВМА и ВВМУ, в редовна форма с продължителност 6 години. След завършване на пълния курс на обучение студентите ще получат образователно-квалификационните степени „Магистър“ по специалността „Медицина“ от МУ – Варна, и „Бакалавър“ по специалността „Организация и управление на военни формирования на тактическо ниво“. Ритуалът по полагане на военна клетва завърши с тържествен марш и изпращане на бойното знаме на ВВМУ „Н. Й. Вапцаров“.\r\nМарияна ВАЛЕНТИНОВА", "date": "2017.09.30", "title": "Варна: Тържествен ритуал по полагане на военна клетва от курсантите се проведе във ВВМУ „Н. Й. Вапцаров“"}
{"url": "http://www.focus-news.net/news/2017/09/30/2441410/miliet-bagdad-se-gotvi-koordinirano-s-turtsiya-i-s-iran-da-zavzeme-kontrola-varhu-gkpp-v-severen-irak.html", "text": "Централната власт в Багдат се готви насила да завземе контрола на всички гранични пунктове в Северен Ирак, информира електронното издание на вестник „Милиет”. Сензационната новина оповести Министерството на отбраната на Ирак с уточнението, че „иракските сили планират придвижване към ГКПП в автономния кюрдски район в Северен Ирак, отворени към Турция и към Иран”. В съобщението се допълва, че тази операция за насилствено установяване на контрол върху граничните пунктове ще се извърши координирано със  съседните заинтересовани държави (Турция и Ирак) и че „няма никакво забавяне в прилагането на въпросната практика”, посочва още изданието.. Георги Димов", "date": "2017.09.30", "title": "\"Милиет\": Багдад се готви координирано с Турция и с Иран да завземе контрола върху ГКПП в Северен Ирак"}
{"url": "http://www.focus-news.net/news/2017/09/30/2441411/stara-zagora-v-grada-zapochnaha-natsionalnite-finali-na-fen-kupa-2017.html", "text": "Националните финали на Kamenitza Фен Купа 2017 стартираха с много емоции днес на стадион „Берое“ в Стара Загора. Това съобщиха от пресцентъра на Община Стара Загора. Турнирът беше посрещнат от кмета на Стара Загора Живко Тодоров, зам.-кмета Красимира Чахова и легендите на „Берое“ Петко Петков и Васил Драголов. Сред официалните гости беше и генералният директор на „Каменица“ АД Димо Димов.\r\nТочно 10 са отборите, достигнали до финалите и възможността да спечелят уникалната голяма награда, която очаква националните шампиони – посещение на мач на любим футболен отбор в рамките на Европа. Всеки от тях е регионален шампион на своята област и е доказал уменията си измежду близо 1200 тима.\r\nНационалните финали на турнира бяха официално открити от генералния директор на „Каменица“ АД Димо Димов, който благодари за домакинството на кмета Живко Тодоров: „Стара Загора за пореден път доказа, че е един истински футболен град, сериозен футболен град, изключително красив. За мен е истинско удоволствие да бъдем тук. Вече сме в края на петнадесетото издание на Kamenitza Фен Купа. За нас е удоволствие да помагаме на „приятелите от квартала“ да практикуват любимия си спорт в професионални условия и да допринасяме за развитието на българската футболна култура“.\r\nКато официални домакини на финалите се изявиха кметът на Стара Загора Живко Тодоров, бившият световен шампион по лека атлетика за ветерани и настоящ заместник-кмет на Стара Загора Красимира Чахова и легендите на „Берое“ Петко Петков и Васил Драголов. „Благодаря на „Каменица“ АД, че вече 15 поредни години организира и развива най-мащабния футболен турнир за любители в България. Честно казано, не усетих кога минаха толкова много години от първото ми участие на Фен Купа. Като виждам кои отбори са се класирали на националните финали съм напълно убеден, че ни очакват изключително интересни мачове. Нека най-добрият сред вас победи, въпреки че вече всички сте доказали, че сте най-добрите“,  сподели кметът Живко Тодоров по време на откриването.\r\nВ рамките на встъпителната церемония всички официални гости се включиха в тегленето на жребия, който разпредели 10-те отбора финалисти в две групи по пет:\r\nГрупа „А“:\t\r\nА1 – „А Отборът“ (Русе)\t\r\nА2 – „ГП Лука“ (Плевен)\t \r\nА3 – „Каталунците Кирчево“ (Ловеч)\t \r\nА4 – „Бат Динко и приятели“ (Варна) \t\r\nА5 – „Феникс“ (Стара Загора)\t\r\nГрупа „Б“:\r\nБ1 – „Уефалона“ (Хасково)\r\nБ2 – „ГП Лука“ (Плевен)\r\nБ3 – „Бургас Спорт“ (Бургас)\r\nБ4 – „Тяло пречиш ми“ (София)\r\nБ5 – „ВИП Дент“ Пловдив\r\nВеднага след откриването финалистите почерпиха вдъхновение от атрактивен демонстративен мач между ветераните на „Берое“ и тима на община Стара Загора. Срещата протече много приятелски и спортсменски. Общинарите играха много самоотвержено и в крайна сметка измъкнаха победата с 2:0.", "date": "2017.09.30", "title": "Стара Загора: В града започнаха Националните финали на Фен Купа 2017"}
{"url": "http://www.focus-news.net/news/2017/09/30/2441412/afp-iran-nalozhi-palno-embargo-na-targoviyata-s-goriva-s-irakski-kyurdistan.html", "text": "Иран е наложил ембарго на износа и вноса на горивни продукти към и от Иракски Кюрдистан в отговор на спорния референдум за независимост на региона, съобщиха иранските медии в събота, предава AFP.\r\nНа всички транспортни компании и шофьори се нарежда да преустановят превоза на горивни продукти между Иран и Иракски Кюрдистан „до по-нататъшно известие\", в противен случай ще се сблъскат с „последствия\", съобщава сайтът на държавния излъчващ оператор, цитирайки директивата на Министерството на транспорта.Тереза Герова", "date": "2017.09.30", "title": "AFP: Иран наложи пълно ембарго на търговията с горива с Иракски Кюрдистан"}
{"url": "http://www.focus-news.net/news/2017/09/30/2441413/vitseprezidentat-iliyana-yotova-shte-prisastva-na-tarzhestven-kontsert-po-povod-100-godini-profesionalna-opereta-v-balgariya-na-1-oktomvri.html", "text": "На 1 октомври, от 17.00 часа, в Националния музикален театър „Стефан Македонски“ Илияна Йотова ще поднесе приветствие на тържествения концерт по повод 100 години от създаването на професионална оперета в България. Това съобщиха от прессекретариата на държавния глава. Юбилейното събитие е под патронажа на вицепрезидента на Република България.", "date": "2017.09.30", "title": "Вицепрезидентът Илияна Йотова ще присъства на тържествен концерт по повод 100 години професионална оперета в България на 1 октомври"}
{"url": "http://www.focus-news.net/news/2017/09/30/2441414/ministar-krasimir-karakachanov-v-svoyata-slavna-istoriya-balgarskata-armiya-nikoga-ne-se-e-ogavala-nito-na-politicheskiya-natisk-nito-na-chuzhdite-vragove.html", "text": "В своята славна история българската армия никога не се е огъвала нито на политическия натиск, нито на чуждите врагове. Това каза министърът на отбраната Красимир Каракачанов по време на тържествения ритуал по полагане на военна клетва от курсантите от випуск 2022 за Военноморските сили и випуск 2023 за Военномедицинска академия – София, който се проведе във Висшето военноморско училище „Н. Й. Вапцаров“ във Варна, предаде репортер на Радио „Фокус“ – Варна. „Курсанти, вие днес положихте клетва за вярност пред България. Повярвайте ми, тази клетва не е само един красив ритуал, тя е не само празник, това е клетва до края на живота. Всички ние, които сме положили тази клетва, сме длъжни да служим на България вярно, да служим на България докрай. Вие днес, полагайки клетва, започвате един нов период от вашия живот. Период, в който ще има много трудности, период, в който ще има много изпитания, но аз искам да ви благодаря, че вие направихте този избор - да служите във Военноморските сили, да служите в армията на Република България, да служите на България. Благодаря ви и за още нещо, вие днес положихте клетва и влизате в армията в едно изключително трудно време за нея, времена на недоимък, времена на неразбиране. Това ви прави чест, винаги съм казвал, че е лесно да се служи в осигурена армия, добре платена армия, в армия на богата държава. Но аз ви благодаря за избора, който правите, да служите в една армия, в която има много проблеми. Искам да ви пожелая, вие, като бъдещи командири, бъдещи офицери в тази армия, да бъдете онзи гръбнак, около който се изгражда и възстановява достойнството на нашите въоръжени сили, онзи гръбнак на една армия, каквато тя е била. Армия, която в своята славна история никога не се е огъвала нито на политическия натиск, нито на чуждите врагове“, заяви в словото си министър Каракачанов. Той отправи благодарност и към родителите, че пред толкова много перспективи, които днес имат младите хора, са възпитали синове и дъщери, които са направили избор да служат на България. „Неминуемо това се дължи не само на образованието, което те са получавали, бих казал въпреки образованието, което са получавали, благодарение на семейното възпитание, на вашите слова и пример. Благодаря ви, че вашите синове и дъщери ще служат на Република България. Гордейте се с тях, защото няма нищо по-достойно за гордост от това твоят син или дъщеря да служат на отечеството въпреки избора, който можеха да направят, за разлика от хилядите други, които избраха да напуснат страната и да намерят по-лесен и по-удобен живот“, каза още Красимир Каракачанов. Той призова адмиралите, офицерите и преподавателите да предават своите знания на младите курсанти и да ги възпитават като добри български патриоти. „Предавайте им своя опит, за да получим в тяхно лице едни силни, достойни и горди български офицери. На добър час! Успех в обучението и лека служба!“, добави министърът на отбраната Красимир Каракачанов. \r\nМарияна ВАЛЕНТИНОВА", "date": "2017.09.30", "title": "Министър Красимир Каракачанов: В своята славна история българската армия никога не се е огъвала нито на политическия натиск, нито на чуждите врагове"}
{"url": "http://www.focus-news.net/news/2017/09/30/2441415/bsp-i-koalitsionnite-partnyori-na-gerb-li-sa-zaplaha-za-natsionalnata-sigurnosti.html", "text": "И коалиционните партньори на ГЕРБ ли са заплаха за националната сигурност? Това се посочва в позиция на ръководството на ПГ на \"БСП за България\" по повод изказване на зам.-председателя на ГЕРБ Цветан Цветанов, че с противопоставянето, което БСП генерира, се създават заплахи за националната ни сигурност, съобщиха от пресцентъра на Националния съвет на БСП  \"Г-н Цветанов да внимава, когато хвърля обвинение за заплаха за националната сигурност. Позицията на БСП по отношение на Доклада за национална сигурност на правителството на Бойко Борисов е ясна и последователна. Той не отразява обективните заплахи за националната сигурност и ние няма да го подкрепим.\r\nАко нашето поведение е заплаха за националната сигурност, то как биха обяснили от ГЕРБ факта, че техен коалиционен партньор от обединени патриоти се изказа против доклада. Означава ли това, че и коалиционните партньори на ГЕРБ застрашават националната сигурност и ако да, кога “национално отговорната” партия ГЕРБ ще развали тази коалиция?\", се посочва в позицията на БСП.", "date": "2017.09.30", "title": "БСП: И коалиционните партньори на ГЕРБ ли са заплаха за националната сигурност?"}
{"url": "http://www.focus-news.net/news/2017/09/30/2441416/afp-voenen-samolet-se-razbi-v-dr-kongo-ima-zaginali.html", "text": "Военен самолет на армията на Демократична република Конго се разби в близост до столицата Киншаса в събота, в резултат на което са загинали „няколко дузини“ души, предава AFP, като се позовава на източници от военните кръгове на африканската страна.\r\nИнцидентът се е случил на около 100 км западно от Киншаса малко след излитането на машината с „няколко дузини души“ на борда.. Тереза Герова", "date": "2017.09.30", "title": "AFP: Военен самолет се разби в ДР Конго, има загинали"}
{"url": "http://www.focus-news.net/news/2017/09/30/2441417/plovdiv-nad-300-zhiteli-sa-se-vklyuchili-v-podpiska-za-ostavka-na-rakovodstvoto-na-obshtina-sopot-i-otmyana-na-zapovedta-za-otstranyavane-na-direktora-na-kashtata-muzey-ivan-vazov.html", "text": "Над 300 жители са се включили в подписка с искане за оставка на управляващите Община Сопот и за отмяна на заповедта за отстраняване на директора на къщата музей „Иван Вазов“. Това каза за Радио „Фокус“ – Пловдив Манол Атанасов, председател на Гражданския комитет в град Сопот, който организира протеста на 28 септември. По думите му митингът в четвъртък е поставил и началото на тази подписка, съдържаща абсолютно същото искане, каквото е и на декларацията – отстраняване на общинското ръководство и връщане на работа на уволнения директор на къща музей „Иван Вазов“ в Сопот Стефан Филчев. „На самия митинг се подписаха над 200 души. По данни на полицията участващите в митинга на това малко и тясно пространство са били над 300 души. Подписката продължава и към настоящия момент. Листовете са индивидуални, тоест ние сме направили така, че да могат да се попълват индивидуално, а не всичко да бъде на купчина. Днес допълнително ми бяха донесени още пет листа, съдържащи около 100 подписа“, каза Манол Атанасов.\r\nТой посочи, че документите са изпратени до кмета на Община Сопот, до областния управител на Пловдив, след което до Парламентарната група на БСП, защото те са изготвили декларация за опасността от превръщането на общините в България в местни феодални владения. „В Сопот се наблюдава точно такава тенденция“, категоричен е Атанасов. По думите му документите от митинга са изпратени също до председателя на Народното събрание с молба за законодателни инициативи и решения, чрез които да бъдат ограничени по някакъв начин тенденциите за превръщане на общините във феодални владения. „Ако подобни тенденции не бъдат ограничени, то те ще се развиват свободно“, смята председателят на Гражданския комитет в град Сопот. Манол Атанасов каза още, че документите са изпратени също до министър-председателя на България, защото този случай в Сопот касае и изпълнителната власт.\r\n„Законите в България са такива, че един кмет може да бъде освободен само при констатиране на нарушение и при съответно получена осъдителна присъда или чрез собственоръчно подаване на оставка. Тук става дума по-скоро за морален акт – един нормален управляващ би трябвало да се съобрази с недоволството на гражданите“, коментира той.\r\nМанол Атанасов посочи, че протестиращите ще изчакат реакциите на инстанциите, до които документите са изпратени, след което ще решат своите бъдещи ходове по отношение бъдещето на Сопот.\r\nТони МИХАЙЛОВ", "date": "2017.09.30", "title": "Пловдив: Над 300 жители са се включили в подписка за оставка на ръководството на Община Сопот и отмяна на заповедта за отстраняване на директора на къщата музей „Иван Вазов“"}
{"url": "http://www.focus-news.net/news/2017/09/30/2441418/gd-granichna-politsiya-na-gkpp-kapitan-andreevo-ima-3-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход за товарни автомобили. На ГКПП \"Лесово\" има образувана 1,5 км колона от изчакващи товарни автомобили, а на ГКПП \"Капитан Андреево\" - 3 км. Това сочат данни към 13.00 часа, публикувани в сайта на ГД \"Гранична полиция\". На границата с Румъния на ГКПП \"Дунав мост-Видин\" на изход има 1,5 км колона от товарни автомобили.\r\nТрафикът е нормален на всички български контролно-пропускателни пунктове на границите със Сърбия, Македония и Гърция.", "date": "2017.09.30", "title": "ГД \"Гранична полиция\": На ГКПП \"Капитан Андреево\" има 3 км колона от товарни автомобили на изход"}
{"url": "http://www.focus-news.net/news/2017/09/30/2441419/reuters-nyama-otseleli-pri-katastrofata-na-voenen-samolet-v-dr-kongo.html", "text": "Няма оцелели при катастрофата на военен самолет край столицата на Демократична република Конго – Киншаса, предава Reuters, като се позовава на летищните власт.\r\nКъм момента не е известен точният брой на членовете на екипажа, които са били на борда на разбилия се самолет „Антонов Ан-12“. \r\n„Имаше катастрофа на товарен самолет, военен самолет \", заяви Джордж Табора, директор на летището в Киншаса. Той допълни: „Екипажът не е оцелял в катастрофата“.\r\nМашината е трябвало да изпълни полет до град Букаву, но не е излетяла според правилата.\r\nВъздушните злополуки са относително чести в ДР Конго поради занижените стандарти за безопасност. Конгоанските търговски превозвачи нямат право да оперират в Европейския съюз, припомня агенцията..Тереза Герова", "date": "2017.09.30", "title": "Reuters: Няма оцелели при катастрофата на военен самолет в ДР Конго"}
{"url": "http://www.focus-news.net/news/2017/09/30/2441420/plovdiv-v-ramkite-na-4-dni-shte-bade-namaleno-vodopodavaneto-v-grada-poradi-podgotovka-na-pompenite-stantsii-za-esenno-zimniya-sezon.html", "text": "В рамките на 4 дни през октомври ще бъде намалено водоподаването в град Пловдив поради върхова ревизия на съоръженията и подготовка на помпените станции за работа в есенно-зимни условия. Това съобщи за Радио „Фокус“ – Пловдив дежурният диспечер във водоснабдителното дружество. Водоподаването ще бъде нарушено в дните 3, 5, 10 и 12 октомври, за времето между 09.00 и 15.00 часа. В този времеви период на отделните дати ще се извършат профилактични прегледи и подготовка на помпените станции „Юг“, „Север“, „Изток 1“ и „Изток 2“ в град Пловдив.\r\nЗа периода октомври - ноември ще се извърши върхова ревизия на съоръженията и подготовката за есенно-зимния сезон на над 110 помпени станции в Пловдивска област. Те са на територията на общините Асеновград, Карлово, Хисаря, Съединение, Родопи, Раковски, Кричим, Марица и Първомай. От водоснабдителното дружество предупреждават жителите на отделните населени места в съответните общини, че водоподаването ще бъде нарушено в дните на профилактика.\r\nТони МИХАЙЛОВ", "date": "2017.09.30", "title": "Пловдив: В рамките на 4 дни ще бъде намалено водоподаването в града поради подготовка на помпените станции за есенно-зимния сезон"}
{"url": "http://www.focus-news.net/news/2017/09/30/2441421/sofiya-verizhna-katastrofa-e-stanala-na-37-km-na-avtomagistrala-trakiya-v-posoka-sofiya-nyama-postradali.html", "text": "Катастрофа между 3-4 автомобила е станала на 37 км на автомагистрала „Тракия“, между Ихтиман и Вакарел, в посока София, предаде репортер на Агенция „Фокус“.  При инцидента няма пострадали. Нанесени са материални щети по превозните средства. Те са изтеглени в аварийната лента и не затрудняват движението. На място има полицейски екип.", "date": "2017.09.30", "title": "София: Верижна катастрофа е станала на 37 км на автомагистрала „Тракия“, в посока София, няма пострадали"}
{"url": "http://www.focus-news.net/news/2017/09/30/2441422/faz-dzhem-yozdemir-prizova-zeleni-za-edinstvo-pri-pregovorite-za-yamayska-koalitsiya.html", "text": "Председателят на „Зелени“ Джем Йоздемир призова членовете на партията да останат единни при преговорите със Съюза (ХДС/ХСС) и Свободната демократическа партия (СвДП) за формирането на „ямайска коалиция“ в Берлин, съобщава националният ежедневник Die Frankfurter Allgemeine Zeutung.\r\nВ рамките на партиен конгрес в Берлин, Йоздемир припомни, че преди изборите за Бундестаг никой не е искал да се стигне до вариант за създаване „ямайска коалиция“. Той отбеляза, че за партията е важно да работи ефективно за екологията, за силна и справедлива Европа. \r\nСъщевременно бе избран 14-членнен екип, който да води сондажите с възможните партньори за коалиция в Берлин.Тереза Герова", "date": "2017.09.30", "title": "FAZ: Джем Йоздемир призова „Зелени“ за единство при преговорите за „ямайска коалиция“"}
{"url": "http://www.focus-news.net/news/2017/09/30/2441423/dzhumhuriet-v-turtsiya-zapochnaha-da-kartotekirat-detsa-chiyto-roditeli-ne-sa-saglasni-te-hodyat-na-petachna-molitva.html", "text": "Нова „авангардна” практика за петъчната мюсюлманска молитва на деца е въвело ръководството на основното училище „Зафер” в околия Орхангази на провинция Бурса, информира електронното издание на вестник „Джумхуриет”. Училището е построено от общината, чийто кмет е от управляващата Партия на справедливостта и развитието (ПСР). На всички родители и настойници на децата е изпратен специален формуляр, в който има само една опция – те да декларират, че „не желаят да изпращат детето си на петъчна молитва”. Това означава, че само „нежелаещите” вече ще попълват този формуляр, с което се „картотекират” и влизат в една отделна и „специална” категория. \r\nНормалната досегашна практика е в подобни формуляри да има две опции: „желая – не желая”. \r\nМного от родителите реагираха гневно на нововъведението и поискаха обяснение от училищното ръководство. За което бяха нахокани и изгонени с викове и заклинания: „Ако не искате, недейте да подписвате този формуляр” (т.е. съгласни сте детето ви да ходи на петъчна молитва)., посочва още изданието. Георги Димов", "date": "2017.09.30", "title": "Джумхуриет: В Турция започнаха да картотекират деца, чийто родители не са съгласни те ходят на петъчна молитва"}
{"url": "http://www.focus-news.net/news/2017/09/30/2441424/varna-sluzhitel-na-elektrorazpredelitelnoto-druzhestvo-e-zadarzhan-s-200-evro-podkup.html", "text": "Длъжностно лице е задържано в момент на взимане на подкуп. Това съобщиха от пресцентъра на МВР. Спрямо С. С. /47 г./ е повдигнато обвинение по чл. 301, ал. 1 от НК. Процесуално-следствените действия били предприети на 28 септември след получен сигнал за поискана от служител на електроразпределително дружество сума от гражданин, с цел да не извърши действия по служба – налагане на санкция спрямо мъж от Варна, за когото когото преди това е установено, че е манипулирал измервателен уред в частен дом. Непосредствено след приемане на подкуп в размер на 200 евро, С. С. е задържан от полицейски служители. Материалите по случая са докладвани на прокурор от Окръжна прокуратура – Варна, образувано е досъдебно производство.", "date": "2017.09.30", "title": "Варна: Служител на електроразпределителното дружество е задържан с 200 евро подкуп"}
{"url": "http://www.focus-news.net/news/2017/09/30/2441425/prof-nikolay-radulov-za-komisiyata-po-dosietata-anton-todorov-se-postara-da-zasluzhi-nyakakav-post.html", "text": "Антон Тодоров се постара да заслужи някакъв пост. Това каза в интервю за Агенция „Фокус“ проф. Николай Радулов, преподавател в Нов български университет и експерт по национална сигурност по повод „за“ и „против“ закриването на Комисията по досиетата.\r\n„Вие виждате, че от автор на много тежка критика към ГЕРБ и заобикалящите Бойко Борисов, той се превърна едва ли не в негов обожател. Очевидно е, че хората, които се проявяват като старателни блюдолизци са изгодни на всяко управление и те просперират“, коментира проф. Радулов. Според него обаче не става дума за личността на Антон Тодоров, а за безкрайната вреда, която тази комисия и начинът, по който тя е действала са нанесли на националната ни сигурност. По думите му в някои страни са затворили въобще досиетата, в други са дали свободен достъп до тях. „В другите европейски страни никъде нямаше такова остро негодувание, каквото имаше при нас. Съответно не беше нанесена и щета върху националната им сигурност“, коментира експертът по национална сигурност. „Вижте колко много хора на властови позиции  в България са бивши сътрудници на ДС и на криминалните служби. Това, че ги разкриха не доведе до нищо по отношение на тяхното развитие. Доведе до безкрайно отслабване на България от гледна точка на националната сигурност“, допълни той. \r\nДеница КИТАНОВА", "date": "2017.09.30", "title": "Проф. Николай Радулов за Комисията по досиетата: Антон Тодоров се постара да заслужи някакъв пост"}
{"url": "http://www.focus-news.net/news/2017/09/30/2441426/flotilen-admiral-boyan-mednikarov-vvmu-nikola-y-vaptsarov-varna-polaganeto-na-voenna-kletva-e-stara-i-svyata-voinska-traditsiya-simvolizirashta-predanost-dalg-i-chest.html", "text": "Полагането на военна клетва е стара и свята воинска традиция, символизираща преданост, дълг и чест, мъжество и героизъм. Това каза флотилен адмирал проф. д.в.н. Боян Медникаров, началник на Висше военноморско училище (ВВМУ) „Никола Й. Вапцаров”-Варна, по време на тържествения ритуал по полагане на военна клетва от курсантите от випуск 2022 за Военноморските сили и випуск 2023 за Военномедицинска академия – София, предаде репортер на Радио „Фокус“ – Варна. Той отбеляза, че в живота на всеки човек има значими, вълнуващи събития, които оставят дълбоки и трайни следи в неговото съзнание и памет, а споменът за военната клетва и мигът, в който се целува бойното знаме и със затаен дъх се произнасят свещените думи „Заклех се“, остават незабравими. \r\n„Уважаеми курсанти, полагането на военна клетва е свещен завет. Вричайки се във вярност на родината и на българския народ, изпълнявайки безпрекословно заповедите на своите командири и началници, вие ще бъдете добри граждани на тази страна и ще станете достойни нейни офицери. Бъдете верни на думите, защото клетвените слова трябва да бъдат превърнати от вас в дела. Очакват ви неспокойни дни и нощи, наситени с динамика и тежки изпитания. От днес воинската клетва се явява основен закон във вашия живот, опирайки се на всичко положително, наследено от семейството, училището и жизнения път, който имате до този момент. Решението ви да свържете живота си с българските въоръжени сили ще допринесе изключително много за формирането ви като личности и за изграждането на вашите характери. Скъпи курсанти, подготвящи се за Военноморските сили на Република България, днес вие ставате част от голямото семейство на Морско училище. Вашите командири и преподаватели ще ви напътстват през следващите години по пътя на изграждането ви като морски офицери и професионалисти. Традициите и авторитетът на нашата Алма матер се утвърждават вече 136 години и вие трябва да се гордеете, че сте възпитаници на най-старото висше техническо учебно заведение в България.  Годините усилен труд и знанията, получени от вашите преподаватели, ще бъдат основа за висок професионализъм и дръзновение! Следвайте собствения си път уверено, с високо вдигната глава, не се предавайте пред трудностите и изпитанията, с които ще ви изненада животът! Вашият път на военноморски лидери и специалисти трябва да продължи, защото човек се учи, докато е жив и добрият офицер трябва да следва тази максима. Тази воинска клетва има историческо значение за въоръжените сили на Република България“, каза в словото си флотилен адмирал Медникаров. \r\nТой допълни, че за първи път са в строя курсанти, бъдещи военни лекари, които ще придобият своето медицинско образование в Медицински университет – Варна и Военномедицинска академия, а военното си обучение - в Морско училище. „Скъпи бъдещи военни медици, благодаря ви, че приехте предизвикателството да извървите един труден, но интересен път на военния лекар. Професия, отличаваща се с истинска обич и грижа към хората, човешка отзивчивост и висок хуманизъм. Професията на военният лекар е чест и престиж за хиляди специалисти по света, за които спасяването на човешкия живот е призвание и дълг, а патриотизмът – дълбоко осъзнато убеждение, поприще, на което грижовните ви ръце, смелото сърце и любознателният ум са поставени в услуга на хората. Превърнете професията на военния лекар в обичана професия, изучавайте всичко ново, лекувайте болните с чувство за грижовност с искрено внимание към всеки, защото не можеш да бъдеш истински лекар без състрадание“, допълни проф. Медникаров. \r\nТой се обърна и към присъстващите родители с призив да помагат на децата си, да им дават вяра и сили, за да изпълнят с чест изискванията и отговорността на военната клетва. „Скъпи курсанти, пожелавам ви дръзновение, вдъхновение и гордост. С думите „Заклех се“ вие изразявате готовността си да следвате заветите на дедите ни, оставени от Аспаруховите конници, от хайдути и опълченци, от славните ни пълководци и хилядите войни, положили кости, за да я има България. Градете нейният утрешен ден, защото вие сте наследници на героичен народ, изградил не една държава и съхранил себе си през вековете. Бъдете верни на думите, които изрекохте! На добър час и попътен вятър“, каза още в словото си флотилен адмирал Боян Медникаров. \r\nМарияна ВАЛЕНТИНОВА", "date": "2017.09.30", "title": "Флотилен адмирал Боян Медникаров, ВВМУ „Никола Й. Вапцаров”-Варна: Полагането на военна клетва е стара и свята воинска традиция, символизираща преданост, дълг и чест"}
{"url": "http://www.focus-news.net/news/2017/09/30/2441427/mvr-zamestnik-ministar-stefan-balabanov-dade-starta-na-xxv-natsionalen-konkurs-paten-politsay-na-godinata-v-stara-zagora-62-ma-sastezateli-shte-se-boryat-za-priza.html", "text": "В Стара Загора беше даден стартът на XXV Национален конкурс „Пътен полицай на годината“ – 2017. Това съобщиха от пресцентъра на МВР. На официалната церемония по откриването присъстваха зам.-министърът на вътрешните работи Стефан Балабанов, зам.-главният секретар на МВР главен комисар Георги Арабаджиев, зам.-министърът на транспорта, информационните технологии и съобщенията Ангел Попов, областният управител на Стара Загора Гергана Микова, зам.-директорът на ГДНП ст. комисар Тодор Гебенаров, началникът на отдел „Пътна полиция“ в ГДНП комисар Бойко Рановски, гл. секретар на СБА Стоян Сентов и зам.-генералният директор на БЧК д-р Надежда Тодоровска. На трибуната присъстваха и гости от Гърция, Румъния и Нидерландия. \r\nСъстезанието, което ще определи победителя в конкурса, е в няколко етапа -  управление на мотоциклет, на автомобил, стрелкова подготовка, теоретична подготовка и оказване на долекарска помощ. \r\nСтартът на надпреварата на пистата бе даден от зам.-министър Стефан Балабанов. Първите обиколки на трасето на мотоциклетистите направи Евгени Йолдов, представител на МС Фрий уинд райдърс, а на автомобилите -  Драгомир Желязков от Старозагорския ретро клуб.  \r\nПо утвърдила се в последните три години традиция и сега, успоредно с надпреварата се провежда и Седмицата за превенция на детската пътна безопасност /25 септември – 1 октомври/. По този повод Пътна полиция и партньорите от Академията на МВР, Българския Червен кръст, Съюза на българските автомобилисти, Областното управление на образованието – Стара Загора, Отдел за закрила на детето при Дирекция „Социално подпомагане” – Стара Загора, ДИДАСКО, мотоклуб MC Free Wind Riders, автомобилен Ретро клуб Стара Загора и др. бяха подготвили превантивни материали, изложба на детски рисунки, забавни занимания, демонстрации на технически средства и др.", "date": "2017.09.30", "title": "МВР: Заместник-министър Стефан Балабанов даде старта на XXV Национален конкурс „Пътен полицай на годината“ в Стара Загора, 62-ма състезатели ще се борят за приза"}
{"url": "http://www.focus-news.net/news/2017/09/30/2441428/blagoevgrad-narusheno-e-vodopodavaneto-v-nyakolko-rayona-na-dobrinishte-zaradi-remont-na-ulichen-vodoprovod.html", "text": "Нарушено е водоподаването в няколко района на Добринище заради ремонт на уличен водопровод. Това съобщи за Радио „Фокус“ – Пирин Зоя Драгова, технически секретар във водоснабдителното дружество, обслужващо областта. Дейностите по подобряване на съоръжението, което се намира на улица „Хан Аспарух“ в град Добринище ще продължат до 6 октомври. В този период, от 9.00 до 16.30 часа, ще бъде нарушено водоподаването по улиците: „Хан Аспарух”, ул. „Пирин”, ул. „Петър Галчев”, ул. „Бачо Киро”, ул. „Г. Бенковски”, ул. „Чобан Бойчо” и ул. „Цар Самуил” в гр. Добринище. „Препоръчваме на потребителите, които ще бъдат засегнати от нарушаване на водоподаването, да се запасят с необходимото им количество вода за питейно-битови нужди. Извиняваме се за причиненото временно неудобство“, каза още Драгова.", "date": "2017.09.30", "title": "Благоевград: Нарушено е водоподаването в няколко района на Добринище заради ремонт на уличен водопровод"}
{"url": "http://www.focus-news.net/news/2017/09/30/2441429/tasnim-iran-i-irak-planirat-savmestni-voenni-ucheniya-v-blizkite-dni.html", "text": "Въоръжените сили на Иран и съседен Ирак планират да организират съвместни военни учения в следващите дни, съобщи заместник-началникът на Генералния щаб на Въоръжените сили на Иран Масуд Джазайери, предава информационната агенция Tasnim.\r\nПланираните военни учения са отговор на референдума за независимост на Иракски Кюрдистан. В рамките на среща с иракския си колега, генерал Джазайери подчерта, че Техеран се застъпва за териториалната цялост на Ирак и признава за незаконен плебисцита, организиран от Ербил\r\nКомандирът добави, че са взети необходимите решения за гарантиране на сигурността по общите граници и за приемане на силите на иракското централно правителство, разположено по граничните пунктове..Тереза Герова", "date": "2017.09.30", "title": "Tasnim: Иран и Ирак планират съвместни военни учения в близките дни"}
{"url": "http://www.focus-news.net/news/2017/09/30/2441430/pazardzhik-politseyski-patrul-e-razpolozhen-na-vhoda-na-grada-sreshtu-zatvora-v-posoka-tsentara.html", "text": "Полицейски патрул с номер 5156 е разположен на входа на града срещу затвора в посока центъра, предаде репортер на Агенция „Фокус“. \r\nСлед тунел „Траянови врата“ на АМ „Тракия“ в посока Пловдив вали дъжд, пътните настилки са мокри и хлъзгави. \r\n\"Фокус\" призовава водачите да шофират съобразено с метеорологичните условия.", "date": "2017.09.30", "title": "Пазарджик: Полицейски патрул е разположен на входа на града срещу затвора в посока центъра"}
{"url": "http://www.focus-news.net/news/2017/09/30/2441431/akad-georgi-markov-septemvriyskoto-vastanie-e-vrah-na-kravoprolitnata-grazhdanska-voyna-v-balgariya-v-koyato-zagivat-hilyadi-balgari-ot-dvete-strani-na-barikadata.html", "text": "Септемврийското въстание е връх на кръвопролитната гражданска война в България, в която загиват хиляди българи от двете страни на барикадата. Това каза историкът акад. Георги Марков в интервю за Агенция „Фокус“ за Септемврийското въстание през 1923 г., продължило от 23 до 30 септември. „Преди всичко то е извършено по заповед на Коминтерна. По това време Сталин иска да докаже на света, че има втора революционна вълна в Европа. В Москва решават да вдигнат две въстания. Едното е на Германската комунистическа партия в Хамбург, а другото е в България“, обясни акад. Марков. Историкът поясни, че то увлича предимно земеделците, които се чувстват засегнати от преврата на 9 юни и от убийството на техния водач Александър Стамболийски. „По места има наистина силни изяви, но то е обречено. Илюзия е, че тогава Българската армия нямало да стреля срещу своите бащи в тази гражданска война. Армията си изпълнява дълга и смазва въстанието. Има жестокости от двете страни. В Северозападна България са разстрелвани и заложници. Освен армиите са действали и така наречените шпицкоманди по германски образец от запасни офицери и подофицери, които са помагали на армията да смаже въстанието. Загиват 5-6 хиляди българи. Не ги деля на „комунисти“ и на „фашисти“, допълни историкът. Акад. Георги Марков обърна внимание, че ръководителите на въстанието, които Марксистко-Ленинската историография е прославяла 45 години, вместо в Старозагорско, където избухва въстанието, са се отдалечили в Северозападна България, за да могат да избягат през Югославия във Виена. Акад. Марков допълни, че оттам са написали едно обращение: „Горе главите, славни борци“, докато тук вече са сечали главите на участниците. „Става дума за Васил Коларов и Георги Димитров и за тяхното обкръжение. Те просто жертваха хиляди българи, за да изпълнят заповедта на Коминтерна“, коментира още историкът.\r\nДеница КИТАНОВА", "date": "2017.09.30", "title": "Акад. Георги Марков: Септемврийското въстание е връх на кръвопролитната гражданска война в България, в която загиват хиляди българи от двете страни на барикадата"}
{"url": "http://www.focus-news.net/news/2017/09/30/2441432/erdogan-za-sanktsiite-sreshtu-severen-irak-vsichki-optsii-za-reaktsiya-stoyat-na-dneven-red.html", "text": "Президентът на Турция Реджеп Тайип Ердоган сложи точка на споровете и различните мнения в страната по отношение на възможните санкции след референдума за независимост на Северен Ирак, информира електронното издание на вестник „Ватан”. „Всички възможни санкции са актуални и са на дневен ред. Няма нещо, за което да кажем, че „категорично няма да го направим”. По време и на визитата ми в Иран (на 4 октомври – бел. на „Фокус”) ще разговаряме по тези опции за реакция срещу автономното кюрдско управление в Северен Ирак и за тяхното съгласуване.”, категоричен е Ердоган, цитиран от изданието.\r\nОсвен това турският президент предупреди всички министри, депутати и ръководители в управляващата Партия на справедливостта и развитието (ПСР) по отношение на партийната политика и особено във връзка ограниченията и санкциите, които Турция ще приложи спрямо Северен Ирак. На заседание на Централния изпълнителен и ръководен комитет (ЦИРК) на ПСР Ердоган обърна сериозно внимание на някои „непремерени изказвания” през последните дни. На първо място критиките му са към министъра на икономиката Нихат Зейбекчи, който каза, че е погрешно да се прилагат икономически санкции и че няма указания за ограничаване на търговията и за затваряне на ГКПП със Северен Ирак.  Освен това Ердоган намира за погрешна позицията на депутата от Диарбекир Галип Енсариоглу, който оцени като „по принцип погрешна” позицията на Анкара срещу референдума в Северен Ирак, посочва още „Ватан”.  Георги Димов", "date": "2017.09.30", "title": "Ердоган за санкциите срещу Северен Ирак: Всички опции за реакция стоят на дневен ред"}
{"url": "http://www.focus-news.net/news/2017/09/30/2441433/vitseadmiral-emil-eftimov-zam-nachalnik-na-otbranata-rabotim-za-razvitie-na-vaorazheni-sili-adekvatni-na-savremieto.html", "text": "Работим за развитие на въоръжени сили, адекватни на съвремието. Това каза заместник-началникът на отбраната вицеадмирал Емил Ефтимов по време на тържествения ритуал по полагане на военна клетва от курсантите от випуск 2022 за Военноморските сили и випуск 2023 за Военномедицинска академия – София, който се проведе във Висшето военноморско училище „Н. Й. Вапцаров“ във Варна, предаде репортер на Радио „Фокус“ – Варна. „За мен е чест от името на началника на отбраната да поздравя курсантите от випуск 2022 и 2023 с деня на полагане на военна клетва. Скъпи курсанти, изричайки клетвените слова и целувайки националното знаме, вие съзнателно и отговорно изразихте своята готовност да служите на родината и обществото. Вашият избор е достоен за уважение. Пред вас стоят нелеки дни и години на обучение. Ще останат спомени, ще преодолеете предизвикателства и трудности, но не се съмнявам, че ще се справите. Клетвеният ден е вълнуващ и за родителите, но нека да ви уверя, че към вашите грижи се присъединяват и грижите на ръководството, команден състав и преподавателите на Висшето военноморско училище, на Военномедицинска академия и на Медицински университет във Варна. Не се съмнявам, че съвместните ни усилия ще доведат до професионалното и личностно израстване на вашите деца. Уважаеми курсанти, нека ви уверя, че ние работим за развитие на въоръжени сили, адекватни на съвремието, за да може, завършвайки нелекия път на обучение, да се присъедините към въоръжени сили, технологично развити, даващи възможности за професионално и личностно израстване, поддържайки адекватен социален статус. Поздравявам ви с деня на полагане на военна клетва. На добър час и щастливо плаване!“, каза още началникът на отбраната вицеадмирал Емил Ефтимов. \r\nМарияна ВАЛЕНТИНОВА", "date": "2017.09.30", "title": "Вицеадмирал Емил Ефтимов, зам.-началник на отбраната: Работим за развитие на въоръжени сили, адекватни на съвремието"}
{"url": "http://www.focus-news.net/news/2017/09/30/2441435/si-dzinpin-v-momenta-nay-vazhnoto-sabitie-v-kitaysko-amerikanskite-otnosheniya-e-badeshtata-vizita-na-donald-tramp.html", "text": "Китайският президент Си Дзинпин обяви в събота, „че най-важното събитие“ в китайско-американските отношения е „визитата на президента Доналд Тръмп през ноември“, предава местната агенция Xinhua. \r\nИзявлението му е направено в деня, в който министърът на отбраната на САЩ Рекс Тилърсън посети страната за да се срещне със Си Дзинпин. Двамата ще обсъдят кризата на корейския полуостров.  Цанко Цолов", "date": "2017.09.30", "title": "Си Дзинпин: В момента най-важното събитие в китайско-американските отношения е бъдещата визита на Доналд Тръмп"}
{"url": "http://www.focus-news.net/news/2017/09/30/2441436/korneliya-ninova-kmetovete-na-bsp-rabotyat-za-zhitelite-a-tezi-na-gerb-za-rodninite-i-firmite-si.html", "text": "\"Усетихте ли в семействата си излишъка в бюджета и преборената контрабанда? Вчера г-н Цветанов се похвалил пред вас как правителството се е преборило с контрабандата и събрало милиарди в хазната. Има и икономически растеж. Като добавим и десетте милиарда заеми на ГЕРБ, в бюджета има много пари. Имам простичък въпрос към вас: вие какво усетихте в семействата си от това държавно благосъстояние? Има ли приличен път до вашето село, а здравна служба, линейка и аптека? По-спокойни ли сте нощем, че някой няма да ви нападне и пребие в дома ви? По-лесно ли си плащате сметките и намаляха ли ви вересиите в магазина?\". Това заяви лидерът на БСП Корнелия Нинова на среща със симпатизанти в с. Стефан Караджа, където с нея бе кандидатът за кмет на Вълчи дол Людмила Петкова, съобщиха от пресцентъра на Националния съвет на БСП. Тя призова събралите се  да кажат  три неща от техния живот, които сега са по-добре отпреди и веднага би оттеглила критиките към правителството на Борисов. \"Ако не искате това да продължава, да се хванем заедно и да го променим\", каза още тя. Нинова подчерта, че кметовете на БСП няма да обещават чудеса и даде  примери. Тя подчерта, че от 2009 г. досега управлението на ГЕРБ е закрило 17 болници. \"Община Гоце Делчев, с наш кмет, осигури 5 милиона, за да си спаси общинската болница от закриване. Община Трън, също управлявана от ГЕРБ, влезе във водна асоциация по заповед \"отгоре\" и цената на водата там скочи с 20 ст. Община Кресна, чийто кмет е от БСП, не го направи и цената за населението не се увеличи. Наш кмет на малка община - Тунджа, премахна таксите за ясли и детски градини и там семействата не плащат нищо. Само на около 70 км. оттам, в община Ямбол - голяма община с финансови възможности, управлявана от ГЕРБ, таксите са 38 лв\", обясни председателят на БСП. Тя бе категорична, че разлика има - кметовете на БСП работят с каквото могат да помогнат за жителите на общините си.  \"Кметовете на ГЕРБ помагат на роднините и фирмите си - вижте суджука, вижте Хасково. Вижте общинските им съветници в Ботевград - ще се избият помежду си за пари и далавери. Мислите ли, че ги е грижа за вас?\", попита Корнелия Нинова.", "date": "2017.09.30", "title": "Корнелия Нинова: Кметовете на БСП работят за жителите, а тези на ГЕРБ - за роднините и фирмите си"}
{"url": "http://www.focus-news.net/news/2017/09/30/2441437/irakski-i-iranski-voyski-zapochnaha-obshto-uchenie.html", "text": "Държавният телевизионен канал на Иран оповести, че войски на Иран и на Ирак за започнали съвместно учение по границата на двете страни, предаде електронното издание на вестник „Милиет”. По този начин след Турция, Иран провежда съвместно военно учение и с Иран в отговор на референдума за независимост на кюрдите. През цялата изминаваща седмица иракски военни участваха в общо военно учение с турската армия в близост до ГКПП „Хабур” на границата със Северен Ирак. \r\nИнформацията за новото иранско-иракско военно учение е предадена и от агенция „Ройтерс” като „Новина в последната минута”, посочва още турското издание.    Георги Димов", "date": "2017.09.30", "title": "Иракски и ирански войски започнаха общо учение"}
{"url": "http://www.focus-news.net/news/2017/09/30/2441438/kontraadmiral-mitko-petev-v-tsennostnata-sistema-na-balgarskiya-narod-ima-edin-vissh-ideal-da-se-zashtiti-rod-rodina-i-bashtino-ognishte.html", "text": "В ценностната система на българския народ има един висш идеал - идеалът да се защити род, родина и бащино огнище. Това заяви командирът на Военноморските сили контраадмирал Митко Петев по време на тържествения ритуал по полагане на военна клетва от курсантите от випуск 2022 за Военноморските сили и випуск 2023 за Военномедицинска академия – София, който се проведе във Висшето военноморско училище „Н. Й. Вапцаров“ във Варна, предаде репортер на Радио „Фокус“ – Варна. По думите му именно затова българинът знае, че в дни на изпитания често единственият път към безсмъртието е готовността да дадеш своя живот. \r\n„В тези изпитания човекът с пагони има нужда от морална подкрепа и тази морална подкрепа е военната клетва. Военната клетва, която е била винаги част от българските военни традиции, чийто корени са в нашето национално-освободително движение, там, където комити, революционери, буйни глави, хора, обрекли себе си на свободата на България, са се клели пред камата, револвера и Евангелието, за да поставят България над всичко. Уважаеми курсанти, военната клетва ще бъде ваш помощник, ваша подкрепа, не само в дните на изпитания, но тя ще бъде и верен компас във вашето ежедневие, защото професията на военния моряк е свързана с предизвикателства, които трябва да се преодолеят в борбата с морската стихия. Професията на военния медик е обвързана с предизвикателствата да спасиш човешки живот в изключително тежки условия. Убеден съм, че вие ще израснете, скъпи курсанти, като достойни морски офицери. А вие, уважаеми курсанти-военни медици, обвързвайки се с две клетви – едната военна, пред род и родина, в името на българщината, и втората – Хипократовата клетва, в името на хуманността, ще намерите своя път, уважение и признание в обществото“, допълни контраадмирал Митко Петев. \r\nТой поздрави и родителите на курсантите за това, че са успели да видят своите синове и дъщери укрепнали, готови да поемат отговорността за своя живот и за живота на другите, за бъднината на България. „Честит празник и пълен напред!“, каза още контраадмирал Митко Петев. \r\nМарияна ВАЛЕНТИНОВА", "date": "2017.09.30", "title": "Контраадмирал Митко Петев: В ценностната система на българския народ има един висш идеал - да се защити род, родина и бащино огнище"}
{"url": "http://www.focus-news.net/news/2017/09/30/2441439/reks-tilarsan-v-pekin-sasht-razpolagat-s-kanali-za-komunikatsiya-sas-severna-koreya-proveryava-se-gotovnostta-na-phenyan-za-pregovori.html", "text": "Министърът на отбраната на САЩ Рекс Тилърсън заяви по време на визитата си в Пекин в събота, че Вашингтон разполага с няколко отворени канала за комуникация със Северна Корея, предава AFP. От Белия дом проверяват готовността на  Пхенян да започне преговори за спиране на ядрената си програма, каза още Тилърсън. \r\nПо неговите думи: „Проверяваме, така че следете събитията. Имаме линии за комуникация с Пхенян. Не сме в тъмна ситуация, не сме на тъмно, имаме 2-3 канала отворени към Пхенян.  Цанко Цолов", "date": "2017.09.30", "title": "Рекс Тилърсън в Пекин: САЩ разполагат с канали за комуникация със Северна Корея, проверява се готовността на Пхенян за преговори"}
{"url": "http://www.focus-news.net/news/2017/09/30/2441440/ministar-nikolina-angelkova-uvelichihme-prihodite-ot-kontsesii-i-naemi-na-morski-plazhove.html", "text": "Увеличихме приходите от концесии на морски плажове на почти 19-20 млн. лв., като през миналата година те бяха 13-14 млн. С 50% повишихме събираемостта от наемите от плажове и положителното е, че намаляват нарушенията на техните стопани. Това каза министърът на туризма Николина Ангелкова в предаването „Седмицата на Дарик радио”, съобщиха от пресцентъра на Министерството на туризма. Тя припомни, че ведомството е извършило над 380 проверки това лято, а през септември бяха финалните инспекции. При констатирани нарушения проверяващите издават предписания с посочен срок за отстраняване и ако това не бъде изпълнено, се плаща неустойка или глоба в зависимост от договора с министерството. При системно нарушение концесионната комисия може да предложи да се прекрати договорът, категорична бе министърът. \r\nНиколина Ангелкова увери, че с предложените още миналата година промени в ЗУЧК, публикувани за ново обществено обсъждане, морските плажове ще се разделят на четири категории в зависимост от мястото и функциите им. След обособяването в групи ще имаме различни методики за определяне на минималното концесионно възнаграждение и така по различен начин ще се определят цените за чадъри и шезлонги. Очаквам най-късно до началото на 2018-а да се приемат тези промени и България да има за следващия сезон 4 групи плажове с регламентиран достъп и транспорт до тях, каза тя.\r\nМинистърът подчерта, че казусът за съдбата на „Слънчев бряг” АД не е еднозначен и е сложен. Курортът е със смесена собственост - 75 на сто на държавата и 25% на частни миноритарни акционери. Финализираме финансово-правния анализ какво ще струва на държавата, ако се прехвърлят акциите на дружеството към общината. Трябва да се изплатят акциите на миноритарните собственици, а те не са съгласни и решението няма да бъде взето само от мен. То ще зависи от това колко ще ни струва промяната и дали общината ще е по-добър  стопанин, посочи Ангелкова.\r\nВ Сл. бряг има отделни части за забавление, както и за семейна почивка, законът не дели курортите по видове. За миналата година тук са пренощували почти 1 млн. тур, а приходите от туризъм са над 1,2 млрд. По-важно е да се фокусираме върху различните видове туризъм и кои услуги могат да разширят крилата на сезона, за да се използва ефективно базата. Министърът поясни, че с промените в Закона за туризма ще се обособи статутът на националните  курорти по отношение на инфраструктура, благоустройство, облик, реклама, обособени зони за забавления, закрити пазари и др.\r\nНиколина Ангелкова представи и разработената от министерството  и общините инвестиционна карта на туризма в България, като подчерта, че важен приоритет в работата на ведомството е да се намали административната тежест за бизнеса, включително инвеститорите. Промените в Закона за туризма ще облекчат  процедурите за категоризиране на обектите и ще намалят документи на хартия, които е необходимо да се извеждат. Основните обекти в картата са културно-исторически забележителности, СПА центрове и др. Например за банята във Вършец, която е към  Министерството на здравеопазването, се търси инвеститор.\r\nГолемите туроператори желаят да изграждат 5-звездни хотели на Черноморието ни, акцентира още министърът. За 2018 г те се запълват най-бързо, като ръстът на туристите изпреварва ръста на изграждане на такива обекти. Очаква се 2019-20 г. да отворят  пет 5-звездни хотела от групите на Томас Кук и ТУИ, водим разговори и за изграждане  на такива хотели в София с Джумейра, Фор Сийзънс, Мериот. Най-късно 2019 ще отвори и хотел  Хаят до паметника на Левски в столицата, съобщи още тя.\r\nАктивно ще е българското присъствие и на туристическите изложения. Предстои борсата в Лондон през ноември, където ще се представим с национален щанд. Там за първи път ще покажем нова инициатива -  т.нар. дигитален корнер съвместно с Русенския университет. Тя дава възможност  на място да се изработят сувенири от 3D принтер с добавяне на виртуална реалност към различни туристически обекти. Опитваме се да покажем по нов начин и 100-те национални обекта по проекта „Аз обичам България”, като на специално място в интернет платформата всеки може да демонстрира каква забележителност е посетил. Така инициативата се надгражда на практика, стана ясно от думите на министъра.\r\nТя подчерта също, че рекламата на България става все по-ефективна и изпреварваща. За активните летни месеци над 4 млн. туристи са посетили страната ни, което е  ръст от 7,5% спрямо миналото лято.Очакваме 7-8 процента ръст с крилата на сезона. До август имаме над 6, 5 млн. чужди туристи  и ръст 7,9%, следователно резултатите от рекордната 2016-а не са били еднократни.\r\nНещо повече, от следващата седмица в Ню Йорк се откриват четири дигитални  билборда на България – обща визия, културно-исторически, балнео- и зимен туризъм. Предстои тази кампания да продължи и в Чикаго, Лос Анджелис, Лас Вегас, Вашингтон. По отношение на далечните пазари стартираме кампания и в Китай, където в Шанхай се откри първият туристически информационен център на страната ни. В Япония и Индия също предстоят такива дейности, посочи още министър Ангелкова.", "date": "2017.09.30", "title": "Министър Николина Ангелкова: Увеличихме приходите от концесии и наеми на морски плажове"}
{"url": "http://www.focus-news.net/news/2017/09/30/2441441/akad-georgi-markov-zaradi-beliya-i-cherveniya-teror-zaginaha-nevinni-hora-koito-tryabva-da-pochitame.html", "text": "Заради \"белия\" и \"червения\" терор загинаха невинни хора, които ние трябва да почитаме. Това каза историкът акад. Георги Марков в интервю за Агенция „Фокус“ за Септемврийското въстание през 1923 г., продължило от 23 до 30 септември. „Моят съвет към политиците е да не се ровят с мръсни ръце във все още незарасналите рани в снагата на българския народ. Ние трябва да ги излекуваме, да се осмисли гражданската война. Трябва да се разбере, че не е права тази наша поговорка: „На чужд гроб не плачи“. Не мога да я разбера и приема, защото и от двете страни от тази барикада на гражданската война има жертви, има и невинни жертви. За да има помирение, това трябва да се признае и от двете страни. Става въпрос за национално съгласие, както стана в Испания. Три години гражданска война, победителят Франсиско Франко ги помири. Той издигна паметник „Долината на падналите“ и там е написал: „Те искаха доброто на Испания“. Там погребаха комунисти, националисти, анархисти, социалисти и всякакви. В Гърция пак имаме три години гражданска война от 1946 до 1949 г. Как можаха и там да се помирят? Крайно време е да се научи урокът на историята в името на помирението и националното съгласие”,  посочи акад. Георги Марков. \r\nДеница КИТАНОВА", "date": "2017.09.30", "title": "Акад. Георги Марков: Заради \"белия\" и \"червения\" терор загинаха невинни хора, които трябва да почитаме"}
{"url": "http://www.focus-news.net/news/2017/09/30/2441442/zam-ministar-denitsa-nikolova-mrrb-shte-zashtitava-politikata-za-balansirano-razvitie-na-regionite-kato-osnoven-prioritet-po-vreme-na-predsedatelstvoto-na-es.html", "text": "Над 24 млн.лв. са предвидените инвестиции по Оперативна програма „Региони в растеж“ 2014-2020 г. в Перник, отделно са инвестициите по програмите за териториално и трансгранично сътрудничество, на които общината е бенефициент. Те са от изключително значение за развитие на икономиката и обновяване на населените места, затова за Министерството на регионалното развитие и благоустройството (МРРБ) е от изключително значение да защити този тип финансиране и след 2020 г. и ще го отстоява като основен приоритет по време на Българското председателството на ЕС. Това заяви в Перник заместник-министърът на регионалното развитие и благоустройството Деница Николова, която участва в обществено обсъждане за програмата за предстоящото Председателство на Съвета на Европейския съюз и приоритетите в ресора на МРРБ, съобщиха от пресцентъра на МРРБ. В инициативата участие взеха кметът на община Перник Вяра Церовска, заместник-областните управители Иво Иванов и инж. Васил Павлов, заместник-кметовете на община Перник, експерти от администрацията и др. \r\nЗаместник-министър Николова посочи, че благодарение на европейската солидарност и подкрепата на правителството Перник променя своя облик,  създава се икономическа активност и се откриват повече работни места. „В партньорство с общината правим всичко възможно да направим Перник, макар и сателитен град на столицата, в икономически развит център“, каза тя. Заместник-министърът коментира, че основните приоритети на МРРБ по време на председателството на ЕС ще бъдат развитие на градската политика в ЕС, териториалното сближаване, намаляване на различията между регионите и отделните страни членки в ЕС. „Териториалното сближаване е третият стълб на кохезионната политика,  като възможност за намаляване на икономическите, социалните и демографски дисбаланси“, заяви Николова. Тя напомни, че България в програмния период до 2020 г. ще  получи над 7,6 млрд. евро по оперативните програми, които се инвестират именно в тази посока.\r\nФормира се тенденция финансирането от ЕС да се налага и концентрира в големите градски центрове, което води до дисбаланс в периферните региони, обърна внимание Николова. „Националната политика, която ще следваме по време на председателството, е да защитаваме и насърчаваме полицентричния модел на развитие, което да доведе до финансиране и развитие и на по-малките населени места. В противен случай ще е трудно  балансирано да развием регионите на страната, защото основният фокус са големите градове. Ето защо е важно да защитим финансиране от ЕС за цялата територия на страната“, категорична бе тя. Според заместник-министъра трябва да се положат усилия и за налагане на политика за регионално развитие и чрез секторните ведомства. В момента всяко отделно държавно ведомство има собствена визия и стратегия за развитие, в които фокусира  ресурсите, с които разполага. „Трябва да развием синергията между регионалното развитие и секторната политика, за да постигнем по-голям ефект от инвестициите, които влагаме“, заяви Николова. По думите й, това трябва да има ключова роля на национално ниво, която да има и приемственост в бъдещи правителства, като бъдеща визия за развитие на страната.\r\nВ Перник зам.-министър Деница Николова, кметът Вяра Церовска и посланикът на Сърбия у нас  Владимир Чургус откриха „Трансграничен панаир на занаятите“ под надслов „За да отидете далеч, вървете заедно“, организиран от Програмата за трансгранично сътрудничество ИНТЕРРЕГ ИПП България – Сърбия 2014-2020. С него в града се отбелязва Денят на европейското сътрудничество.\r\n„Радвам се, че заедно празнуваме този празник на европейската солидарност. Средствата, които отделя ЕС, подкрепяйки регионите, помагат за постигането на ефект за регионите и хората в тях да живеят по-добре. Европа е без граници, когато искаме да постигаме резултати, да съхраняваме и развиваме културно-историческото си наследство и идентичност, за да постигнем приемственост за бъдещите поколения. Надявам се със занаятите младите хора да научат много за миналото ни“, заяви при откриването зам.-министър Николова. \r\nВ празника участие вземат  редица сръбски и български занаятчии от трансграничния регион, които демонстрират съхранени от миналото традиционни занаяти. Сред участниците  има занаятчии от Пантелей (Ниш, Сърбия) и Радомир, Кюстендил, София, Драгоман и Ярджиловци (България). Гостите на празника могат да се запознаят с ръчно изработени от майсторите бродерия и плетива, дърворезба и стъклопис, кожени и глинени изделия и много други. Особено атрактивен е българският щанд за изработка на сувенири от царевични листа.", "date": "2017.09.30", "title": "Зам.-министър Деница Николова: МРРБ ще защитава  политиката за балансирано развитие на регионите , като основен приоритет по време на председателството на ЕС"}
{"url": "http://www.focus-news.net/news/2017/09/30/2441443/afp-hilyadi-izlyazoha-na-miting-v-ispaniya-v-podkrepa-na-tselostta-na-stranata.html", "text": "Хиляди испанци изляза на митинг в подкрепа на целостта на страната, ден преди провеждането на насрочения за неделя референдум за независимост на Каталония, предава AFP. \r\nДемонстрацията се провежда в централната част на Мадрид, на площада пред кметството. Събралите се скандират „Каталония е част от Испания“ и „Аз съм испанец, испанец, испанец“ – вик, който често се чува по време на мачовете на националния отбор на страната. Чуват се призиви за арест на каталонския лидер Карлос Пучдемон.   Цанко Цолов", "date": "2017.09.30", "title": "AFP: Хиляди излязоха на митинг в Испания в подкрепа на целостта на страната"}
{"url": "http://www.focus-news.net/news/2017/09/30/2441444/prof-d-r-lyubomir-aleksiev-voennomeditsinska-akademiya-za-parvi-pat-balgarski-voenni-meditsi-kursanti-polagat-kletva-pred-narod-i-rodina.html", "text": "Днес е уникален и знаменателен ден за българската военна медицина. За първи път български военни медици курсанти полагат клетва пред народ и родина. Това каза проф. д-р Любомир Алексиев, заместник-началник на Военномедицинска академия, по време на тържествения ритуал по полагане на военна клетва от курсантите от випуск 2022 за Военноморските сили и випуск 2023 за Военномедицинска академия – София, който се проведе във Висшето военноморско училище „Н. Й. Вапцаров“ във Варна, предаде репортер на Радио „Фокус“ – Варна. „Сбъдна се мечтата на поколения военни лекари да имаме пълноценно военно медицинско образование за нашите лекари, които осигуряват въоръжените сили. Уважаеми курсанти, предстои ви тежко шестгодишно обучение по медицина, в същото време ще се обучавате и в сложната военна наука. Очакванията към вас са огромни. Пожелавам ви от името на ръководството на Военномедицинска академия успешно полагане на изпитите и след шест години да видим първия випуск офицери медици за българските въоръжени сили. На добър път“, заяви проф. д-р Любомир Алексиев. \r\nМарияна ВАЛЕНТИНОВА", "date": "2017.09.30", "title": "Проф. д-р Любомир Алексиев, Военномедицинска академия: За първи път български военни медици курсанти полагат клетва пред народ и родина"}
{"url": "http://www.focus-news.net/news/2017/09/30/2441445/anadolu-agency-erbil-prizova-bagdad-i-oon-da-vdignat-blokadata-na-poletite-za-regiona.html", "text": "Властите в Ербил призоваха Багдад и ООН да вдигнат наложената блокада върху полетите към района на Иракски Кюрдистан, предава Anadolu Agency. \r\nВ изявлението, направено късно вечерта в петък, ембаргото е определено като „колективно наказание“, като се обръща внимание на факта, че това би попречило на войната срещу „Ислямска държава“, и най-вече на лечението на ранените в битка, които имат нужда от третиране в чужбина. \r\nАгенцията припомня, че правителството в Багдад и ООН блокираха всички полети към и от района на Иракски Кюрдистан след проведения там референдум за независимост. Цанко Цолов", "date": "2017.09.30", "title": "Anadolu Agency: Ербил призова Багдад и ООН да вдигнат блокадата на полетите за региона"}
{"url": "http://www.focus-news.net/news/2017/09/30/2441446/madrid-politsiyata-e-zapechatala-1300-izbiratelni-sektsii-v-kataloniya.html", "text": "Полицията на Каталония е запечатала 1,300 избирателни секции, подготвени за референдума за независимост на областта, съобщиха в събота от централното правителство, предава AFP. Акцията е част от действията на властите да спрат провеждането на вота, който бе обявен за незаконен от Мадрид. В съобщението се казва, че „от 2,315 избирателни секции…, 1,300 са били запечатани“ от полицейските сили на Каталония, като се съобщава още, че 163 от тях са били окупирани мирно от местни хора, обявили се против референдума. Според властите, те могат да си тръгнат по всяко време, но на никого няма да бъде позволено да влезе.  Цанко Цолов", "date": "2017.09.30", "title": "Мадрид: Полицията е запечатала 1,300 избирателни секции в Каталония"}
{"url": "http://www.focus-news.net/news/2017/09/30/2441447/ekipat-na-ou-kiril-hristov-stara-zagora-se-obyavi-protiv-uvolnenieto-na-direktora-na-kashta-muzey-ivan-vazov-sopot-stefan-filchev.html", "text": "Ръководството и учителите на ОУ „Кирил Христов“-Стара Загора се обявиха против уволнението на директора на къща музей „Иван Вазов“-Сопот Стефан Филчев. Това съобщи за Радио „Фокус“-Пловдив директорът на учебното заведение Господин Балъкчиев. По думите му мотивацията екипа на училището за обявяването му против отстраняването на Стефан Филчев се състои от четири опорни точки. Първата от тях е, че контактите на ОУ „Кирил Христов” с директора на къща музей „Иван Вазов“ винаги са били изключително полезни за учениците. „По негова покана нашият училищен хор беше пряк участник в честванията, свързани със 120-та годишнина от написването на романа „Под игото”, както и свързаните с това тържествени дни и празнични програми, организирани в град Сопот с изключителното усърдие на Стефан Филчев“, посочи Балъкчиев. Той заяви, че втората причина за подкрепата за Филчев е помощта му за осъществяване на ползотворна връзка между училище „Кирил Христов” в Стара Загора и началното училище в Сопот.\r\n„Третата причина е, че Стефан Филчев ежегодно предоставя трибуната на къща музей „Иван Вазов” за концертна изява на хор „Кирил Христов”, след всяко участие на детския хор в град Клисура. Този малък концерт в залата на музея се превърна в традиция, благодарение на инициативността на този човек - организатор, общественик и изключителен ерудит, безкрайно обичащ работата си като директор на тази културна институция“, каза още Господин Балъкчиев. Като четвърта опорна точка на мотивацията за подкрепата на екипа на училището към Стефан Филчев, той посочи, че негова е била инициативата да се монтира паметна плоча на сградата, където е живял доктор Кирил Вазов, брат на големия поет и писател Иван Вазов.\r\nТони МИХАЙЛОВ", "date": "2017.09.30", "title": "Екипът на ОУ „Кирил Христов“-Стара Загора се обяви против уволнението на директора на къща музей „Иван Вазов“-Сопот Стефан Филчев"}
{"url": "http://www.focus-news.net/news/2017/09/30/2441448/veliko-tarnovo-osem-semeystva-shte-se-izyavyat-na-stsenata-na-15-tiya-mezhdunaroden-konkurs-srebarna-yantra.html", "text": "Осем семейства ще се изявят на сцената на 15-тия Международен конкурс за млади изпълнители „Сребърна Янтра“ във Велико Търново. Това съобщи  за Радио „Фокус“ – Велико Търново организаторът на конкурса Румяна Начева. За първи път тази година в рамките на конкурса ще бъде представена нова категория - „Family group“ или „Пеещи семейства“.  Изпълненията на участниците в тази категория ще бъдат от 19.00 часа днес, преди началото на конкурсната програма за трета и четвърта възрастова група, певци от 13 до 25 години – международен репертоар и световни хитове. \r\nПо думите на Румяна Начева интерес за публиката биха представлявали три сестри от Силистра – на 5, 7 и 8 години. Интересен според нея е и дуетът от Румъния на 8-годишно момиченце и неговия татко. На сцената ще излязат и носителите на трофея в категория „Family group“ от големия международен конкурс „Music for kids“ в Румъния – 8-годишната Жаклин и нейният баща Николай Костадинов, от Бургас. Румяна Начева отбеляза, че от следващата година категория „Family group“ ще бъде част от състезателната програма на конкурса “Сребърна Янтра“.\r\nНадежда КРЪСТЕВА", "date": "2017.09.30", "title": "Велико Търново: Осем семейства ще се изявят на сцената на 15-тия Международен конкурс „Сребърна Янтра“"}
{"url": "http://www.focus-news.net/news/2017/09/30/2441449/prof-nikolay-radulov-komisiyata-po-dosietata-ne-e-nuzhna-tya-ne-dovede-do-nishto-osven-do-vredi-za-natsionalnata-sigurnost-i-za-borbata-s-kriminalnata-prestapnost.html", "text": "Комисията по досиетата  не е нужна – тя не доведе до нищо освен до вреди за националната сигурност и  за борбата с криминалната престъпност. Това каза в интервю за Агенция „Фокус“ проф. Николай Радулов, преподавател в Нов български университет и експерт по национална сигурност по повод „за“ и „против“ закриването на Комисията по досиетата. „Вече 20 години и специалните служби и службите, които се борят с престъпността не могат да работят със секретни сътрудници. Това е най-силният инструмент, с който службите в света си служат и единственият начин да се намали криминалната престъпност. Това нещо не работи в България точно поради дейността на тази комисия“, коментира проф. Радулов. По думите му хората, които имат информация и биха могли да я подадат не желаят да работят с МВР и специалните служби, поради това, че формално биват вкарвани в архивите и всеки момент една подобна комисия би могла да ги извади навън. „Трудно е да бъде измерена вредата от финансова гледна точка, но това са пропуснати ползи, допуснати в страната вражески разузнавателни служби, недобро използване на възможностите, които мигрантският поток, минаващ през България би могъл да ни даде за едно сериозно разузнавателно проникване и превръщане на специалните служби в такива, изпълняващи някаква политическа воля, без да могат да работят. От другата страна е едно добро захранване на самите служители на Комисията“, заяви проф. Радулов. Той обърна внимание, че служителите на Комисията по досиетата в продължение на много години взимат много сериозни заплати, каквито българинът при тази немотия не може да си представи. По думите му има и несменяеми членове. „Поне за приличие би могло тази комисия да се ротира от време на време. Причините  за пребиваването им там очевидно не са патриотични“, каза експертът. \r\nДеница КИТАНОВА", "date": "2017.09.30", "title": "Проф. Николай Радулов: Комисията по досиетата  не е нужна – тя не доведе до нищо освен до вреди за националната сигурност и  за борбата с криминалната престъпност"}
{"url": "http://www.focus-news.net/news/2017/09/30/2441450/ivan-georgiev-vinoproizvoditel-v-nachaloto-na-oktomvri-tryabva-da-zapochne-sabiraneto-na-grozdeto-ot-sorta-shiroka-melnishka-loza.html", "text": "В началото на месец октомври трябва да започне събирането на реколтата от грозде от сорта Широка мелнишка лоза. Това коментира за Радио „Фокус“ – Пирин Иван Георгиев, винопроизводител от област Благоевград. Той обясни, че този сорт става готов за беритба по-късно от останалите. \r\n„Широката мелнишка лоза е най-уникалният и специфичен сорт грозде за нашия регион.  От него се получава сравнително леко трапезно вино, приятно за пиене, с хубави плодови аромати, особено като е младо, има оттенъци на череша и на вишна. А като отлежи повече, става по-стипчиво, като костилката на вишната“, обясни винопроизводителят. В региона се отглеждат също основните вносни сортове грозде като Мерло, Каберне и Сира. По отношение на ранните сортове Георгиев отбеляза, че те са почти прибрани. „Качеството на реколтата от грозде тази година е много добро. Колегите, с които съм разговарял по темата, казват, че това е една от най-добрите години като качество на гроздето, но като количество реколтата е по-малко, заради голямата суша“, посочи Георгиев.\r\nЛивия НИНОВА", "date": "2017.09.30", "title": "Иван Георгиев, винопроизводител: В началото на октомври трябва да започне събирането на гроздето от сорта Широка мелнишка лоза"}
{"url": "http://www.focus-news.net/news/2017/09/30/2441451/akad-georgi-markov-dimitar-blagoev-e-protiv-septemvriyskoto-vastanie-zashtoto-to-e-obrecheno.html", "text": "Димитър Благоев е против Септемврийското въстание, защото то е обречено. Това каза историкът акад. Георги Марков в интервю за Агенция „Фокус“ за Септемврийското въстание през 1923 г., продължило от 23 до 30 септември. „Димитър Благоев е от стария тип социалдемократи“, отбеляза акад. Георги Марков и обясни, че той не се е включил и във Войнишкото въстание през септември 1918 г. „Това е метеж по време на война. Тогава той не се съгласява да вземе участие. Казва, че не иска да жертва хора, които могат да послужат по-нататък за някакви по-полезни дела. Благоев вижда, че това е една авантюра. Както се отказва сътрудничеството на Александър Стамболийски и Райко Даскалов през септември 1918 г., така той е против Септемврийското въстание, защото то е обречено. Авантюра е със сила на оръжието да се установява съветска власт в България. Това нито силите от Съглашението, нито съседите щяха да допуснат. Дори и да беше успяло въстанието, България щеше да бъде окупирана от съседите“, каза акад. Марков. По думите му Благоев не е от тези болшевики. Акад. Марков посочи, че дълго време са се чели лекции и са се писали книги как партията още не била болшевизирана. „Вярно е, че Благоев и Тодор Луканов още не са били болшевики. Димитър Благоев умира 1925 г. и е нямал време да стане такъв, за разлика от Тодор Луканов като политически емигрант в Съветския съюз“, допълни акад. Марков. \r\nДеница КИТАНОВА", "date": "2017.09.30", "title": "Акад. Георги Марков: Димитър Благоев е против Септемврийското въстание, защото то е обречено"}
{"url": "http://www.focus-news.net/news/2017/09/30/2441452/the-hill-donald-tramp-kritikuva-vlastite-na-puerto-riko.html", "text": "Американският президент Доналд Тръмп разкритикува властите в Пуерто Рико в събота, заявявайки, че те искат „някой друг да свърши цялата им работа“, пише ежедневника The Hill. \r\nТръмп е заявил това в съобщение от своята страница в „Туитър“. Според него „те искат някой друг да свърши цялата им работа, когато би трябвало усилията да са общи“. Държавният глава определи действията на тамошните власти като „слабо ръководство“. \r\nПо-късно кметът на Сан Хуан заяви, че „целта ни е една: да спасяваме животи. Не можем да си позволим да се разконцентрираме от нещо друго“.\r\nПолемиката е в контекста на спасителните и разчистващи операции, които се провеждат на американския остров, след удара от урагана \"Мария\", който нанесе мащабни разрушения и остави целия район без електричество, убивайки поне 12 души.    Цанко Цолов", "date": "2017.09.30", "title": "The Hill: Доналд Тръмп критикува властите на Пуерто Рико"}
{"url": "http://www.focus-news.net/news/2017/09/30/2441453/plovdiv-vavezhda-se-promyana-v-organizatsiyata-na-dvizhenie-po-ulitsite-osvobozhdenie-i-atanas-sveshtarov-v-asenovgrad.html", "text": "Въвежда се промяна в организацията на движение по улиците „Освобождение” и „Атанас Свещаров” в Асеновград. Това съобщиха за Радио „Фокус“ – Пловдив от отдел „Връзки с обществеността“ на Община Асеновград. Промяната в организацията на движение по двете улици е във връзка с осъществяването на дейности по Водния проект на града и ще е валидна за времето от 2 до 27 октомври. За този период се забранява движението на всички моторни превозни средства по ул. „Освобождение” – междублоково пространство. Ограничава се и движението по ул. „Атанас Свещаров”, в участъка от ул. „Илинден” срещу ул. „Освобождение”. Призовават се всички участници в движението за повишено внимание, стриктно спазване на пътната сигнализация и указанията на изпълнителите на строително-ремонтните работи, за да не се създават предпоставки за възникване на пътнотранспортни произшествия.\r\nТони МИХАЙЛОВ", "date": "2017.09.30", "title": "Пловдив: Въвежда се промяна в организацията на движение по улиците „Освобождение” и „Атанас Свещаров” в Асеновград"}
{"url": "http://www.focus-news.net/news/2017/09/30/2441454/sofiya-tri-koli-sa-katastrofirali-na-ul-oborishte.html", "text": "Три коли са катастрофирали на ул. „Оборище“. Това съобщиха за Агенция „Фокус“ от пресцентъра на МВР. Сигнал за инцидента е подаден в 15.30 часа. Движението е било временно затруднено, но бързо е възстановено. Няма пострадали.\r\nЦветилена СИМЕОНОВА", "date": "2017.09.30", "title": "София: Три коли са катастрофирали на ул. „Оборище“"}
{"url": "http://www.focus-news.net/news/2017/09/30/2441456/pazardzhik-zasileno-e-politseyskoto-prisastvie-v-rayona-na-stadion-georgi-benkovski.html", "text": "Засилено е полицейското присъствие в района на стадион „Георги Бенковски“ в Пазарджик, предаде репортер на Радио „Фокус“ – Пазарджик. Полицейски патрули и много автомобили са разположени край стадиона заради футболната среща между отборите на „Хебър“-Пазарджик и „Беласица“-Петрич. Преминаващите в този участък превозни средства трябва да се движат със съобразена скорост, заради струпването на хора.\r\nВаня НИКОЛОВА", "date": "2017.09.30", "title": "Пазарджик: Засилено е полицейското присъствие в района на стадион „Георги Бенковски“"}
{"url": "http://www.focus-news.net/news/2017/09/30/2441457/varna-avtomobil-se-e-preobarnal-v-kanavkata-na-16-km-ot-am-hemus.html", "text": "Автомобил се е преобърнал в канавката на 16 км от АМ „Хемус“, съобщи читател на Агенция „Фокус“.\r\n„Фокус“ призовава водачите да шофират внимателно и със съобразена скорост.", "date": "2017.09.30", "title": "Варна: Автомобил се е преобърнал в канавката на 16 км от АМ „Хемус“"}
{"url": "http://www.focus-news.net/news/2017/09/30/2441458/pazardzhik-politseyski-patrul-e-razpolozhen-pri-64-km-ot-am-trakiya-v-posoka-sofiya.html", "text": "Полицейски патрул с регистрационен номер 2561 е разположен при 64 км от АМ „Тракия“ в посока София, предаде репортер на Агенция „Фокус“. Пътните настилки в областта са мокри и хлъзгави.\r\n„Фокус“ призовава водачите да шофират съобразено с метеорологичните условия.", "date": "2017.09.30", "title": "Пазарджик: Полицейски патрул е разположен при 64 км от АМ „Тракия“ в посока София"}
{"url": "http://www.focus-news.net/news/2017/09/30/2441459/dobri-belivanov-ne-se-distantsiram-ot-gerb-a-ot-delyan-dobrev-koyto-sazdade-nelepo-naprezhenie-v-haskovo-razchitam-na-madrostta-na-premiera.html", "text": "Аз не се дистанцирам от ГЕРБ, а от г-н Делян Добрев, който създаде нелепо напрежение в Община Хасково. Един човек да каже, че той е издействал от централното управление едно или друго нещо, е обидно за екипа ни, най-малкото, че ГЕРБ има още двама депутата от Хасково. Това заявява в отворено писмо до медиите кметът на Община Хасково Добри Беливанов. \"Начинът, по който реагира Добрев на конкурсите показа, че истинската му цел е била да кадрува и ръководи община Хасково, а аз само да бъда фигурант - фасадата, зад която друг реди събитията, без дори да мога да спра незаконните назначения. Това е обидно\", допълва Беливанов.  \"Последните медийни изяви показват, че с опитите за омаскаряването ми се дискредитира управлението на ГЕРБ. Разбира се, че има наболели проблеми в града, решения се търсят, процесите са започнати, добри неща се случват. Разчитам на подкрепа от страна на централната власт и на мъдростта на министър-председателя Борисов. Имам силата и волята да довърша мандата си в името на доброто за Хасково и съгражданите ми\", заявява още той. \r\n\"Фокус\" публикува пълния текст на писмото:", "date": "2017.09.30", "title": "Добри Беливанов: Не се дистанцирам от ГЕРБ, а от Делян Добрев, който създаде нелепо напрежение в Хасково, разчитам на мъдростта на премиера"}
{"url": "http://www.focus-news.net/news/2017/09/30/2441460/kristian-vigenin-priklyuchi-vizitata-si-v-regiona-na-yuzhen-kavkaz-v-armeniya-s-nov-apel-za-mirni-usiliya.html", "text": "На срещи вчера и днес с правителствени и парламентарни лидери, специалният представител на Парламентарната асамблея на ОССЕ за Южен Кавказ Кристиан Вигенин подчерта необходимостта от разрешаване на конфликта в Нагорни Карабах, като се отчитат интересите на хилядите хора, потърпевши от него. Това съобщиха от пресцентъра на НС на БСП. В Ереван, на 29 и 30 септември, Вигенин се срещна с арменския президент Серж Саргсиян, председателя на парламента Ара Баблоян, министъра на външните работи Едуард Налбандиян, министъра на отбраната Виген Саргсиян и членове на арменската делегация към ПА на ОССЕ. Също така той се срещна с представители на гражданското общество, студенти от Ереванския държавен университет, както и с жители на село Талиш, които са дали човешки жертви и са понесли тежки материални щети при интензивните военни действия през април 2016 г. \r\n„След като тази седмица се срещнах с хора и от двете страни на линията на контакт, които продължават да страдат от нестихващия десетилетия конфликт, повтарям - това трябва да спре!”, каза специалния представител Кристиан Вигенин. „Конфликтът все още влияе върху живота на стотици хиляди хора. Независимо дали са подложени на терора на ежедневните нарушения на примирието, които продължават по линията на контакт или на трагедията да са изселени от домовете си в продължение на години, при всички положения страдат хората. Необходима е спешна и сериозна политическа намеса, за да получат мир.” \r\nВигенин подчерта твърдата си подкрепа за работата на Минската група и нейните съпредседатели, но наблегна на огромната отговорност, която носят политическите лидери на участващите страни. Той приветства плановете за среща между президентите на Армения и Азербайджан в близко бъдеще. \r\n„Страните от Южен Кавказ са изпълнени с гласове за мир, защото те са тези, които страдат от конфликта. Моят план е да работим с колегите ми от Парламентарната асамблея на ОССЕ, за да увеличим чуваемостта на тези гласове и да допринесем за намирането на трайно решение на конфликтите”,  каза той.  \r\nВ Ереван, Вигенин се срещна и с председателя на де факто парламента на Нагорни Карабах. \r\nСрещите в Армения следваха срещи в Азербайджан и Грузия,  провели се по-рано през тази седмица. Вигенин редовно подчертава, че ролята на парламентарния диалог може да окаже голямо влияние върху процеса на разрешаването на конфликта и при своите визити той насърчава усилените контакти между депутатите в региона. Посещението тази седмица е част от дейности, които той предприема в качеството си на Специален представител.", "date": "2017.09.30", "title": "Кристиан Вигенин приключи визитата си в региона на Южен Кавказ в Армения с нов апел за мирни усилия"}
{"url": "http://www.focus-news.net/news/2017/09/30/2441461/turskiyat-prezident-iraski-kyurdistan-shte-plati-tsenata-na-referenduma-za-nezavisimost.html", "text": "Турският държавен глава Реджеп Тайип Ердоган заяви в събота, че иракските кюрди ще си „платят цената“ заради организирания референдум за независимост, пише турското издание Hurriyet. \r\nСпоред президента, „правителството на Иракски Кюрдистан, което ние подкрепяхме дълго време, предприе стъпка, въпреки мнението на нашата страна. Така че, те ще платят цената“, като добави, че правата на арабите и туркмените са изключително важни, а референдумът ги е пренебрегнал.   Цанко Цолов", "date": "2017.09.30", "title": "Турският президент: Ираски Кюрдистан ще плати цената на референдума за независимост"}
{"url": "http://www.focus-news.net/news/2017/09/30/2441462/sofiya-magla-se-e-obrazuvala-pri-tunel-trayanovi-vrata-na-am-trakiya.html", "text": "Мъгла се е образувала при тунел „Траянови врата“ и в района на Вакарал на АМ „Тракия“, предаде репортер на Агенция „Фокус“. Трафикът по автомагистралата е интензивен, пътните настилки са мокри и хлъзгави. На места има условия за аквапланинг. \r\n„Фокус“ призовава водачите да шофират с повишено внимание и съобразена с метеорологичните условия скорост.", "date": "2017.09.30", "title": "София: Мъгла се е образувала при тунел „Траянови врата“ на АМ „Тракия“"}
{"url": "http://www.focus-news.net/news/2017/09/30/2441463/gd-granichna-politsiya-na-gkpp-kapitan-andreevo-ima-4-km-a-na-lesovo-25-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход за товарни автомобили. На ГКПП \"Капитан Андреево\" има образувана 4 км, а на ГКПП \"Лесово\" - 2,5 км колона от изчакващи товарни автомобили. Това сочат данни към 18.00 часа, публикувани в сайта на ГД \"Гранична полиция\". На българо-румънската граница на ГКПП \"Дунав мост-Видин\" на изход има 2 км колона от товарни автомобили.\r\nНа границите със Сърбия, Македония и Гърция трафикът е нормален на всички контролно-пропускателни пунктове.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.30", "title": "ГД \"Гранична полиция\": На ГКПП \"Капитан Андреево\" има 4 км, а на \"Лесово\" - 2,5 км колона от товарни автомобили на изход"}
{"url": "http://www.focus-news.net/news/2017/09/30/2441464/korea-herald-donald-tramp-shte-poseti-yuzhna-koreya-prez-noemvri.html", "text": "Американският президент Доналд Тръмп ще посети Южна Корея, като част от ноемврийската му визита в Азия, пише вестник Korea Herald. Пътуването на държавния глава ще трае от трети до 14 ноември, съобщиха от Белия дом. Това ще е първото посещение на Тръмп в региона, откакто встъпи в длъжност през януари, напомнят от изданието. \r\nСпоред съобщението, „президента Тръмп ще обсъди важността на свободен и отворен индо-тихоокеански регион“. По време на визитата ще бъде засегната и ядрената криза около Северна Корея.  Цанко Цолов", "date": "2017.09.30", "title": "Korea Herald: Доналд Тръмп ще посети Южна Корея през ноември"}
{"url": "http://www.focus-news.net/news/2017/09/30/2441465/sofiya-politseyski-patrul-s-registratsionen-nomer-6729-e-razpolozhen-na-vhoda-na-stolitsata-ot-avtomagistrala-trakiya.html", "text": "Полицейски патрул с регистрационен номер 6729 е разположен на входа на столицата от автомагистрала \"Тракия\", предаде репортер на Агенция \"Фокус\".", "date": "2017.09.30", "title": "София: Полицейски патрул с регистрационен номер 6729 е разположен на входа на столицата от автомагистрала \"Тракия\""}
{"url": "http://www.focus-news.net/news/2017/09/30/2441466/pregled-na-mezhdunarodnite-novini-do-18-chasa-agentsiya-fokus.html", "text": "Турският държавен глава Реджеп Тайип Ердоган заяви в събота, че иракските кюрди ще си „платят цената“ заради организирания референдум за независимост.\r\nСпоред президента, „правителството на Иракски Кюрдистан, което ние подкрепяхме дълго време, предприе стъпка, въпреки мнението на нашата страна. Така че, те ще платят цената“, като добави, че правата на арабите и туркмените са изключително важни, а референдумът ги е пренебрегнал.  \r\n*** Американският президент Доналд Тръмп разкритикува властите в Пуерто Рико в събота, заявявайки, че те искат „някой друг да свърши цялата им работа“.\r\nТръмп е заявил това в съобщение от своята страница в „Туитър“. Според него „те искат някой друг да свърши цялата им работа, когато би трябвало усилията да са общи“. Държавният глава определи действията на тамошните власти като „слабо ръководство“. \r\nПо-късно кметът на Сан Хуан заяви, че „целта ни е една: да спасяваме животи. Не можем да си позволим да се разконцентрираме от нещо друго“.\r\nПолемиката е в контекста на спасителните и разчистващи операции, които се провеждат на американския остров, след удара от урагана \"Мария\", който нанесе мащабни разрушения и остави целия район без електричество, убивайки поне 12 души.   \r\n*** Полицията на Каталония е запечатала 1,300 избирателни секции, подготвени за референдума за независимост на областта, съобщиха в събота от централното правителство. Акцията е част от действията на властите да спрат провеждането на вота, който бе обявен за незаконен от Мадрид. В съобщението се казва, че „от 2,315 избирателни секции…, 1,300 са били запечатани“ от полицейските сили на Каталония, като се съобщава още, че 163 от тях са били окупирани мирно от местни хора, обявили се против референдума. Според властите, те могат да си тръгнат по всяко време, но на никого няма да бъде позволено да влезе. \r\n*** Хиляди испанци изляза на митинг в подкрепа на целостта на страната, ден преди провеждането на насрочения за неделя референдум за независимост на Каталония.\r\nДемонстрацията се провежда в централната част на Мадрид, на площада пред кметството. Събралите се скандират „Каталония е част от Испания“ и „Аз съм испанец, испанец, испанец“ – вик, който често се чува по време на мачовете на националния отбор на страната. Чуват се призиви за арест на каталонския лидер Карлос Пучдемон.  \r\n*** Министърът на отбраната на САЩ Рекс Тилърсън заяви по време на визитата си в Пекин в събота, че Вашингтон разполага с няколко отворени канала за комуникация със Северна Корея. От Белия дом проверяват готовността на  Пхенян да започне преговори за спиране на ядрената си програма, каза още Тилърсън. \r\nПо неговите думи: „Проверяваме, така че следете събитията. Имаме линии за комуникация с Пхенян. Не сме в тъмна ситуация, не сме на тъмно, имаме 2-3 канала отворени към Пхенян. \r\n*** Държавният телевизионен канал на Иран оповести, че войски на Иран и на Ирак за започнали съвместно учение по границата на двете страни. По този начин след Турция, Иран провежда съвместно военно учение и с Иран в отговор на референдума за независимост на кюрдите. През цялата изминаваща седмица иракски военни участваха в общо военно учение с турската армия в близост до ГКПП „Хабур” на границата със Северен Ирак.   \r\n*** Властите в Ербил призоваха Багдад и ООН да вдигнат наложената блокада върху полетите към района на Иракски Кюрдистан. \r\nВ изявлението, направено късно вечерта в петък, ембаргото е определено като „колективно наказание“, като се обръща внимание на факта, че това би попречило на войната срещу „Ислямска държава“, и най-вече на лечението на ранените в битка, които имат нужда от третиране в чужбина. \r\nПравителството в Багдад и ООН блокираха всички полети към и от района на Иракски Кюрдистан след проведения там референдум за независимост.\r\n*** Американският президент Доналд Тръмп ще посети Южна Корея, като част от ноемврийската му визита в Азия. Пътуването на държавния глава ще трае от трети до 14 ноември, съобщиха от Белия дом. Това ще е първото посещение на Тръмп в региона, откакто встъпи в длъжност през януари.\r\nСпоред съобщението, „президента Тръмп ще обсъди важността на свободен и отворен индо-тихоокеански регион“. По време на визитата ще бъде засегната и ядрената криза около Северна Корея. \r\n***", "date": "2017.09.30", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/09/30/2441467/predstoyashti-sabitiya-v-stranata-za-1-oktomvri-agentsiya-fokus.html", "text": "***\r\nОт 17.00 часа в Националния музикален театър „Стефан Македонски“ вицепрезидентът Илияна Йотова ще поднесе приветствие на тържествения концерт по повод 100 години от създаването на професионална оперета в България.\r\n***\r\nОт 10.30 часа в зала „Люмиер“ на НДК ще се състои тържественото честване на Световния ден на възрастните хора по програма на ООН. В събитието ще участва министърът на труда и социалната политика Бисер Петков.\r\n***\r\nОт 16.30 часа министърът на труда и социалната политика Бисер Петков ще посети Дома за стари хора „Д-р Адриян Атанасов“ в Ботевград, където ще разговаря с ръководството, персонала и потребителите на социалната услуга.\r\n***\r\nОт 10.00 часа лидерът на БСП Корнелия Нинова ще посети дома за възрастни хора \"Гергана\". След това Нинова ще проведе поредица от срещи със структурите на партията.\r\n***\r\nПред кметството на ул. „Московска“ 33 и пред областната управа на ул. „Алабин“ ще се проведе протест на „Свободно паркиране за София“.\r\n***\r\nОт 11.30 часа на Националния хиподрум \"Банкя\" ще се открие първият Есенен панаир на коня.\r\n***\r\nВ 08.00 часа от параклис „Св. Трифон“ ще започне туристически поход до връх „Безово“. Инициативата  е част от събитията на Община Асеновград по повод Световния ден на туризма. \r\n***\r\nОт 18.00 часа в Градска библиотека „Паисий Хилендарски“ ще се проведе Музикална вечер с таланти от Асеновград по случай Международния ден на музиката и поезията. Проявата е част от Есенните празници на изкуствата.\r\n***\r\nС водосвет след светата Литургия  в храм  „Св.Атанасий'' ще се открие новата учебна година за неделното училище и школите по изкуства.\r\n***\r\nОт 11.00 часа в двора на ЦПЛР - Общински детски комплекс, гр. Варна ще се състои откриването на учебно-творческата 2017/2018 година.\r\n*** \r\nОт 14.00 часа в МДТ „Константин Кисимов“ ще се проведе Пресконференция - XV Международен конкурс „Сребърна Янтра“. \r\n***\r\nОт 19.00 часа в МДТ „Константин Кисимов“ ще се проведе Галаконцерт на лауреатите на XV Международен конкурс „Сребърна Янтра“.\r\n***\r\nОт 11.00 часа в Държавен куклен театър „Дора Габе“ ще се проведе Куклен спектакъл „Косе Босе“.\r\n***\r\nНа Гребната база ще се проведе вторият ден от международното състезание с дронове.\r\n***\r\nОт 19.30 часа на главната сцена в кв. „Капана“, на ул. „Загреб“, ще се проведе концерт в памет на покойния вокалист на групата „Линкин парк“ – Честър Бенингтън. Събитието е част от програмата на „Капана фест“. \r\n***\r\nПараклисът „Покров на Пресвета Богородица“ в двора на Архиерейското наместничество в Смолян ще отбележи своя храмов празник.\r\n***\r\nОт 11.00 часа в салона на ДКТ-Сливен ще бъде представен спектакълът „Огнивото“.\r\n***\r\nОт 9.00 часа Българският патриарх Неофит ще бъде посрещнат в храм „Въведение Богородично“ и ще оглави Божествената Св. Литургия, част от тридневните чествания на 50-та годишнина от интронизацията на Старозагорския митрополит Панкратий.\r\n***\r\nОт 17.00 часа в кв. „Железник“ ще се проведе вародно веселие с участието на АНПТ „Зорница“ при НЧ “Климент Охридски - 1858“.", "date": "2017.09.30", "title": "Предстоящи събития в страната за 1 октомври (Агенция „Фокус“)"}
{"url": "http://www.focus-news.net/news/2017/09/30/2441468/pazardzhik-okolo-200-lovtsi-ot-lrd-maritsa-septemvri-shte-se-vklyuchat-v-otkrivaneto-na-grupoviya-lov-na-diva-svinya.html", "text": "Около 200 ловци от Ловно-рибарско дружество (ЛРД) „Марица 1999“ в град Септември ще се включат утре в откриването на груповия лов на дива свиня, както и в лов на местен дребен дивеч. Това каза за Радио „Фокус“- Пазарджик Васил Байлов, председател дружеството. „Времето захладня и условията за лов се подобриха, но има и пречки като например тази, че гората е още доста ошумена и има опасност от грешки при стрелба“, коментира Байлов. \r\nТой допълни, че преди откриването на ловния сезон ловците са преминали инструктажи за безопасност при боравенето с ловното оръжие и за участие в излетите с подходящо облекло и без употреба на алкохол. „В ЛРД „Марица“-град Септември членуват 16 дружинки. В 4 от тях няма условия за лов на дива свиня и те ще ловуват местен дребен дивеч, но останалите ще разчитат на добра слука през предстоящия сезон“, уточни Байлов. Той допълни, че обикновено първият ловен излет е повече ритуален и ловците го използват, за да се видят и отбележат началото на груповия лов на дива свиня.\r\nВаня НИКОЛОВА", "date": "2017.09.30", "title": "Пазарджик: Около 200 ловци от ЛРД „Марица“-Септември ще се включат в откриването на груповия лов на дива свиня"}
{"url": "http://www.focus-news.net/news/2017/09/30/2441469/severna-koreya-ako-sasht-deystvat-agresivno-shte-izpolzvame-yadreniya-si-arsenal.html", "text": "Външният министър на Северна Корея заяви в събота, че „ако САЩ се държи по начин, който заплашва нашето право на съществуване, нашата република… ще ги накара да си платят чрез справедливата сила на ядрения ни арсенал“. Това съобщава руската телевизия RT. Заявлението е направено по време на конференция в Москва, посветена на ситуацията на Корейския полуостров. \r\nРечта на американският държавен глава пред Общото събрание на ООН бе определена като „думи на безумец“.    Цанко Цолов", "date": "2017.09.30", "title": "Северна Корея: Ако САЩ действат агресивно, ще използваме ядрения си арсенал"}
{"url": "http://www.focus-news.net/news/2017/09/30/2441470/evgeni-koev-peshteren-klub-dervent-veliko-tarnovo-nyakolko-peshteri-v-regiona-sa-prevarnati-v-smetishta.html", "text": "Няколко пещери във Великотърновския регион са превърнати в сметища. Това каза за Радио „Фокус“ – Велико Търново Евгени Коев, председател на пещерен клуб „Дервент“-Велико Търново. Той посочи, че едната такава пещера се намира в района на Беляковското плато. Тя представлява вертикална кухина или пропаст, което в горната си част се явява вдлъбната в земята. \r\n„Заради формата им хората са решили, че именно на подобни места е най-удобно да си изхвърлят боклука и да запълнят дупката. По този начин, обаче, те замърсяват и водите, които минават през пещерите и които извират от направените в миналото чешми. Именно поради тази причина на много места можем да видим надписи върху чешмите, че водата не е годна за пиене. Такъв е случаят и с чешмата в долната част на местността Ксилифор, която е чудесен водоизточник, но поради замърсяване в района на Арбанашкото плато, където също има подобни образования, водата не е годна за пиене. Такъв е случаят и с чешмата на Преображенския манастир. Моят призив към хората е и да не замърсяват местата, където ходят. Ако отидем на пещерата до Беляковец, например, ще видим счупени бутилки и други отпадъци“, отбеляза Евгени Коев.  \r\nТой посочи, че в по-голямата си част отпадъците в пещерите са стари, натрупани през годините. По думи на Евгени Коев пещерите в региона не се стопанисват от никого. Коев каза още, че преди години пещерен клуб „Дервент“ е организирал няколко инициативи за почистване на част от замърсените пещери, превърнати в сметища.\r\nНадежда КРЪСТЕВА", "date": "2017.09.30", "title": "Евгени Коев, пещерен клуб „Дервент“-Велико Търново: Няколко пещери в региона са превърнати в сметища"}
{"url": "http://www.focus-news.net/news/2017/09/30/2441471/deutsche-welle-daniya-podsili-granitsata-si-s-germaniya-kato-chast-ot-merki-sreshtu-migratsiyata.html", "text": "Дания изпрати военни по границата си германската провинция Шлезвиг-Холщайн, съобщава английската редакция на Deutsche Welle. Мерките са предприети като част от акцията за контрол на миграционния поток, влизащ в скандинавската страна, която започна през януари тази година. \r\nСпоред Копенхаген, военните няма да участват пряко в проверките. Главната им роля ще бъде ареста на заподозрени и охранителна дейност. Общият брой на контингента ще наброява 160 души.    Цанко Цолов", "date": "2017.09.30", "title": "Deutsche Welle: Дания подсили границата си с Германия като част от мерки срещу миграцията"}
{"url": "http://www.focus-news.net/news/2017/09/30/2441472/mitko-manolev-vinoproizvoditel-melnishkata-loza-zree-mnogo-kasno-i-nyama-kak-da-bade-otgledana-na-drugo-myasto-v-balgariya.html", "text": "Мелнишката лоза е специфична, защото е сорт грозде, който зрее много късно и няма как да бъде отгледан на друго място в България. Това каза за Радио „Фокус“ – Пирин Митко Манолев, винопроизводител от Мелник. По думите му мелнишкият район е един от най-топлите в страната ни и има специфичен микроклимат, който е много по-близък до средиземноморският и субтропичния, отколкото до умерения. \r\n„По принцип мелнишката лоза се събира октомври месец, защото едва тогава натрупва необходимите захари и други вещества, за да стане хубаво вино“, посочи Манолев. Той допълни, че друга важна специфика за района е почвата, която е много песъчлива и не задържа влага. Митко Манолев обясни, че основната специфика на сорта идва от това, че листата на Мелнишката лоза са по- широки и големи от другите, за да могат те да могат да задържат повече влажност.\r\nЛивия НИНОВА", "date": "2017.09.30", "title": "Митко Манолев, винопроизводител: Мелнишката лоза зрее много късно и няма как да бъде отгледана на друго място в България"}
{"url": "http://www.focus-news.net/news/2017/09/30/2441488/reuters-hilyadi-protestirashti-se-sabraha-na-miting-sreshtu-katalonskiya-referendum-v-barselona.html", "text": "Хиляди протестиращи, развяващи испанския флаг, се събраха на митинг в Барселона срещу каталонския референдум за независимост, насрочен за неделя, предава агенция Reuters. Протестът е организиран на площада пред сградата на каталонското правителство в Барселона, където се намира и кметството на града. По-рано в събота демонстрация срещу вота се състоя и в Мадрид, където протестиращите скандираха „Каталония е част от Испания“.  Цанко Цолов", "date": "2017.09.30", "title": "Reuters: Хиляди протестиращи се събраха на митинг срещу каталонския референдум в Барселона"}
{"url": "http://www.focus-news.net/news/2017/09/30/2441489/gabrovo-489-patnotransportni-proizshestviya-sa-stanali-v-oblastta-do-18-septemvri.html", "text": "489 пътнотранспортни произшествия са станали на територията на област Габрово от началото на годината до 18 септември. Това съобщиха за Радио „Фокус“ – Велико Търново от Областна дирекция на МВР – Габрово.  Тежките пътни инциденти в периода са 60. При тях загинали са 5-ма души, а 69-ма са ранени. \r\nЗа сравнение, през 2016 година общият брой на пътнотранспортните произшествия в областта е 899, като 81 от инцидентите са тежки. През миналата година загиналите на пътя лица са 11, а ранените - 86. От началото на тази година катастрофите, при които са причинени материални щети, са 429, а най-много те са на територията на община Габрово – 215. Тежките пътнотранспортни произшествия с пешеходци на територията на областта са 15. Убитите на пътя пешеходци са 4, а ранените са 11. За сравнение, през 2016 година тежките пътнотранспортни произшествия с пешеходци са били 24, при които са загинали 3-ма души, а 22-ма са били ранени.\r\nНадежда КРЪСТЕВА", "date": "2017.09.30", "title": "Габрово: 489 пътнотранспортни произшествия са станали в областта до 18 септември"}
{"url": "http://www.focus-news.net/news/2017/09/30/2441490/dokladat-za-natsionalnata-sigurnost-nov-razdor-mezhdu-gerb-i-bsp-obzor.html", "text": "БСП не е алтернатива за управлението на страната, но се стреми към него чрез скандали, манипулации и опити за ерозиране на българските институции. С противопоставянето, което БСП генерира, се създават заплахи за националната ни сигурност. Така председателят на ПГ на ГЕРБ и зам.-председател на партията Цветан Цветанов коментира спекулациите от страна на опозицията по повод предстоящото приемане на доклада за националната сигурност. „Докладът е над 100 страници, но явно от БСП са чели само до 11-ата и правят неверни интерпретации относно Русия”, заяви Цветанов,. По думите му усилията на правителството във всички секторни политики намират отражение в системата на сигурността, както и за стабилността в държавата. \r\nБСП излезе с позиция, в която попитаха дали и коалиционните партньори на ГЕРБ са заплаха за националната сигурност. „Г-н Цветанов да внимава, когато хвърля обвинение за заплаха за националната сигурност. Позицията на БСП по отношение на Доклада за национална сигурност на правителството на Бойко Борисов е ясна и последователна. Той не отразява обективните заплахи за националната сигурност и ние няма да го подкрепим“, заявиха още от БСП.\r\n„Ако нашето поведение е заплаха за националната сигурност, то как биха обяснили от ГЕРБ факта, че техен коалиционен партньор от обединени патриоти се изказа против доклада. Означава ли това, че и коалиционните партньори на ГЕРБ застрашават националната сигурност и ако да, кога “национално отговорната” партия ГЕРБ ще развали тази коалиция?\", се посочва още в позицията на БСП. Хронология:\r\nДокладът за състоянието на националната сигурност на България за 2016 г. бе одобрен от Министерски съвет на 31 август.На 14 септември въпросът заплаха ли е Русия за България предизвика реакции в кулоарите на Народното събрание. От Годишния доклад за състоянието на националната сигурност за 2016 година става ясно, че Русия е една от основните външнополитически заплахи за България. Докладът бе одобрен от Министерски съвет. \r\nПо повод констатациите от доклада, , че текстовете по никакъв начин не създават предпоставка за противопоставяне. Според него написаното за заплаха за България от страна на Русия е по-скоро извадено от контекста. Цветан Цветанов уточни, че когато докладът бъде обсъден в комисиите тогава ще може да се говори по-ясно, а не да се интерпретират и тълкуват текстове. коментира, че констатациите в доклада няма да утежнят отношенията между България и Русия, но за пореден път ще покажем неадекватност. Според него последните няколко правителства показват склонност към определено антируско настроение, а българските политици трябва еднакво добре да говорят и руски, и английски.  Милен Михов обясни, че засиленото военно присъствие на Русия в Черноморския басейн и нарастването на руските военни сили несъмнено представляват нещо тревожно спрямо българската национална сигурност. По думите му изострените отношения между ЕС, НАТО и Русия не могат до доведат до друг извод освен нарастване на заплахата към националната сигурност. Милен Михов посочи, че нито патриотите, нито ГЕРБ са поставяли под съмнение добрите отношения с Русия и такъв извод не е произтичал от доклада. заяви, че няма как отношенията на Русия с НАТО и ЕС да не влияят върху България. Той цитира част от доклада - „Въпреки че усилията за интеграция в ЕС и НАТО все още стимулират урегулирането на спорните въпроси да се извършва посредством международния диалог, екстремизмът нараства, а засилената националистическа риторика и прокламираните реваншистки идеи създават предпоставки за влошаване на регионалните отношения и за възраждане на екстремистки формации“. Мустафа Карадайъ коментира, че изречението убягва на останалите политически партии, но решението на констатирания проблем зависи само от България. По-късно в Нова телевизия темата за Годишния доклад за националната сигурност и дали Русия е заплаха за България коментира и президентът Румен Радев. Той посочи, че явно в България има политици, за които отношенията ни с Русия никога не са достатъчно лоши, но ние трябва да отстояваме нашия интерес. Държавният глава заяви, че никъде в доклада не пише, че Русия е пряка заплаха за нашата национална сигурност. По думите му изложената теза в документа е, че руските действия застрашават основната цел за единна, мирна и свободна Европа. Румен Радев обясни, че отношенията на България с Русия не трябва да стават заложник на чужди интереси. \r\nВъв връзка с доклада за националната сигурност на 18 септември пред БТВ премиерът Бойко Борисов заяви: Как бихте определели комуникацията си с Румен Радев?  Аз затова малко се учудвам – прекрасна комуникация имам с него, поне аз, по всички теми.  Разминавате ли се по тема „Русия“ например, и доклада сега, който излезе от Министерски съвет, че Русия е един от враговете, една от опасностите за България? Това ще помрачи ли посещението на Путин, ако то се случи другата година?  Мисля, че и тук той правилно се изказа, че каза, че се взимат части от доклада. Но нека да погледнем така, понеже чух, че уважавания от мен г-н Станишев да говори, че Русия не е наш враг, а в същото време ние сме в НАТО. това са две изцяло противоречащи като военна доктрина тези. Има държави, примерно мисля Австрия, Швеция, които не са в НАТО, преценили са, че ще водят такава политика и няма да бъдат в НАТО. България е в НАТО. Във всички изказвания на Столтенберг, във всички изказвания на всички стратези на всички срещи на НАТО в Брюксел на върха, под върха, на всякакви – Русия се сочи като основна заплаха за НАТО. Плюс там Северна Корея, еди кой си, еди кой си.  Добре, Путин догодина като какъв ще го посрещнем – като приятел или като враг?  Момент. Изслушайте ме. Ние не можем в нашите доктрини, особено в тази част на Европа, където са Полша, Украйна, Румъния, Беларус, прибалтийските държави по-нагоре, при всички учения, и не случайно най-мащабните учения натовски бяха тази година и в България, където участват всички родове войски от маса държави 15-16 или колко там, цяло лято влачим танкове и оръдия по магистралите да отиват на учение. И в един момент казваме: „Те не са ни враг“. Това е доктрината НАТО – ако стане война, руските ракети са насочени към България, те не са насочени само към един фланг, различен от нашия. И затова в нашите доктрини ние участваме като общото крило на НАТО. Разбира се, тук е проблем, че и Турция е в южното крило на НАТО до нас, а в същото време с основните държави в Европейския съюз тя е в най-тежък конфликт от много години насам. И затова, ние много прагматично казваме – пази Боже, да стане война. Затова аз не допуснах и понесох доста упреци от колегите в НАТО за флотилията в Черно море. Казах: „Окей, сухопътните операции – да, сухопътните учения – да, но в Черно море вкараме ли големите кораби военни, почнем ли с подводници да се движим, то ще заври накрая. И положих усилия това да не се случи. Но в доктрината ни, ако стане война, ние ще се бием на страната на НАТО. На 27 септември парламентът прие Доклада за състоянието на отбраната и въоръжените сили за 2016 година с 106 гласа „за“ , 61 „против“ и 22 „въздържал се“. Докладът е одобрен от Министерски съвет на 31 август, а на 13 септември беше приет и от Комисията по отбрана. На последното пленарно заседание на 21 септември, по предложение на ГЕРБ, депутатите само дебатираха по доклада. Той съдържа информация за изпълнение на отбранителната политика, отчитат се постигнатите резултати, достигнатата степен на изпълнение на заложените цели в секторните политики и се оценява ефикасността на използване на предоставените ресурси. Докладът съдържа изводи за състоянието на Въоръжените сили и направления за работа през следващия период, които се вземат предвид в процеса на планиране.\r\nВ интервю за „Нова телевизия“ на 30 септември вицепремиерът и министър на отбраната Красимир Каракачанов заяви, че докладът на състоянието на националната сигурност е трябвало да бъде редактиран в частта, в която се говори за Русия като за заплаха за националната сигурност, защото Русия не е заплаха за България. „Но след като този доклад е приет от правителството той влиза в парламента“, добави той и обясни, че е късно за редакция, но следващата година това трябва да се направи. „Защо? България трябва да има балансирано отношение към Русия. Ние сме член на НАТО и ЕС, на нас допълнителна конфронтация не ни трябва“, уточни военният министър.", "date": "2017.09.30", "title": "Докладът за националната сигурност – нов раздор между ГЕРБ и БСП (ОБЗОР)"}
{"url": "http://www.focus-news.net/news/2017/09/30/2441491/reuters-irakskiyat-premier-nastoyava-pravitelstvoto-v-bagdad-da-poluchava-prihodite-ot-dobiva-na-petrol-v-irakski-kyurdistan.html", "text": "Иракският премиер Хайдар ал-Абади настоя централното правителство в Багдад, да започне да получава приходите от кюрдистанския нефтодобив, предава Reuters.\r\nХайдар ал-Абади заяви, че тези приходи ще бъдат използвани от властите, за да се плаща на кюрдските държавни служители.\r\nЕдна от ключовите стратегии на иракското правителство е да постави под контрол приходите от петрол на автономния кюрдски регион, след като там се проведе референдум за независимост.\r\n„Контролът на федералното правителство над петролните приходи е нужен, за да се плащат целите заплати на държавните служители в Кюрдистанския регион“, написа в Twitter Хайдар ал-Абади. Симеон Миланов", "date": "2017.09.30", "title": "Reuters: Иракският премиер настоява правителството в Багдад да получава приходите от добива на петрол в Иракски Кюрдистан"}
{"url": "http://www.focus-news.net/news/2017/09/30/2441492/stars-and-stripes-turtsiya-otkri-nay-golyamata-si-voenno-trenirovachna-baza-v-afrika.html", "text": "Турското правителство откри военно-тренировъчна база в сомалийската столица Могадишу, пише американското издание Stars and Stripes.\r\nТова е най-голямата турска военна база в Африка. Около 200 турски офицери ще обучават близо 10 хиляди сомалийски войници в тази база.\r\nНачалник-щабът на Турция генерал Хулуси Акар и сомалийският премиер Хасан Али Хайре присъстваха на церемонията по откриването на новата база.\r\nСомалийският премиер благодари на Турция за помощта, която турските въоръжени сили оказват на Сомалия. Симеон Миланов", "date": "2017.09.30", "title": "Stars and Stripes: Турция откри най-голямата си военно-тренировъчна база в Африка"}
{"url": "http://www.focus-news.net/news/2017/09/30/2441493/plovdiv-detskata-pravoslavna-kniga-sveti-luka-doktora-shte-bade-predstavena-v-ramkite-na-esennite-kulturni-praznitsi-na-asenovgrad.html", "text": "Новата детска православна книга „Свети Лука Доктора“ на Ангел Бончев ще бъде представена в рамките на Есенните културни празници в Асеновград. Това съобщиха за Радио „Фокус“ – Пловдив от отдел „Връзки с обществеността“ в Общината. Събитието ще бъде на 2 октомври от 18.00 часа в Градската библиотека „Паисий Хилендарски“, а входът е свободен. На представянето са поканени всички деца с техните родители. Два детски състава ще пеят за гостите на събитието, ще бъдат прочетени от деца откъси от книгата „Св.Лука Доктора“, предвиден е и рецитал.\r\nКнигата „Свети Лука Доктора“ е създадена с благословението на Негово Високопреосвещенство Пловдивския митрополит Николай. В 42 страници книгата описва по подходящ за децата начин живота и чудесата на св. Лука Кримски. Чрез повече от 20 илюстрации  са изобразени и пресъздадени възлови моменти от светителския път на светеца-лекар. Изданието  разказва и за множество чудеса, случили се с малки деца. Авторът на книгата Ангел Бончев  е и създател и на филма за свети Лука Кримски „Светителят хирург“, който популяризира името на светеца на територията на България.\r\nТони МИХАЙЛОВ", "date": "2017.09.30", "title": "Пловдив: Детската православна книга „Свети Лука Доктора“ ще бъде представена в рамките на Есенните културни празници на Асеновград"}
{"url": "http://www.focus-news.net/news/2017/09/30/2441494/blagoevgrad-izlozhba-istoriya-na-balgarskoto-obrazovanie-ot-osvobozhdenieto-do-1944-godina-e-predstavena-v-sredno-uchilishte-nikola-yonkov-vaptsarov-petrich.html", "text": "Изложба „История на българското образование от Освобождението до 1944 година“ е представена в Средно училище „Никола Йонков Вапцаров“ – Петрич. Това каза за Радио „Фокус“ – Пирин директорът на учебното заведение Живко Тулевски. По думите му в експозицията са включени много интересни материали, повечето от които са уникални и по-голяма част от тях може да се видят само в Музея на образованието в Габрово. „Бих желал да поканя всеки ваш слушател и читател от Петрич, а и не само, който се интересува от тематиката, да дойде в училището и да разгледа изложбата“, каза още Тулевски. \r\nЕкспозицията ще бъде достъпна за посетители до 1 ноември – Деня на Народните будители. „Самата изложба е позиционирана в сграда извън училището, така че е достъпна по всяко време“, посочи Тулевски.\r\nЛивия НИНОВА", "date": "2017.09.30", "title": "Благоевград: Изложба „История на българското образование от Освобождението до 1944 година“ е представена в Средно училище „Никола Йонков Вапцаров“ – Петрич"}
{"url": "http://www.focus-news.net/news/2017/09/30/2441495/the-telegraph-ispanskoto-pravitelstvo-zayavi-che-e-anuliralo-referenduma-za-nezavisimost-na-kataloniya.html", "text": "Испанското правителство заяви, че е „анулирало“ референдума за независимост на Каталония, предава The Telegraph .\r\nИспанската полиция затвори електронните избирателни системи и запечата стотици избирателни секции в размирния регион, където милиони граждани се готвеха за спорен референдум. \r\nОт своя страна каталонските лидери продължиха със съпротивата си срещу испанските власти и обещаха, че референдумът ще протече по план. Изявлението им дойде, след като испанската Гражданска гвардия затвори 29 електронни приложения, които могат да се използват за гласуване или броене на гласовете.\r\nГоворителят на испанското правителство Иниго Мендез де Виго похвали хода на силите за сигурност, като още един „удар срещу организирането на нелегалния референдум“.\r\nТой добави, че вотът е практически „анулиран“. По негова информация вече няма бюлетини и избирателни списъци за гласуване.\r\nКаталонското правителство отхвърли мерките на испанската полиция като репресивни.\r\n„Нека да видим дали ще удържат твърденията си и утре“, заяви говорителят на властите в Барселона Хоан Мариа Пике.\r\n„Имаме всичко, от което се нуждаем за референдума“, добави той. Симеон Миланов", "date": "2017.09.30", "title": "The Telegraph: Испанското правителство заяви, че е \"анулирало\" референдума за независимост на Каталония"}
{"url": "http://www.focus-news.net/news/2017/09/30/2441496/gabrovo-nesaobrazena-skorost-i-otnemane-na-predimstvo-sa-osnovnite-prichini-za-tezhki-patni-intsidenti-v-oblastta.html", "text": "Движение с несъобразена скорост и отнемане на предимство са основните причини за настъпване на тежки пътнотранспортни произшествия в област Габрово. Това съобщиха за Радио „Фокус“ – Велико Търново от Областна дирекция на МВР – Габрово. Движение с несъобразена скорост е причина за 28 инцидента на пътя от началото на 2017 година. 6 катастрофи са предизвикани от неспазване на предимство, знаци и сигнали. 7 пътнотранспортни инцидента са станали заради отнемане на предимство на пешеходец. Заради неправилно изпреварване при насрещно движещо се превозно средство и навлизане в насрещно движение или преминаване в съседна пътна лента са предизвикани 11 катастрофи. Друга причина за инциденти е неспазване на дистанция и неправилно движение назад, заради което са станали 11 произшествия. Употреба на алкохол е причина за 5 катастрофи в областта през периода. \r\nОт други нарушения на водачи на превозни средства са предизвикани 12 инцидента на пътя. Пътнотранспортните произшествия с тежки последици основно са настъпили поради извършени нарушения на водачи на превозно средство, като средно през годините делът им е 90% от всички тежки инциденти на пътя.\r\nПешеходците с неразумните си действия – пресичане на неопределени за това места и внезапно излизане на платното за движение на превозни средства, се излагат на риск и създават предпоставки за инциденти. Тези случаи рядко завършват с фатален край и са малък процент от всички настъпили тежки пътнотранспортни произшествия, но през годините също имат постоянно ниво - от 2-3%.\r\nНадежда КРЪСТЕВА", "date": "2017.09.30", "title": "Габрово: Несъобразена скорост и отнемане на предимство са основните причини за тежки пътни инциденти в областта"}
{"url": "http://www.focus-news.net/news/2017/09/30/2441497/inzh-petar-boyadzhiev-zam-kmet-na-asenovgrad-obshtinata-poluchi-sertifikat-ot-yunesko-za-obyavyavaneto-na-chervenata-stena-za-biosferen-park.html", "text": "Община Асеновград получи сертификат от ЮНЕСКО за обявяването на „Червената стена“ за биосферен парк. Това каза за Радио „Фокус“ – Пловдив заместник-кметът на Асеновград инж. Петър Бояджиев. По думите му Община Асеновград е получила писмо от Министерството на околната среда и водите, с което е информирана, че съгласно решенията от 29-та сесия на Съвета на Програмата „Човек и биосфера“, провела се в централата на световната организация в Париж, резерватът „Червената стена“ е обявен за един от четирите нови български биосферни парка. \r\n„В своите три измерения – сърцевинна, преходна и буферна зона, „Червената стена“ се намира изцяло на територията на Община Асеновград. Ние кандидатствахме със съответните документи и бяхме одобрени. Получихме своя сертификат от ЮНЕСКО, както и благодарностите на МОСВ за нашата активност и изрядно подготвени документи“, коментира инж. Петър Бояджиев. Той посочи, че през април е създаден и продължава да работи консултативен съвет на биосферния парк „Червената стена“, включващ близо 30 души. Инж. Петър Бояджиев заяви, че резерват „Червената стена“ е един от 17-те обекта, с които България се присъединява към Програмата на ЮНЕСКО „Човекът и биосферата” през 1977 година.\r\nНа заседание на Националния комитет по Програмата „Човекът и биосферата“ на ЮНЕСКО през 2016 година е решено за резервата „Червената стена“ да бъде изготвена номинация, с която определен като един от първите биосферни резервати от нов тип в България. С решение от месец юли миналата година Общинският съвет в Асеновград дава съгласие за присъединяване на територията на общината към биосферен парк „Червената стена“. В резултат на съвместните усилия на Министерство на околната среда и водите, Община Асеновград и РИОСВ-Пловдив, за „Червената стена“ е изготвен номинационен формуляр и внесен в секретариата на програмата, в резултат на което тази територия е призната от ЮНЕСКО за един от първите български биосферни паркове.\r\nТони МИХАЙЛОВ", "date": "2017.09.30", "title": "Инж. Петър Бояджиев, зам.-кмет на Асеновград: Общината получи сертификат от ЮНЕСКО за обявяването на „Червената стена“ за биосферен парк"}
{"url": "http://www.focus-news.net/news/2017/09/30/2441498/predstoyashti-mezhdunarodni-sabitiya-za-1-oktomvri-agentsiya-fokus.html", "text": "В Каталония ще се проведе референдум за независимост, който бе забранен от испанските власти.\r\n*** В Австрия влиза в сила забраната на бурките и другите аксесоари за закриване на лицето.\r\n*** Британските консерватори провеждат годишната си конференция. \r\n*** Засилва се изолацията на Иракски Кюрдистан, след като регионът гласува на референдум за независимост.", "date": "2017.09.30", "title": "Предстоящи международни събития за 1 октомври (Агенция \"Фокус\")"}
{"url": "http://www.focus-news.net/news/2017/09/30/2441499/reuters-predsedatelyat-na-avstriyskite-sotsialdemokrati-podade-ostavka-zaradi-cherna-kampaniya-sreshtu-lidera-na-desnitsata-sebastian-kurts.html", "text": "Вторият по значимост представител на австрийските социалдемократи заяви, че подава оставка, заради черна кампания, която е била проведена срещу лидера на консервативната „Народна партия“ Себастиан Курц“, предава Reuters.\r\nСоциалдемократите отрекоха да имат общо с два уебсайта, които са пускали фалшиви и непроверени компромати срещу 31-годишния външен министър Себастиан Курц, който бе избран за лидер на консервативната „Народна партия.\r\nНа пресконференция председателят на социалдемократите и мениджър на кампанията им Георг Нидермюлбихлер заяви, че до неотдавна не е знаел, че партията му има връзка с тези сайтове. Той добави, че официално партията никога не е плащала или поръчвала тези сайтове, но един от членовете на щаба му е знаел за тяхната дейност.\r\n„Мой дълг е като мениджър на изборната кампания да се погрижа, такива неща да не се случват. Е, случиха се. Следователно ще поема отговорност като мениджър на кампанията и партиен председател“, заяви той.\r\nОставката му идва в критичен за левицата момент, когато консервативната „Народна партия“ заема първо място в предизборните проучвания, а крайнодясната „Партия на свободата“ второ.\r\nНидермюлбихлер добави, че неговата оставка не е достатъчна, призовавайки лидера на партията Кристиан Керн да последва примера му. Симеон Миланов", "date": "2017.09.30", "title": "Reuters: Председателят на австрийските социалдемократи подаде оставка, заради черна кампания срещу лидера на десницата Себастиан Курц"}
{"url": "http://www.focus-news.net/news/2017/09/30/2441500/afp-darzhavniyat-departament-na-sasht-zayavi-che-severna-koreya-ne-pokazva-priznatsi-na-interes-kam-dialoga.html", "text": "Държавният департамент на САЩ заяви, че има отворени комуникационни канали със Северна Корея, но режимът в Пхенян не е показал интерес във воденето на разговори или отказа от ядрената програма, предава AFP.\r\n„Въпреки уверенията, че САЩ не се интересува от насърчаване на колапса на настоящия режим, промяна на режима, ускоряване на процеса на обединение на полуострова или мобилизирането на сили, северно от демилитаризираната зона, севернокорейските представители не показаха никакви индикации, че се интересуват или, че са готови за преговори относно денуклеаризацията“, заяви говорителят на  Държавния департамент Хедър Науерт. Симеон Миланов", "date": "2017.09.30", "title": "AFP: Държавният департамент на САЩ заяви, че Северна Корея не показва признаци на интерес към диалога"}
{"url": "http://www.focus-news.net/news/2017/09/30/2441501/reuters-ispanskite-vlasti-zakriha-povecheto-izbiratelni-sektsii-v-kataloniya.html", "text": "Повечето обществени сгради, които трябваше да се използват като избирателни секции на референдума за независимост на Каталония, бяха закрити, заявиха от Министерството на вътрешните работи на Испания, цитирани от Reuters .\r\nСамо „някои“ потенциални избирателни секции остават окупирани от граждани, които са решили да попречат на полицейските усилия за възпиране на референдума, заявиха от министерството в изявление.\r\nАгенция „Фокус“ припомня, че испанският съд забрани употребата на обществени сгради за планирания референдум. Симеон Миланов", "date": "2017.09.30", "title": "Reuters: Испанските власти закриха повечето избирателни секции в Каталония"}
{"url": "http://www.focus-news.net/news/2017/09/30/2441502/the-guardian-es-razsledva-obedinenoto-kralstvo-zaradi-deportirani-evropeyski-grazhdani.html", "text": "Европейската комисия разследва все по-увеличаващия се брой на депортирани от Великобритания европейски граждани, пише The Guardian. От Брюксел предупредиха, че ще вземат „подходящи действия“ срещу правителството на Тереза Мей, ако преценят, че правата на европейските граждани са застрашени.\r\nЗадържането и депортирането на европейски граждани от Обединеното кралство се увеличи рязко, след като британците гласуваха за излизане от Европейския съюз. Според критици, действията на британското Министерство на вътрешните работи срещу европейски граждани са целенасочена част от т.нар. „враждебна среда“, която Тереза Мей обеща за тези, които тя смята, че не трябва да живеят в кралството.\r\nГоворител на Европейската комисия потвърди, че в Брюксел анализират оплакванията за британските действия. Симеон Миланов", "date": "2017.09.30", "title": "The Guardian: ЕС разследва Обединеното кралство заради депортирани европейски граждани"}
{"url": "http://www.focus-news.net/news/2017/09/30/2441503/afp-katalonskiyat-lider-prizova-za-mediatsiya-v-krizata-s-referenduma-za-nezavisimost-na-kataloniya.html", "text": "Каталонският лидер Карлес Пучдемон призова за „медиация“ за разрешаване на „сериозния“ конфликт между неговото правителство и испанските власти, който бе породен заради предстоящия референдум за независимост, предава AFP.\r\n„Ако победи „да“ или ако победи „не“, във всеки случай трябва да има медиация, защото нещата просто не работят“, каза Пучдемон.\r\nТой обеща, че поддръжниците на каталонската независимост няма да се откажат от правата си и призова съгражданите си, да поддържат „мирно отношение“.\r\nКарлес Пучдемон добави, че се „опитва да не допусне емоциите да надделеят“, настоявайки, че преговорите с Мадрид са неизбежни.\r\nСпоред него, Европейският съюз трябва внимателно да следи ситуацията.\r\n„Смятам, че оттук насетне бе било логични за ЕС, да следи активно ситуацията, и да прояви активен интерес. Ако Европейският съюз не се интересува от това, което се случва в Каталония, когато всички гледат и се интересуват, значи нещо не е наред“, заяви той. Симеон Миланов", "date": "2017.09.30", "title": "AFP: Каталонският лидер призова за медиация в кризата с референдума за независимост на Каталония"}
{"url": "http://www.focus-news.net/news/2017/09/30/2441504/tass-polskiyat-ministar-na-otbranata-zayavi-che-za-uspeshnata-zashtita-na-polsha-sa-nuzhni-dve-amerikanski-divizii.html", "text": "Полският министър на отбраната Антоний Мачеревич заяви, че в Полша трябва да бъдат стационирани две американски дивизии, за да бъде успешно обезпечена отбраната на страната, предава ТАСС . \r\n„От гледна точка на успешната отбрана на Полша, трябва да има минимум две дивизии“, заяви той на въпрос колко американски войници трябва да бъдат дислоцирани в страната от страната.\r\n„Без съмнение две дивизии не са много. Това е точно толкова, колкото ни е нужно“, каза той.\r\nАгенция „Фокус“ припомня, че една пълнокръвна американска дивизия може да има от 10 до 21 хиляди души личен състав. Симеон Миланов", "date": "2017.09.30", "title": "ТАСС: Полският министър на отбраната заяви, че за успешната защита на Полша са нужни две американски дивизии"}
