{"url": "http://www.focus-news.net/news/2018/08/05/2553401/sport-balgariya-zavoyuva-dva-zlatni-medala-v-planinskoto-koloezdene-v-svetovnoto-parvenstvo-za-mladezhi.html", "text": "Колоездене България завоюва два златни медала в планинското колоездене в световното първенство за младежи. Те станаха притежание на колоездачката Изабела Янкова от отбора на Райдърс Юнайтед. Други трима български младежи се представиха успешно сред участниците от 25 държави на Световното първенство по планинско колоездене в Зерфаус Фис Ладис, Австрия", "date": "2018.08.05", "title": "Спорт: България завоюва два златни медала в планинското колоездене в световното първенство за младежи"}
{"url": "http://www.focus-news.net/news/2018/08/05/2553394/tezhki-katastrofi-sas-zaginali-i-raneni-v-nedelniya-den-obzor.html", "text": "Тежки катастрофи със загинали и ранени белязаха последния ден от седмицата. Трима души загинаха при катастрофа между лек и товарен автомобил на пътя Бургас - Каблешково преди разклона за поморийското село Лъка. Инцидентът се е случил около 14.35 часа. Тримата са пътували в автомобил „Ауди“ А6 с хасковска регистрация от Бургас в посока Каблешково, като непосредствено преди разклона за село Лъка, е навлязъл в насрещното движение, за да извърши изпреварване, но се ударил челно в насрещно движещия се в посока Бургас камион. От удара колата се е върнала обратно в пътното платно и в много тежко състояние на деформация. Пътуващите в автомобила един мъж и две жени са починали при катастрофата. Заради инцидента движението в района бе затруднено и бе въведен обходен маршрут. Движението по пътя от Каблешково в посока Бургас временно бе пренасочено през село Каменар, а в обратна посока от Бургас към Каблешково се преминаваше с доста занижена скорост. \r\nПетима пострадаха при друг тежък инцидент на АМ „Тракия“, при който лек автомобил се обърна по таван. Ранените са две жени на 34 и 35 години, мъж на 38 години и две деца - момиче на 9 години и бебе на седем месеца. 34-годишната жена, която е управлявала автомобила е настанена в УМБАЛ „Св. Анна“ с контузия в областта на кръста. 35-годишната жена е транспортирана в УМБАЛСМ „Н. И.Пирогов“ с контузия на гръбначния стълб. Там са откарани и двете деца, които са с контузия на главата и съмнение за комоцио. Мъжът има изгаряния в областта на подбедрицата, но не е хоспитализиран, тъй като изгарянето не е било сериозно. На място му е оказана медицинска помощ и раната е обработена.Сигнал за обърнал се по таван автомобил в района на 29 км на АМ „Тракия“ в посока Бургас бе подаден в 19.19 часа. В същата минута натам тръгна екип от Елин Пелин. В 19.29 часа тръгна екипът от Костенец, а в 20.19 часа по искане на полицията към мястото на инцидента тръгна и екип от Ихтиман.", "date": "2018.08.05", "title": "Тежки катастрофи със загинали и ранени в неделния ден (ОБЗОР)"}
{"url": "http://www.focus-news.net/news/2018/08/05/2553393/kyustendil-tantsov-sastav-osogovo-e-otlichen-ot-mezhdunarodniya-folkloren-festival-bosilegradsko-kraishte-pee-i-tantsuva.html", "text": "Танцов състав „Осогово” е отличен от Международния фолклорен фестивал „Босилеградско Краище пее и танцува“. Това съобщи за  Радио „Фокус” – Кюстендил  Милена Маркова, председател на читалище „Пробуда” – Кюстендил. Танцовият състав, чийто с хореограф е Вергиния Згуровска, е получил призово място, след своето представяне в Сърбия. „Танцовият ни състав „Осогово“ бе един от четирите състава, представили България, наред с „Гайтан“ – Шумен, Формация „Фолк – Арт“ – Кюстендил и „Чудесия” – Пазарджик”, каза Милена Маркова. В самия фестивал участие са взели състави и изпълнители от България, Румъния, Босна и Херцеговина, Черна Гора, Косово и Македония. „Наред с представянето на концертна програма, съставена от кюстендилски танци, фолклорният състав взе участие в организираните конкурси за най-красива носия, мис и мистър – Фестивал и надиграване с ръченица”, каза Милена Маркова. \r\nВенцеслав ИЛЧЕВ", "date": "2018.08.05", "title": "Кюстендил: Танцов състав „Осогово” е отличен от Международния фолклорен фестивал „Босилеградско Краище пее и танцува“"}
{"url": "http://www.focus-news.net/news/2018/08/05/2553395/bozhidar-mihaylov-regionalna-sluzhba-po-zaetostta-varna-mladite-hora-proyavyavat-interes-kam-shema-gotovi-za-rabota.html", "text": "Младите хора във Варна проявяват интерес към схема „Готови за работа“. Това каза за  Радио „Фокус“ – Варна  Божидар Михайлов, директор на Дирекция „Регионална служба по заетостта” във Варна. В края на месец юли Варна бе поредният град, домакин на информационното събитие – концерт по проект „Готови за работа“, част от националната информационна кампания, насочена към мотивиране на младежи до 29 години за активно поведение на пазара на труда. „Реализирането на схема „Готови за работа“ е насочено към младите хора и към решаване на проблеми, свързани с безработицата при тях. Агенцията по заетостта има инициатива за провеждането на концерти в големите градове. Включват се и служители на бюрата по труда и регионалните служи, които на място консултират младежите по отношение на услугите, предлагани от бюрата по труда, както и възможностите за квалификация и трудова реализация. Има интерес от страна на младите хора и по-висок интерес от страна на родителите им“, отбеляза Божидар Михайлов. \r\nПроект „Готови за работа“ на Агенцията по заетостта е по Оперативна програма „Развитие на човешките ресурси“ 2014 – 2020 г. Основната цел на проекта е стимулиране на активността на младежи до 29-годишна възраст включително, които не са нито в образование или обучение, нито в заетост и не са регистрирани като безработни лица в Дирекциите „Бюро по труда”, както и да се подобрят възможностите им за намиране на работа и трудовата им реализация на пазара на труда. \r\nМарияна ВАЛЕНТИНОВА", "date": "2018.08.05", "title": "Божидар Михайлов, Регионална служба по заетостта – Варна: Младите хора проявяват интерес към схема „Готови за работа“"}
{"url": "http://www.focus-news.net/news/2018/08/05/2553391/sofiya-petima-sa-postradali-pri-katastrofata-na-am-trakiya-pri-koyato-lek-avtomobil-se-obarna-po-tavan.html", "text": "Петима са пострадали при катастрофата на АМ „Тракия“, при която лек автомобил се обърна по таван. Това съобщи за  Агенция „Фокус“  говорителят на Центъра за Спешна медицинска помощ - София Катя Сунгарска. При инцидента са пострадали две жени на 34 и 35 години, мъж на 38 години и две деца -  момиче на 9 години и бебе на седем месеца. 34-годишната жена, която е управлявала автомобила е настанена в УМБАЛ „Св. Анна“ с контузия в областта на кръста. 35-годишната жена е транспортирана в УМБАЛСМ „Н. И.Пирогов“ с контузия на гръбначния стълб. Там са откарани и двете деца, които са с контузия на главата и съмнение за комоцио. \r\nМъжът има изгаряния в областта на подбедрицата, но не е хоспитализиран, тъй като изгарянето не е било сериозно. На място му е оказана медицинска помощ и раната е обработена. \r\nСигнал за обърнал се по таван автомобил в района на 29 км на АМ „Тракия“ в посока Бургас бе подаден в 19.19 часа. В същата минута натам тръгна екип от Елин Пелин. В 19.29 часа тръгна екипът от Костенец, а в 20.19 часа по искане на полицията към мястото на инцидента тръгна и екип от Ихтиман.", "date": "2018.08.05", "title": "София: Петима са пострадали при катастрофата на АМ „Тракия“, при която лек автомобил се обърна по таван"}
{"url": "http://www.focus-news.net/news/2018/08/05/2553398/futbol-tsska-pobedi-dunav-s-30-na-stadion-balgarska-armiya.html", "text": "Футбол: ЦСКА победи Дунав с 3:0 на стадион „Българска армия“. Головете отбелязаха Мауридес в 39-тата минута и Десподов в 56-тата. Автогол си отбеляза Ковачев от състава на гостите в добавеното време на първото полувреме. В друг мач игран днес Левски победи Ботев Враца като гост с 2:0, което е и треньорски дебют на Славиша Стоянович на чело на сините. \r\nСлед  днешните мачове на водач във временното класиране остава ЦСКА, следван от Левски и Ботев Пловдив. Шампионът Лудогорец е на седмо място.", "date": "2018.08.05", "title": "Футбол: ЦСКА победи Дунав с 3:0 на стадион „Българска армия“"}
{"url": "http://www.focus-news.net/news/2018/08/05/2553377/stara-zagora-v-letnite-mesetsi-nch-probuda-v-kazanlashkoto-selo-koprinka-e-partnyor-na-biblioteka-iskra-po-proekta-bibliotekata-moyata-parva-stsena.html", "text": "В летните месеци Народно читалище „Пробуда“ в казанлъшкото село Копринка е партньор на Библиотека „Искра“ по проекта „Библиотеката - моята първа сцена“, каза за  Радио „Фокус“  секретарят на читалището Мария Желева. Проектът се реализира с подкрепата на Фондация „Глобални библиотеки – България” в изпълнение на договор с Министерство на културата. Финансирането му е в рамките на 4 710 лв.  \r\nМария Желева поясни, че една от целите на проекта е да бъде създадена нова библиотечна услуга, която да разшири възможностите на библиотеките по привличане на нови публики, да затвърди статута им на място за изява и смислено оползотворяване на свободното време при деца и юноши, развивайки техните компетенции в областта на културата и творческите изяви.  \r\nВ проекта са обхванати деца и тийнейджъри на възраст между 6 и 14 години от село Копринка. В рамките на проекта те пишат, рисуват, плъстят и моделират, занимават се с фолклор, театър, грънчарство, плетене, бродиране, моден дизайн, фотография и ТВ „Тийнейджър“.  \r\nИзградената в рамките на проекта творческа база ще бъде използвана за постоянно осмисляне на свободното време и за творчески изяви на децата. Ще бъдат демонстрирани успешни практики между партньорите, ще бъдат организирани целогодишно съвместни изяви, конкурси, изложби и др. А опитът натрупан в проекта ще бъде споделен с читалищата в общината и образователните структури. \r\nСлавяна ГАЙДАРОВА", "date": "2018.08.05", "title": "Стара Загора: В летните месеци НЧ „Пробуда“ в казанлъшкото село Копринка е партньор на Библиотека „Искра“ по проекта „Библиотеката - моята първа сцена“"}
{"url": "http://www.focus-news.net/news/2018/08/05/2553400/afp-siriyskite-buntovniitsi-sa-zadarzhali-45-dushi-v-severozapadna-siriya-za-satrudnichestvo-s-pravitelstvoto-na-bashar-asad.html", "text": "Сирийски бунтовнически сили са арестували поне 45 души в неделя в Северозападна Сирия заради подозрения за тайно споразумение с режима на Башар Асад, казаха бунтовниците, предава  AFP . \r\nФронтът за национално освобождение извърши вълна от арести в провинциите Хама и Идлиб, втората от които е последната провинция в страната  почти изцяло извън контрола на правителството. \r\n\"Фронт за национално освобождение стартира кампания преди седмица ..., която достигна връхната си точка днес с ареста на 45 активисти за помирение и кандидати за общински избори, обявени от режима\" в региона, каза Адам Радун в неделя. \r\nКато цяло НЗР арестува 60 души в продължаващата кампания, добави той. \r\nСирийската обсерватория по правата на човека базирана в Лондон заяви, че близо 50 души са арестувани в районите Хама и Идлиб, за \"опити за примирение с правителството\" и за участие в \"срещи със сирийските разузнавателни служби\".  Юлиян Марков", "date": "2018.08.05", "title": "AFP: Сирийските бунтовниици са задържали 45 души в Северозападна Сирия за сътрудничество с правителството на Башар Асад"}
{"url": "http://www.focus-news.net/news/2018/08/05/2553397/tass-za-opita-za-pokushenie-sreshtu-venetsuelskiya-prezident-sa-izpolzvani-dva-drona-zaredeni-s-po-edin-kilogram-vzrivno-veshtestvo.html", "text": "За опита за покушение срещу венецуелския президент са използвани два дрона, заредени с по един килограм взривно вещество, съобщава министърът на вътрешните работи на Венецуела Нестор Реверол, цитиран от  TACC . \r\n\"Благодарение на специалната техника на Президентската гвардия дроновете са били извадени от строя и активирани извън периметъра,\" - каза Реверол. \r\nСпоред него властите са задържали шест заподозрени в опит да убият държавния глава. \r\n\"Задържани са  шест терористи,  цялата необходима информация и видео с доказателствата са събрани, идентифицирани са организаторите и директните извършители на престъплението в рамките на страната и извън страната, не са изключени още арести,\" - каза министърът. Той отбеляза, че по отношение на един от задържаните вече е издадена заповед за арест за участие в нападението през 2017 г. във военната база Фуерте Парамакай във венецуелския град Валенсия.  Юлиян Марков", "date": "2018.08.05", "title": "ТАСС: За опита за покушение срещу венецуелския президент са използвани два дрона, заредени с по един килограм взривно вещество"}
{"url": "http://www.focus-news.net/news/2018/08/05/2553378/osem-dushi-byaha-zadarzhani-v-slanchev-bryag-za-pritezhanie-i-razprostranenie-na-narkotitsi-obzor.html", "text": "Осем души бяха задържани при полицейска операция в Слънчев бряг за притежание и разпространение на наркотици. Полицейската операция срещу наркоразпространението на територията на курортен комплекс Слънчев бряг е реализирана на 3 и 4 август. Действията са проведени съвместно от служители на РУ – Несебър и ГД „Национална полиция“. \r\nС повдигнати обвинения и мерки за неотклонение до 72 часа са двама 49-годишни, от София и Несебър. Криминално проявеният и осъждан столичанин бил задържан край ресторант в курорта, след като при проверка у него бил открит найлонов плик с около 15 г бяло-жълто кристалообразно вещество (метамфетамин). При последвало претърсване на квартирата му полицаи иззели и плик с амфетамин. От несебърлията, криминално проявен, спрян за полицейска проверка в района на хотел, служители на реда иззели 41 пликчета с бяло прахообразно вещество (кокаин), шест - с тревиста маса (канабис), пет - с жълто-кафяво кристалообразно вещество (хашиш) и 337 шестоъгълни розови таблетки (екстази). Събраните срещу двамата мъже данни за притежаване и разпространение на наркотични вещества са докладвани на Окръжна прокуратура – Бургас. \r\nБързи производства са започнати срещу петима мъже, трима от тях чужди граждани, на които са били наложени 24-часови полицейски мерки за задържане. От чужденците, проверени край хотел в Слънчев бряг, полицаи иззели 11 свивки с марихуана и три розови хапчета, вероятно екстази, чийто точен състав е в процес на изясняване. Общо 400 г канабис, разпределени в три найлонови топки, както и саморъчно свита цигара били открити при претърсване в апартамент в курорта, обитаван от 29-годишен старозагорец, криминално проявен и осъждан.  \r\nРусенец на 38 години пък бил проверен в района на автогарата. От него униформени иззели три плика с канабис и два – с метамфетамин. \r\nВ ранните часове на 4 август в ареста на РУ – Несебър попаднал и 15-годишен младеж от Стара Загора, след като при проверка у него били открити наркотични вещества. Работата и по този случай продължава. \r\nДен по-късно, служители на РУ – Приморско също засекли тийнейджър с наркотици. Около 1.30 часа на 5 август, в двора на училище в града бил проверен 18-годишен местен младеж. При личния обиск от него били иззети плик с около 12 г марихуана, а от дома му – още 4 г от същия наркотик. Задържан е с полицейска мярка за срок до 24 часа, по случая е образувано бързо производство.", "date": "2018.08.05", "title": "Осем души бяха задържани в Слънчев бряг за притежание и разпространение на наркотици (ОБЗОР)"}
{"url": "http://www.focus-news.net/news/2018/08/05/2553379/the-washington-post-iran-zadarzha-zamestnik-upravitelya-na-tsentralnata-si-banka-zaradi-predpolagaemi-finansovi-izmami.html", "text": "Държавната агенция на Иран „IRNA“ съобщи, че властите в Техеран са задържали заместник-управителя на Централната банка на страната, като част от разследване за финансови измами, предава американското електронно издание  The Washington Post . \r\nГоворителят на иранския съд Голамхосеин Мохсени Еджехи заяви, че Ахмад Арагчи е бил освободен от позицията си, преди да бъде арестуван и вкаран в затвора. Не са били изяснени обвиненията срещу него. \r\nЕджехи добави и че служител от офиса на управителя на банката, както и пет служители за обмяна на валута са били арестувани. \r\nАдминистрацията на иранския президент Хасан Роухани вече е заменила управителя на централната банка и е предприела други мерки за заздравяване на риала.  Йонислав Дочев", "date": "2018.08.05", "title": "The Washington Post: Иран задържа заместник-управителя на Централната си банка заради предполагаеми финансови измами"}
{"url": "http://www.focus-news.net/news/2018/08/05/2553399/tass-vremenno-upravlyavashtiyat-ruskoto-posolstvo-v-sasht-e-izvikan-v-darzhavniya-departament.html", "text": "Временно управляващият руското посолство в САЩ е извикан в Държавния департамент, предава  TACC . \r\nАмериканският помощник държавен секретар по европейските и евроазиатските въпроси Уес Мичъл призова руския Шарже д'афер в САЩ Дмитрий Жирнов по обвинения в агресивна пропаганда на Руската федерация в  социалните мрежи на разкол и насилие. Това съобщи в неделя в социалната мрежа „Туитър“ ръководителя на пресслужбата на американското министерство на външните работи Хедър Науърт. \r\n\"Помощник държавният секретар на Мичъл привика Шарже д'афер на Русия Жирнов, за да получи отговор за опитите на Кремъл да се използват акаунти в социалните мрежи за насърчаване на насилие и разкол в САЩ. Ние няма да толерираме тази агресивна намеса.\",  пише дипломатът. \r\nАмериканските разузнавателни агенции приписват на Русия намеса в изборите  в САЩ през 2016 г. Като част от разследването, ръководено от  специалния прокурор Роберт Мюлер, бяха повдигнати редица обвинения, включително на руски граждани, както и на петима американци и един холандец. На 13 юли първият заместник-министър на правосъдието на Съединените щати Род Розенщайн обяви обвиненията срещу 12 други руски граждани, за които се твърди, че са служители на руската военна разузнавателна служба. Президентът Доналд Тръмп и тези около него многократно отхвърлят съмненията за неправомерни контакти с руски официални лица по време на предизборната кампания през 2016 г., Москва е също много пъти е отричала твърденията за опити да повлияе на изборите в Съединените щати.  Юлиян Марков", "date": "2018.08.05", "title": "ТАСС: Временно управляващият руското посолство в САЩ е извикан в Държавния департамент"}
{"url": "http://www.focus-news.net/news/2018/08/05/2553152/predstoyashti-sabitiya-v-stranata-za-5-avgust-agentsiya-fokus.html", "text": "*** \r\nОт 11.00 часа в местността Предел председателят на Народното събрание Цвета Караянчева ще участва в тържественото отбелязване на 115-ата годишнина от избухването на Илинденско-Преображенското въстание.  \r\n*** \r\nОт 09.00 часа „Пирин пее“ ще продължи с представяне на фолклорните състави и изпълнители на събора. От 11.00 часа ще се състои тържествен ритуал пред паметника на Илинденско-Преображенското въстание. Заключителният гала концерт на 15-тия събор на народното творчество „Пирин пее“ ще започне от 12.30 часа на Голяма сцена. \r\n*** \r\nОт 18.30, 19.30 и  20.30 часа на открита сцена „Охлюва“ бургазлии и гости на града ще имат възможността да гледат по 3 куклени постановки. Петото издание на Международния куклен фестивал на открито „Дни на куклите“ ще се проведе от 5 до 12 август. \r\n*** \r\nОт 19.30 часа в Летния театър на Бургас ще се състои церемония по награждаването и тържественият Гала-концерт от Националния конкурс за млади изпълнители на популярна музика „Музикален импулс“ – Бургас 2018.  \r\n*** \r\nОт 9.00 часа в храм „Св. вмчк Георги“ – град Балчик ще бъде отслужена света Литургия.  \r\n*** \r\nОт 9.30 часа до моста на нос Галата ще бъде даден старт на тазгодишното 78-мо издание на плувния маратон „Галата – Варна“.  \r\n*** \r\nОт 20.00 часа на сцена „Арт лято“ до ХГ „Борис Денев“ ще се проведе Проект „Арт лято“ представя: „Holly Fest – Фестивал на цветовете“. \r\n*** \r\nОт 9.00 часа на централния площад „Велбъжд“ ще бъде даден стартът на 5-ото издание на Осогово Рън. \r\n*** \r\nОт 9.00 часа на северната страна на Гребната база в града и ще се проведе за осма година международен турнир „Купа Пловдив –ТриЕкстрийм“. \r\n*** \r\nОт 18.00 часа в храм „Св. Преображение Господне“ в район „Тракия“ пловдивският митрополит Николай ще оглави Празнична Архиерейска вечерня.  \r\n***  \r\nОт 18.30 часа в Летния театър като част от програмата на Националния фолклорен фестивал „Фолклорен извор“ ще се състоят концерти на  Фолклорен ансамбъл „Калинка“ – Русия и Фолклорен ансамбъл „La Coyolera“ – Коста Рика.  \r\n***  \r\nОт 20.00 часа в Летния театър ще се състои награждаване на участниците в Националния фолклорен фестивал „Фолклорен извор“, с което фестивалът ще бъде закрит.  \r\n*** \r\nОт 20.00 часа в парк „5-ти октомври“ ще се проведе летният музикален фестивал „Под звездите“.", "date": "2018.08.05", "title": "Предстоящи събития в страната за 5 август (Агенция „Фокус“)"}
{"url": "http://www.focus-news.net/news/2018/08/05/2553153/pregled-na-osnovnite-temi-v-svetovniya-pechat-agentsiya-fokus.html", "text": "С усмивка на лице и с дипломатическа учтивост държавният секретар на САЩ Майк Помпео и севернокорейският външен министър  Ли  Йон-хо си размениха нападки и обвинения по време на личната си среща в Сингапур, пише   USA Today. \r\nВашингтон предупреди, че няма да бъдат отменени никакви санкции, докато Северна Корея не проведе напълно ядреното си разоръжаване, а Пхенян се противопостави, заявявайки  че няма да бъде тормозен. \r\nВъпреки, че Тръмп обяви, че Северна Корея „вече не е ядрена заплаха“, Помпео и севернокорейският външен министър Ли Йон-хо посочиха ясно в годишния регионален форум на АСЕАН, че двете страни все още имат различия по този въпрос. \r\nВ забележките си към репортерите в Сингапур Помпео заяви, че САЩ имат нови, достоверни доклади, че Русия нарушава санкциите, като разрешава съвместни предприятия със севернокорейски компании и издава нови разрешителни за севернокорейските гостуващи работници. Той допълни, че Вашингтон ще приеме „много сериозно“ всички нарушения.  \r\n„Доверието не е чувство, което да се култивира за една нощ“, на свой ред заяви севернокорейският външен министър. „За да се изгради пълно доверие между КНДР и САЩ, е от съществено значение и двете страни да предприемат едновременни действия и поетапни стъпки, за да направят това, което е възможно един след друг“, допълни той.  \r\nСАЩ по-рано отхвърлиха призивите за поетапен подход, настоявайки да запазят санкциите, докато Северна Корея не изпълни ангажиментите си. \r\nСевернокорейският дипломат заяви, че САЩ са запазили враждебността си, вместо да реагират положително на спирането на ядрените опити и изстрелването на ракети в Северна Корея и другите жестове на добра воля, като връщането на предполагаемите останки от американски войници, убити в Корейската война. \r\n***  Държавният секретар на САЩ Майк Помпео заяви, че въпреки напрежението около задържането на американския пастор Андрю Брунсън в Измир и другите различия, Турция остава ключов съюзник в НАТО, пише    Hurriyet. \r\nПомпео заяви, чие САЩ „имат намерение да продължат работата по сътрудничеството с Турция“, въпреки че администрацията на президента Доналд Тръмп да е наложила санкции срещу двама турски министри и въпреки задържането на пастора.  \r\n„Надявам се, че ще отбележим прогрес в близките дни и седмици“, заяви Помпео. Той изрази надежда, че проблемите между Анкара и Вашингтон ще бъдат решени. \r\n***  Китайското министерство на финансите въведе допълнителни мита върху 5207 различни стоки, внасяни от САЩ в размер от между пет и 25%. Това е в отговор на предложението на администрацията на президента на САЩ Доналд Тръмп за налагане на 25% мита върху стоките от Китай на стойност от 200 милиарда долара, пише   Global Times . \r\n„Китай е предприел необходимия и легитимен отговор, основан на интересите на китайския народ и защитата на основаната на правилата международна търговия според СТО“, заяви китайския външен министър Ван И.   \r\nСпоред него китайските контрамерки са рационални. Страната не бърза да изравни митата си с тези на САЩ, докато извънредният натиск и изнудване на САЩ са станали ясни за международната общност. Подобно изнудване няма да донесе плодове срещу Китай. \r\nОтговаряйки на молбата да реагира на скорошните коментари на Белия дом, че последните конрамерки на Китай са били „слаби“, министърът отговори: „Да не би да искат Китай да предприеме още по-силен отговор?“. \r\n***   Президентът на Турция Реджеп Тайип Ердоган заяви, че предприетите от САЩ мерки спрямо случая със задържания в Измир пастор Андрю Брунсън не отразяват стратегическото сътрудничество между Вашингтон и Анкара и демонстрират силно неуважение към Турция, предава   Daily Sabah. \r\nЕрдоган разкритикува скорошното решение на Вашингтон да замрази авоарите на турските министри на вътрешните работи Сюлейман Сойлу и на правосъдието Абдулхамит Гюл по обвинение, че са нарушили свободата на вероизповеданията заради задържането на Брунсън, за когото се смята, че има връзки с терористи. \r\n„Решението за замразяването на авоарите и нелогично. Ние също ще замразим сметките на американските министри на правосъдието и вътрешните работи, ако имат такива в Турция“, заяви Ердоган.", "date": "2018.08.05", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/08/05/2553396/rumyana-glavcheva-ostrov-lombok-indoneziya-e-podlozhen-na-zemetrasni-ataki.html", "text": "На 29 юли северът на остров Ломбок генерира земетресение с магнитуд 6.4 малко преди 7 часа сутринта местно време (5:47 на остров Ява).  Въпреки липсата на условия за образуване на цунами, наложи се преселване на повече от 10 хиляди жители поради значителни повреди на постройките, включително от предизвикани свлачища (още първоначалната информация на местните власти е за над 1400 повредени домове). Свлачища заприщиха изходи на планината Ринджани, където над 800 туристи бяха блокирани в очакване на спасение. Властите съобщиха за загинали 20 души и 401 ранени; сградата на централна болница в Източен Ломбок получи невъзвратими повреди, което наложи евакуиране на пациенти. Интензивността в епицентъра бе оценена на VIII степени по 12-степенната скáла (източникът е само на 6 км дълбочина!). Земетресението беше последвано от над 520 вторични труса. Индонезийският сеизмологичен център е регистрирал и оповестил поне два значителни афтершока, станали в първите три чáса – с магнитуди 5.5 и 5.7. Те довеждат до разпадане на нестабилни и множество едноетажни сгради. В бедствената зона бяха издигнати огромно количество палатки, в издирване и спасяване на хората бяха включени индонезийските въоръжени сили, полицията и други правителствени институции. На 30 юли президентът на Индонезия Джоко Видодо обеща възмездие от по 50 млн рупии (3500 американски долари) за всяка къща, негодна за живеене. \r\nОт 2005 до 29 юли т.г. същото огнище не е раждало силно земетресение, т.е. земетресение с магнитуд по-голям от 6. В район с размери по 100 км към запад и изток и около 50 км към водните басейни откъм север и юг в този 13-годишен период броят на умерено силните земетресения е само три (трусовете са с магнитуди между 5.2 и 5.7). \r\nИнформацията на сеизмологични агенции от днес е за още по-силно земетресение с епицентър в района на предходните, дотук анализирани. Новото силно земетресение е с магнитуд 6.9, но за сметка на това – огнището му е на сравнително доста голяма дълбочина от 33 км (оценки на Европейския център и на Американската геоложка агенция). Разликите в параметрите на днешния трус  от 19:46 време в Ломбок (18:46 в Джакарта) и земетресението преди една седмица, на 29 юли, са създали условия максималната интензивност и днес да е от VIII степен по 12-степенната скáла. Единични сведения за срутени или силно повредени домове идват от Матарам, на 50-60 км югозападно от епицентъра (интензивност от VII до IX степен). В източната част на остров Бали сътресенията достигат VI степен, срещу V степен при земетресението с магнитуд 6.4 от миналата неделя. Сътресения от V степен са предизвикани на разстояния до 150 км. Интензивността спада до III степен на около 500-550 км в западна посока от епицентъра, на остров Ява. От Синджай (бивш остров Целебес) 7 очевидци свидетелстват за въздействия от V степен. Властите съобщават за най-малко 39 убити, десетки ранени и повредени постройки. От агенцията за помощ при бедствия смятат, че много сгради в главния град Матарам, изработени от слаби строителни материали, са повредени.  \r\nИндонезия е предразположена към земетресения поради местоположението си на Тихоокеанския огнен пръстен, дъга от вулкани и руптурни области. Територията на страната е в място на сблъсък на големи тектонични плочи – индо-австралийската, евроазиатската и тихоокеанската, което я прави една от най-застрашените от природни бедствия в света.", "date": "2018.08.05", "title": "Румяна Главчева, експерт-сеизмолог: Остров Ломбок, Индонезия, е подложен на земетръсни атаки"}
{"url": "http://www.focus-news.net/news/2018/08/05/2553380/sofiya-tri-lineyki-sa-izprateni-na-29-km-na-am-trakiya-v-posoka-burgas-kadeto-lek-avtomobil-se-obarna-po-tavan.html", "text": "Три линейки са изпратени на 29 км на АМ „Тракия“ в посока Бургас, където лек автомобил се обърна по таван. Това съобщи за  Агенция „Фокус“  говорителят на Центъра за Спешна медицинска помощ - София Катя Сунгарска. В 19.19 часа е постъпил сигнал за лек автомобил, който се е обърнал по таван на 29 км на АМ „Тракия“ в посока Бургас. В същата минута натам тръгва екип от Елин Пелин. В 19.29 часа тръгва екипът от Костенец, а в 20.19 часа по искане на полицията към мястото на инцидента тръгва и екип от Ихтиман, обясни Сунгарска. \r\nМедицинските екипи в момента работят на място. Информация за броя на пострадалите и тяхното състояние се очаква на по-късен етап.", "date": "2018.08.05", "title": "София: Три линейки са изпратени на 29 км на АМ „Тракия“ в посока Бургас, където лек автомобил се обърна по таван"}
{"url": "http://www.focus-news.net/news/2018/08/05/2553154/bbc-portugaliya-se-bori-s-golyam-gorski-pozhar.html", "text": "Португалия се бори с голям горски пожар, предава  BBC . \r\nПовече от 700 пожарникари участват в гасенето на голям горски пожар в района Алгарве в Южна Португалия. Температурите в страната достигнаха 46 градуса. Високи температури са регистрирани и в Испания. \r\nПортугалската агенция за гражданска защита изпраща предупреждения по мобилните мрежи за висок риск от пожари в някои райони., за да се избегнат жертви и пострадали. Миналата година десетки загинаха при два големи горски пожара в Португалия.  Юлиян Марков", "date": "2018.08.05", "title": "BBC: Португалия се бори с голям горски пожар"}
{"url": "http://www.focus-news.net/news/2018/08/05/2553155/afp-izraelskite-druzi-protestirat-sreshtu-zakona-za-evreyskata-natsiya.html", "text": "Десетки хиляди израелски друзи протестират срещу Закона за еврейската нация, предава  AFP . \r\nЗаконът, който беше приет миналия месец и е част от така наречените основни закони на Израел, де факто конституция, обявява страната за националната държава на еврейския народ. \r\nТой не споменава равенството или демокрацията, което означава, че еврейският характер на страната има предимство и говори за Израел като историческа родина на евреите, които имат \"уникално\" право на самоопределение в рамките на своите граници. \r\nАрабите категорично критикуват законодателството, особено тези от 130 000-та общност на друзите в Израел. \r\nДрузите, за разлика от други араби, които служат само доброволно в армията , са обект на задължителна служба във военните или полицията наравно с израелците от еврейски произход. \r\nПротестиращите в демонстрацията в събота, оценявани от местните медии на над 50 000 души, призоваха за \"равенство\". \r\n\"Въпреки неограничената ни лоялност към държавата, държавата не ни смята за равни\", каза в изказване техният духовен лидер Шейх Муафак Тариф. \r\nБившият военен генерал Амал Аад каза, че старшите членове на друзите в силите за  сигурност като него \"искат да запазят своята израелска идентичност и да мислят, че правителството и премиерът могат да променят закона\". \r\nПремиерът Бенямин Нетаняху проведе серия от срещи с ръководството на общността на друзите, като им заяви, че \"нищо в този закон не нарушава правата ви като равни граждани на държавата Израел\". \r\nНо срещите и последиците от новото законодателство не успяха да намалят недоволството, като редица млади военнослужещи –друзи, подадоха оставка от израелската армия в знак на протест.  Юлиян Марков", "date": "2018.08.05", "title": "AFP: Израелските друзи протестират срещу Закона за еврейската нация"}
{"url": "http://www.focus-news.net/news/2018/08/05/2553158/tass-shest-dushi-sa-zaginali-pri-katastrofa-na-ednomotoren-samolet-v-sasht.html", "text": "Шест души са загинали при катастрофа на едномоторен  самолет в САЩ, предава  TACC . \r\nЕдномоторният самолет EA400 се разби малко след излитането си от летище в щата Оклахома в САЩ. Никой от шестте на борда не оцеля, съобщи  Fox News , цитиран от агенцията. \r\nВластите на окръг Кей  и населеното място Понка Сити все още не са потвърдили официално смъртта на хората, защото искат първо да идентифицират жертвите.  \r\nEA400 е шестместен едномоторен моноплан. Разследването се извършва от Федералната авиационна администрация и Националната служба за безопасност на транспорта.  Юлиян Марков", "date": "2018.08.05", "title": "ТАСС: Шест души са загинали при катастрофа на едномоторен  самолет в САЩ"}
{"url": "http://www.focus-news.net/news/2018/08/05/2553157/mia-osigureni-sa-10-miliona-evro-za-rekonstruktsiyata-na-patya-kriva-palanka-deve-bair-granitsata-s-balgariya.html", "text": "Осигурени са 10 милиона евро от Европейската банка за възстановяване и развитие(ЕБВР) за реконструкцията на пътя Крива Паланка – Деве Баир (границата с България), предава  Македонската информационна агенция (МИА) . \r\nЩе бъдат осигурени още 2.6 милиона евро като грант от „Инвестиционната рамка за Западните Балкани“на Европейския съюз за рехабилитация и разширяване на пътя , който се явява част от коридор номер осем. \r\nМинистерството на финансите на Македония трябва да обяви международен търг за избор на компания-изпълнител. Министерството е заявило, че заемът от ЕБВР се предоставя при изключително изгодни условия.  Юлиян Марков", "date": "2018.08.05", "title": "МИА: Осигурени са 10 милиона евро за реконструкцията на пътя Крива Паланка – Деве Баир (границата с България)"}
{"url": "http://www.focus-news.net/news/2018/08/05/2553392/ziyadin-sela-referendumat-za-promyana-na-imeto-e-nenuzhen-i-shte-uvelichi-razdelenieto-v-obshtestvoto.html", "text": "Референдумът за промяна на името е ненужен и ще увеличи разделението в обществото, заяви лидерът на Алианс за албанците Зиядин Села  в интервю пред македонският телевизионен канал  “Алсат-М“ . \r\n\"Референдумът може само да усложни нещата, да задълбочи разделението в обществото, и е излишен, още повече, когато Споразумението с Гърция не предвижда референдум, но ако Македония реши да проведе референдум\", казва Села в интервюто. \r\nТой добави, че не трябва да има никаква дилема относно решението на Алианса за албанците по този въпрос: \"Алианс за албанците е за това Македония да стане част от цивилизацията, НАТО и ЕС“ \r\nВ интервюто той обяснява своята позиция в парламента. \r\n\"Трябва да се направи разграничение между нашата позиция в парламента за необходимостта да се отиде на референдум . Гласувахме „въздържали се“, защото смятахме, че не е необходимо провеждането на референдум. Самият факт, че въпросът е консултативен, показва, че сме имали право по този въпрос. Какъвто и да е резултатът от референдума, депутатите и парламентът ще решат отново за Договора от Гърция. Два пъти е гласуван и е ратифициран договора, а и за промени в конституцията депутатите трябва да поемат отговорност и да гласуват \", каза Села.  Юлиян Марков", "date": "2018.08.05", "title": "Зиядин Села: Референдумът за промяна на името е ненужен и ще увеличи разделението в обществото"}
{"url": "http://www.focus-news.net/news/2018/08/05/2553159/aa-nay-malko-20-vaorazheni-banditi-sa-likvidirani-v-nigeriya.html", "text": "Най-малко 20 въоръжени бандити бяха убити и няколко други бяха арестувани при специални операции, за да се сложи край на атаките срещу населението в Северозападна Нигерия, съобщиха от армията в събота, цитирани от  Anadolu Agency . \r\nМохамед Доле, говорител на армията за специалната операция, каза, че войските са имали няколко сражения с бандитите в трите главни окръга  Марадун, Цафе и Зурми в щата Замфара, което доведе до смъртта на няколко престъпници, участващи в атаките   \r\nАрмейските операции следват директивата на президента, според която оперативните служители по сигурността трябва да прекратят атаките в района, където Амнести интернешънъл заяви, че близо 400 души са били убити само тази година.  Юлиян Марков", "date": "2018.08.05", "title": "АА: Най-малко 20 „въоръжени бандити“ са ликвидирани  в Нигерия"}
{"url": "http://www.focus-news.net/news/2018/08/05/2553160/ostava-v-sila-chastichnoto-bedstveno-polozhenie-v-chepelare-i-v-tri-obshtini-v-oblast-plovdiv-otmeneno-e-v-devin-obzor.html", "text": "Остава в сила частичното бедствено положение в Чепеларе и в три общини в област Пловдив, отменено е в Девин. Заради лошото време и проливните дъждове на 31 юли в тези райони се образуваха свлачища, които затрудниха достъпа до няколко населени места. Щетите върху пътната инфраструктура са оценени на десетки хиляди левове. \r\nЧастично бедствено положение беше обявено в три общини в Пловдивска област - Садово, Родопи и Куклен. Причините за това са прелялата река Чая, затворени пътища в общините Садово и Родопи и срутище на пътя за Добралък в община Куклен. Кметът на Садово Димитър Здравков коментира, че ситуацията по критичните точки в общината се нормализира. „Пробивът в дигата на река Чая е запушен, но все още има голямо количество вода по земеделските площи“, посочи Здравков. Около 800 дка са залетите земеделски площи в общината, след като на 2 август реката преля над дигите и наводни пътища и ниви. Засегнатите производители планират протестни действия на международния път Е-80, ако до 17 август държавата не предприеме необходимите мерки по трайно укрепване на дигите на реката и почистване на коритото ѝ. \r\nНормализира се и обстановката в Община Родопи, където река Чая излезе от коритото си и заля пътя между селата Ягодово и Катуница. Там също остава в сила обявеното частично бедствено положение заради необходимостта от спешни възстановителни дейности по дигите. \r\nСпокойна е обстановката и на територията на Община Куклен – там остава в сила бедственото положение заради продължителните възстановителни дейности. Вече са укрепени пропадналите участъци по пътя Яврово - Добралък, които бяха отнесени от придошлата вода. \r\nОт 31 юли в Община Чепеларе бе обявено частично бедствено положение. Мярката се наложи, след като срутище затвори пътя за село Забърдо и природната забележителност Чудните мостове. На 2 август пътят бе разчистен, но на срутището продължават да падат камъни. Кметът на Чепеларе Славка Чакърова обясни, че дори и мрежата, която е сложена там преди около месец, се е свлякла. „Земята е толкова мокра, че дърветата се свличат и повличат след себе си и камъни“, обясни тя. По думите й, докато не приключат аварийните дейности, частичното бедствено положение ще остане в сила. „Очаква се те да започнат в понеделник, защото трябват няколко дни, за да изсъхне терена. В понеделник ще направим оглед и ще извикаме екип, който да направи обрушването“, обясни Чакърова. \r\nНа 3 август бе отменено бедственото положение, което беше обявено в община Девин за районите на селата Михалково, Чуруково и Осиково заради пропаднали участъци от пътищата Михалково – Чуруково и Михалково – Осиково. По думите на областния управител на Смолян Недялко Славов ситуацията там е нормализирана. \r\nЦветилена СИМЕОНОВА", "date": "2018.08.05", "title": "Остава в сила частичното бедствено положение в Чепеларе и в три общини в област Пловдив, отменено е в Девин (ОБЗОР)"}
{"url": "http://www.focus-news.net/news/2018/08/05/2553381/fokus-makedoniya-krizisniyat-shtab-za-boykot-na-referenduma-v-makedoniya-otpravi-antialbanski-poslaniya.html", "text": "Членове на кризисния щаб, който трябва да оглави кампанията срещу референдума, отправиха анти-албански публикации на днешното подписване на меморандума за сътрудничество, пише македонското електронно издание   “Фокус“ . \r\nСтрашко Олумчев от организацията Македонският национален съвет \"Македониум\", ръководена от емигранти, е казал, че само етнически македонци имат право да решават за името. \r\nСъщо така той е заявил, че Зоран Заев има какво да каже относно произхода си.  Юлиян Марков", "date": "2018.08.05", "title": "„Фокус“ (Македония): Кризисният щаб за бойкот на референдума в Македония отправи антиалбански послания"}
{"url": "http://www.focus-news.net/news/2018/08/05/2553165/the-independent-britantsite-ne-zhelayat-da-rabotyat-vav-fermi.html", "text": "Британците не желаят да работят във ферми и не е ясно кой ще прибира реколтата след Брекзит, пише вестник  The Independent . \r\nСамо един процент от работещите във ферми са британски граждани. Повечето селскостопански работници идват от Източна Европа и не е ясно кой ще работи във селското стопанство след като се сложи край на свободното движение на работа сила в рамките на ЕС. \r\nДнес Великобритания е напълно зависима от чуждестранните работници, за да прибере плодовете и зеленчуците си. Според Националния съюз на земеделските производители от 60 000 сезонни работници в областта миналата година, едва 1% са британци. Огромното мнозинство идва от Източна Европа, особено България и Румъния. \r\nДокато Великобритания е част от Европейския съюз, вратите й са широко отворени за \"свободното движение\" на работна сила, включително тези сезонни земеделци, които идват в продължение на четири или пет месеца, получават заплащане в британски лири и се завръщат вкъщи за зимата. \r\nНо тъй като Великобритания се готви да напусне ЕС, като сложи край на свободното движение, земеделските производители започнаха да се паникьосват: Кой ще прибере реколтата през следващата пролет? \r\nВече недостигът на работна ръка, причинен от икономическите промени, е довел до загниване на хиляди тонове ягоди, произвеждани по най-високи технологии. Жакди Грийн, главен изпълнителен директор на кооперацията на производителите на плодове от \"Бери Гардънс\", отбелязва 30-40% недостиг на труд тази година. \r\nПо време на кампанията  за Брекзит през 2016 г. безпокойството по отношение на масовата миграция беше от първостепенно значение, подхранвано отчасти от твърдения, че например милиони мюсюлмани ще пристигнат веднага щом Турция се присъедини към ЕС. (Турция не е в съюза и няма перспективата да се присъедини в обозримо бъдеще.) \r\nКритиците на Брекзит обаче твърдят, че Великобритания отчаяно се нуждае от чуждестранни работници - не само \"най-добрите и най-блестящи\" в областта на финансите, техниката и медицината, които все още могат да бъдат осигурявани, но тези, които почистват хотелските стаи в Брайтън, и берат домати в Норфолк. \r\nАко далеч по-малко работници идват от Европа, тези работни места ще трябва да бъдат заети от британци - които не изглеждат много запалени за подобна работа  - или да бъдат договорени от Беларус или Непал или от Филипините. \r\nВ миналото Великобритания имаше такава схема за чуждестранни фермери, но тя бе отменена - и сега има нарастващи призиви да се рестартира.  Юлиян Марков", "date": "2018.08.05", "title": "Тhe Independent: Британците не желаят да работят във ферми"}
{"url": "http://www.focus-news.net/news/2018/08/05/2553164/turskite-vlasti-zaloviha-dimitar-zhelyazkov-v-istanbul-obzor.html", "text": "Димитър Желязков с прякор Митьо Очите бе заловен от турските власти в Истанбул в петък вечерта в изпълнение на на Червената бюлетина на „Интерпол“, с която от прокуратурата го обявиха за международно издирване. Държавното обвинение издаде заповедта след проведена на 2 август специализирана операция в Бургас и региона за за разбиване на престъпна група, занимаваща се с рекет, лихварство и изнудване, в която ключова роля е имал Димитър Желязков. Членовете на престъпната група са установявали търговски дружества, развиващи успешен бизнес на територията на Южното Черноморие и по-концентрирано в Слънчев бряг, от които искали „такса спокойствие“. Желязков е напуснал страната в понеделник напълно законно, тъй като тогава още не е била издадена заповед за ареста му. \r\nПремиерът Бойко Борисов обяви в Малко Търново, че лично турският министър на вътрешните работи се е ангажирал със задържането на Димитър Желязков. „Вчера казах, че ще го хванат“, заяви Борисов. „Още вчера се свързахме с турските колеги и затова казвам, че колкото и да не е модерно, когато имаме такива прагматични отношения с Турция, дават мигновен резултат. Разговаряхме с техния вътрешен министър и един час след това в Истанбул го задържаха“, обясни премиерът. „Министърът на вътрешните работи на Турция лично се зае да действа заедно с техния главен прокурор да го задържат и го задържаха в рамките на час“, добави Борисов. \r\nМинистър-председателят обясни, че след ареста на Желязков сега действа международната заповед за екстрадиция. „Предполагам, както ние действаме експедитивно, така и турската страна действа експедитивно“, каза той и добави, че няма съмнения, че ще бъдат спазени всички международни спогодби. \r\nБорисов посочи, че по случая работи специализираната прокуратура под ръководството на главния прокурор Сотир Цацаров. „Нямам съмнения, че ще ги привлекат като отговорни за това си деяние“, коментира Борисов. \r\n„Трябва и да прощавате за един ден. Не трябва толкова да сте взискателни. Може да избяга някой, но както казах - може да забавят, но винаги хващат“, обобщи Борисов. \r\nГрупата за рекет, побои и разпространение на наркотици бе разбита на 2 август по време на акция на Специализираната прокуратура съвместно с ГДБОП на територията на Бургас, София, Ямбол и Слънчев бряг. По време на акцията бяха задържани 20 лица, но само на петима до момента са повдигнати обвинения. Това са Венцислав Христов, Радослав Николов, Йордан Въчев, Иван Найденов и Иван Пишиев, - всички с адресна регистрация в Бургас. \r\nВ събота на закрито заседание Специализираният наказателен съд реши да остави в ареста и петимата.  \r\nИздирват се още двама души, свързани с разбитата престъпна група, единият от които е общински съветник от Несебър.", "date": "2018.08.05", "title": "Турските власти заловиха Димитър Желязков в Истанбул (ОБЗОР)"}
{"url": "http://www.focus-news.net/news/2018/08/05/2553163/", "text": "Румънската полиция разследва антисемитски надписи по къщата на нобеловия лауреат Ели Визел, намираща се в северния румънски град Сигет, пише британският вестник  The Guardian > \r\nНационалният институт за изследване на Холокоста в Румъния „Ели Визел“, призова за задълбочено разследване. От Института заявиха, че румънският президент и правителство са обещали да се борят срещу антисемитизма и отричането на Холокоста в Румъния. \r\nЗаедно с 14 000 евреи, Визел и неговото семейство били депортирани през май 1944 г. в лагера Аушвиц от града. Майка му и по-малката му сестра са загинали там, докато той и двете му по-големи сестри са оцелели. \r\nВизел умира през 2016 г. Неговата книга от 1960 г. \"Нощ\" се основава на преживяванията му в лагерите на смъртта Аушвиц и Бухенвалд. Тя става свидетелство за нацистки престъпления. През 1986 г. печели Нобеловата награда за мир. \r\nРумъния депортира 150 000 евреи и 25 000 роми в нацистки концентрационни лагери от 1941 до 1944 г., когато страната е била управлявана от пронацисткия  диктатор Йон Антонеску.  Юлиян Марков", "date": "2018.08.05", "title": "The Guardian: Румънската полиция разследва антисемитски надписи по къщата на нобеловия лауреат Ели Визел"}
{"url": "http://www.focus-news.net/news/2018/08/05/2553162/reuters-izvarshen-e-opit-za-pokushenie-sreshtu-venetsuelskiya-prezident-nikolas-maduro.html", "text": "Извършен е опит за покушение срещу венецуелския президент Николас Мадуро с помощта на безпилотни  летателни  апарати с взривно вещество, предава  Reuters . \r\nДроновете са  били свалени и обезвредени, като седем войници са ранени. Нападението срещу венецуелския държавен глава е извършено по време на реч, посветена на годишнината от създаването на Боливарската национална гвардия. На събитието са присъствали висши военни, както и съпругата на президента.  Юлиян Марков", "date": "2018.08.05", "title": "Reuters: Извършен е опит за покушение срещу венецуелския президент Николас Мадуро"}
{"url": "http://www.focus-news.net/news/2018/08/05/2553156/fokus-makedoniya-triyset-partii-i-organizatsii-se-obedinyavat-za-boykot-na-referenduma-v-makedoniya.html", "text": "Трийсет партии и организации се обединяват за бойкот на референдума  в Македония, пише македонското електронно издание  “Фокус“ . \r\nТрийсет организации, включително политически партии, неправителствени организации, граждански инициативи от страната и диаспората в чужбина, ще подпишат Меморандум за стратегическо сътрудничество с цел бойкотиране на референдума. Меморандумът ща бъде подписан в неделя . \r\nКакто се казва, с Меморандума ще бъде формиран Кризисният щаб, който ще провежда публична пропаганда да се бойкотира референдума.  Юлиян Марков", "date": "2018.08.05", "title": "„Фокус“ (Македония): Трийсет партии и организации се обединяват за бойкот на референдума  в Македония"}
{"url": "http://www.focus-news.net/news/2018/08/05/2553168/premierat-boyko-borisov-natiskat-po-granitsata-e-golyam-no-kontrolat-e-silen-obzor.html", "text": "България е на практика единствената неуязвима от мигранти до този момент. Българският вариант, който приложихме, работи добре и се надявам и в Европа да го споделят. Това заяви министър-председателят Бойко Борисов след инспекция на състоянието на границата в района на Малко Търново. Премиерът отбеляза, че натискът по границата е голям, но контролът е силен, а споразумението с Турция работи много добре. Борисов изтъкна, че над 2500 човека са върнати по страни на произход за близо година.  \r\nМинистър-председателят съобщи, че от понеделник ще бъдат командировани още 40 граничари, както и допълнително 50 души от специалните сили. Предстои да бъдат закупени нови 70 автомобила, след като наскоро бяха получени 180. Граничарите са напълно обезпечени и с необходимото им облекло.  \r\n„Доволен съм много от усилията, които се полагат. Българите имат храбри и добре подготвени граничари“, заяви премиерът Борисов. Той отбеляза, че има около 200 мигранти в центровете в страната. „Всички спим спокойно и си мислим, че това е даденост, а то не е – дължим го на всички граничари, които денонощно пазят границата“, каза още министър-председателят и добави, че най-изявените ще бъдат наградени.", "date": "2018.08.05", "title": "Премиерът Бойко Борисов: Натискът по границата е голям, но контролът е силен (ОБЗОР)"}
{"url": "http://www.focus-news.net/news/2018/08/05/2553171/futbol-livarpul-pobedi-napoli-s-50-v-priyatelski-mach.html", "text": "Футбол: Ливърпул победи Наполи с 5:0 в приятелски мач. Първите два гола отбелязаха Милнър и Вайналдаум в 4-тата и 9-тата минута. През второто полувреме точни бяха Мохамед Салах Даниел Стъридж и Алберто Морено. Дебют за Ливърпул направи и най-скъпия вратар в света – бразилецът Алисон Бекер.", "date": "2018.08.05", "title": "Футбол: Ливърпул победи Наполи с 5:0 в приятелски мач"}
{"url": "http://www.focus-news.net/news/2018/08/05/2553172/pochina-6-godishnoto-dete-koeto-beshe-blasnato-v-sandanski-obzor.html", "text": "Въпреки усилията на лекарския екип на УМБАЛСМ „Н. И. Пирогов“ почина 6-годишното дете, което беше блъснато на тротоара от кола, управлявана от 73-годишен мъж в Сандански. Инцидентът стана около 09.00 часа на 25 юли, когато лек автомобил „Фолксваген Поло“, управляван от 73-годишен водач от Сандански, движейки се по бул. „Александър Буйнов“ в Сандански, ударя 2 паркирани леки автомобила, след което блъска 6-годишното дете, което по това време се намира на тротоара. Детето е транспортирано в ЦСМП – Сандански с фрактура на бедро и травми на главата и в тежко състояние, където е оперирано. По-късно същия ден детето е транспортирано в УМБАЛСМ „Н. И. Пирогов“. \r\nНа следващия ден – 26 юли, от УМБАЛСМ „Н. И. Пирогов“ обявиха, че детето все още е в тежко състояние и с опасност за живота и затова остава под непрекъснато наблюдение и реанимационни грижи. От болничното заведение също така уточниха, че детето се лекува по световен стандарт.  \r\nРазследването на инцидента е установило, че причината за него е извършване на маневра с висока скорост по улица, където по същото време се извършвали строително-ремонтни дейности. 73-годишният шофьор беше задържан за 24 часа, след това освободен под парична гаранция от 1200 лева поради влошено здравословно състояние. Мъжът е неосъждан и няма криминални прояви. При проверка за алкохол, дрегерът не е отчел наличие на такъв в кръвта на 73-годишния водач. \r\nЦветелин ДИМИТРОВ", "date": "2018.08.05", "title": "Почина 6-годишното дете, което беше блъснато в Сандански (ОБЗОР)"}
{"url": "http://www.focus-news.net/news/2018/08/05/2553173/futbol-real-madrid-pobedi-yuventus-s-31-a-milan-pobedi-barselona-s-10.html", "text": "Футбол: Реал Мадрид победи Ювентус с 3:1, а Милан победи Барселона с 1:0 в приятелски мачове от турнира „Международна шампионска купа“. За Кралския клуб голове отбелязаха  Гарет Бейл и Марко Асенсио – два. Автогол си отбеляза защитникът на Реал Мадрид Дани Карвахал още в 20-тата минута.  \r\nМилан победи Барселона с гол на Андре Силва в добавеното време.", "date": "2018.08.05", "title": "Футбол: Реал Мадрид победи Ювентус с 3:1, а Милан победи Барселона с 1:0"}
{"url": "http://www.focus-news.net/news/2018/08/05/2553169/afp-nikolas-maduro-obvini-kolumbiya-v-opita-za-pokushenie-sreshtu-nego.html", "text": "Венецуелският президент Николас Мадуро обвини Колумбия, че стои  зад \"атаката\" със зареден с  взривно вещество безпилотен летателен апарат, предава  AFP . \r\nГоворейки скоро, след като държавната телевизия показа, че е прекъснал речта пред военен парад в Каракас, Мадуро каза, че „пред мен избухна летящ обект“ и обвини за инцидента президента на Колумбия Хуан Мануел Сантос. \r\n\"Това беше атака с цел да ме убият, те се опитаха да ме убият днес\", каза Мадуро пред държавната телевизия. „ Няма съмнение, че името Хуан Мануел Сантос стои зад тази атака“.  Юлиян Марков", "date": "2018.08.05", "title": "AFP: Николас Мадуро обвини Колумбия в опита за покушение срещу него"}
{"url": "http://www.focus-news.net/news/2018/08/05/2553167/tass-donald-tramp-nareche-svetovnata-targovska-organizatsiya-vseobshto-bedstvie.html", "text": "Президентът на Съединените щати Доналд Тръмп отново назова Световната търговска организация (СТО) \"всеобщо бедствие\" и критикува своите предшественици пред свои привърженици в Охайо, предава  TACC . \r\n\"Само Охайо е загубил повече от 200 000 работни места в индустриалния сектор, откакто Китай се присъедини към СТО, СТО е общо бедствие\", каза американският лидер. \r\nТръмп отново критикува американските политици за действията им в икономическата сфера. \"В продължение на десетилетия нашите политици са разрешили други страни да крадат нашите работни места, да заграбят цялото ни богатство и икономиката - каза държавният глава. - Не мисля, че те умишлено са го направили, в по-голямата си част те не са знаели и не са разбирали нищо.“  Юлиян Марков", "date": "2018.08.05", "title": "ТАСС: Доналд Тръмп нарече Световната търговска организация „всеобщо бедствие“"}
{"url": "http://www.focus-news.net/news/2018/08/05/2553161/liam-foks-veroyatnostta-za-brekzit-bez-sporazumenie-se-uvelichava.html", "text": "Вероятността за Брекзит без споразумение се увеличава, заяви министърът на търговията на Великобритания в интервю за  The Sunday Times . \r\nТой определи  шансовете за Брекзит без споразумение на  60:40, като категорично обвини \"непримиримостта\" на Европейската комисия. \r\nФокс обвини еврократите, че поддържат \"религиозна мания\"  относно  правилата на ЕС, а не мислят за \"икономическото благосъстояние\", което би довело до \"само един резултат\". \r\nНеговото мнение  идва на фона на нарастващите опасения за потенциалния колапс в преговорите. Даунинг стрийт отказа да каже какво е постигнала Тереза Май, когато премиерът посети френския президент Еманюел Макрон в южната част на Франция в петък, за да обсъди проекта си за за бъдещи отношения с ЕС. \r\nГоворейки, след края на  търговска мисия в Япония, Фокс заяви, че преди това не е мислил, че перспективите за Брекзит без споразумение  са \"повече от 50:50\", но рискът от липса на търговска сделка се е увеличил. \r\n\"Мисля, че непримиримостта на комисията ни принуждава да не се договорим\", каза той. \"Ние изложихме основата, на  която може да се постигне сделка, но ако ЕС реши, че религиозната мания  на неизбраните европейски бюрократи има предимство пред икономическото благоденствие на хората в Европа, то това е Брекзит на бюрократите а не на хората [и] тогава ще има само един резултат. \" \r\nФокс обвини главния преговарящ на Брюксел Мишел Барние, че е отхвърлил предложенията на Великобритания, \"защото никога не сме го правили\", и твърди, че \"това увеличава шансовете за напускане без споразумение“ \r\nТой призова ЕС да даде свои собствени отговори. \"Ако те не харесат една сделка, която сме поставили на масата, тогава нека те да предложат нещо , което  би било приемливо за нас\", каза той. \"ЕС  е длъжен да определи дали те искат идеологическата чистота на Европейската комисия да бъде поддържана за сметка на реалните им икономики\". \r\nФокс разясни, че изправянето на ЕС пред рисковете от липсата на сделка е част от стратегията на правителството. \"Мисля, че е от съществено значение напускането на Съюза без сделка да изглежда вероятно за Брюксел\", каза той.  Юлиян Марков", "date": "2018.08.05", "title": "Лиъм Фокс: Вероятността за Брекзит без споразумение се увеличава"}
{"url": "http://www.focus-news.net/news/2018/08/05/2553174/pregled-na-osnovnite-temi-v-britanskiya-pechat-agentsiya-fokus.html", "text": "Вероятността за Брекзит без споразумение се увеличава, заяви министърът на търговията на Великобритания в интервю за  The Sunday Times . \r\nТой определи  шансовете за Брекзит без споразумение на  60:40, като категорично обвини \"непримиримостта\" на Европейската комисия. \r\nФокс обвини еврократите, че поддържат \"религиозна мания\"  относно  правилата на ЕС, а не мислят за \"икономическото благосъстояние\", което би довело до \"само един резултат\". \r\nНеговото мнение  идва на фона на нарастващите опасения за потенциалния колапс в преговорите. Даунинг стрийт отказа да каже какво е постигнала Тереза Май, когато премиерът посети френския президент Еманюел Макрон в южната част на Франция в петък, за да обсъди проекта си за за бъдещи отношения с ЕС. \r\nГоворейки, след края на  търговска мисия в Япония, Фокс заяви, че преди това не е мислил, че перспективите за Брекзит без споразумение  са \"повече от 50:50\", но рискът от липса на търговска сделка се е увеличил. \r\n\"Мисля, че непримиримостта на комисията ни принуждава да не се договорим\", каза той. \"Ние изложихме основата, на  която може да се постигне сделка, но ако ЕС реши, че религиозната мания  на неизбраните европейски бюрократи има предимство пред икономическото благоденствие на хората в Европа, то това е Брекзит на бюрократите а не на хората [и] тогава ще има само един резултат. \" \r\nФокс обвини главния преговарящ на Брюксел Мишел Барние, че е отхвърлил предложенията на Великобритания, \"защото никога не сме го правили\", и твърди, че \"това увеличава шансовете за напускане без споразумение“ \r\nТой призова ЕС да даде свои собствени отговори. \"Ако те не харесат една сделка, която сме поставили на масата, тогава нека те да предложат нещо , което  би било приемливо за нас\", каза той. \"ЕС  е длъжен да определи дали те искат идеологическата чистота на Европейската комисия да бъде поддържана за сметка на реалните им икономики\". \r\nФокс разясни, че изправянето на ЕС пред рисковете от липсата на сделка е част от стратегията на правителството. \"Мисля, че е от съществено значение напускането на Съюза без сделка да изглежда вероятно за Брюксел\", каза той. \r\n*** Румънската полиция разследва антисемитски надписи по къщата на нобеловия лауреат Ели Визел, намираща се в северния румънски град Сигет, пише британският вестник  The Guardian > \r\nНационалният институт за изследване на Холокоста в Румъния „Ели Визел“, призова за задълбочено разследване. От Института заявиха, че румънският президент и правителство са обещали да се борят срещу антисемитизма и отричането на Холокоста в Румъния. \r\nЗаедно с 14 000 евреи, Визел и неговото семейство били депортирани през май 1944 г. в лагера Аушвиц от града. Майка му и по-малката му сестра са загинали там, докато той и двете му по-големи сестри са оцелели. \r\nВизел умира през 2016 г. Неговата книга от 1960 г. \"Нощ\" се основава на преживяванията му в лагерите на смъртта Аушвиц и Бухенвалд. Тя става свидетелство за нацистки престъпления. През 1986 г. печели Нобеловата награда за мир. \r\nРумъния депортира 150 000 евреи и 25 000 роми в нацистки концентрационни лагери от 1941 до 1944 г., когато страната е била управлявана от пронацисткия  диктатор Йон Антонеску. \r\n*** Британците не желаят да работят във ферми и не е ясно кой ще прибира реколтата след Брекзит, пише вестник  The Independent . \r\nСамо един процент от работещите във ферми са британски граждани. Повечето селскостопански работници идват от Източна Европа и не е ясно кой ще работи във селското стопанство след като се сложи край на свободното движение на работа сила в рамките на ЕС. \r\nДнес Великобритания е напълно зависима от чуждестранните работници, за да прибере плодовете и зеленчуците си. Според Националния съюз на земеделските производители от 60 000 сезонни работници в областта миналата година, едва 1% са британци. Огромното мнозинство идва от Източна Европа, особено България и Румъния. \r\nДокато Великобритания е част от Европейския съюз, вратите й са широко отворени за \"свободното движение\" на работна сила, включително тези сезонни земеделци, които идват в продължение на четири или пет месеца, получават заплащане в британски лири и се завръщат вкъщи за зимата. \r\nНо тъй като Великобритания се готви да напусне ЕС, като сложи край на свободното движение, земеделските производители започнаха да се паникьосват: Кой ще прибере реколтата през следващата пролет? \r\nВече недостигът на работна ръка, причинен от икономическите промени, е довел до загниване на хиляди тонове ягоди, произвеждани по най-високи технологии. Жакди Грийн, главен изпълнителен директор на кооперацията на производителите на плодове от \"Бери Гардънс\", отбелязва 30-40% недостиг на труд тази година. \r\nПо време на кампанията  за Брекзит през 2016 г. безпокойството по отношение на масовата миграция беше от първостепенно значение, подхранвано отчасти от твърдения, че например милиони мюсюлмани ще пристигнат веднага щом Турция се присъедини към ЕС. (Турция не е в съюза и няма перспективата да се присъедини в обозримо бъдеще.) \r\nКритиците на Брекзит обаче твърдят, че Великобритания отчаяно се нуждае от чуждестранни работници - не само \"най-добрите и най-блестящи\" в областта на финансите, техниката и медицината, които все още могат да бъдат осигурявани, но тези, които почистват хотелските стаи в Брайтън, и берат домати в Норфолк. \r\nАко далеч по-малко работници идват от Европа, тези работни места ще трябва да бъдат заети от британци - които не изглеждат много запалени за подобна работа  - или да бъдат договорени от Беларус или Непал или от Филипините. \r\nВ миналото Великобритания имаше такава схема за чуждестранни фермери, но тя бе отменена - и сега има нарастващи призиви да се рестартира. \r\n*** Предупреждението на гуверньора на Bank of England Марк Карни, че напускането на Съюза без споразумение е „крайно нежелателно“ раздразни привържениците на „твърд“  Брекзит. \r\nКарни заяви в петък,  че шансовете за Брекзит без споразумение са „неприятно високи“ и политиците трябва „да направят всичко възможно да го избегнат“ \r\nДжейкъб Рийс-Мог, който ръководи консервативната про-Брекзит група, заяви: \"Марк Карни отдавна е бил една от водещите фигури  на Проекта „Страх“, чиято репутация за неточно и политически мотивирано прогнозиране накърни репутацията на Английската централна банка.\" \r\nИън Дънкан Смит повтори коментарите на Рийс-Мог, казвайки по радио ВВС, че Брекзит без сделка не съществува. \r\nБившият секретар по въпросите на труда и пенсиите заяви: \"Липсата на споразумение се представя, сякаш има някакъв външен мрак, в който Великобритания ще попадне и там никой друг не съществува.", "date": "2018.08.05", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/05/2553176/pregled-na-mezhdunarodnite-novini-do-6-chasa-agentsiya-fokus.html", "text": "Първата база на НАТО на Балканите ще бъде построена в централната част на Албания. Нейният министър-председател Еди Рама заяви, че за място на обекта е избран град Кучова, наричан между 1950 и 1990 г. името Сталин, предава  РИА Новости. \r\n„Със средства на Северноатлантическия алианс в партньорство с правителството на Албания НАТО само за първата фаза на проекта на модернизация на летището в Кучова ще вложи повече от 50 милиона евро“, заяви Рама. Той уточни, че осъществяването на проекта трябва да започне в течение на година. Рама допълни, че летището „ще служи за снабдяване на НАТО, логистична поддръжка,  подготовка на личния състав и подобряването на Алианса“.  \r\n„Кучова също ще служи за база за националните ВВС. Тази стратегическа инвестиция на НАТО в Албания ще привнесе нови стандарти в нашите въоръжени сили“, допълни премиерът. \r\n*** Ако референдумът не събере мнозинство, това ще означава подкрепа за договора от Преспа, зави македонският вицепремиер и преговарящ с ЕС по македонската телевизия „Алсат-М“, цитиран от македонското електронно издание  “Фактор“ . \r\nБуяр Османи, вицепремиер и преговарящ за членство в Европейския съюз, подчерта, че споразумението от Преспа с Атина ще се счита, че е прието, ако няма цензус на референдума, който ще се проведе на  30 септември. \r\n\"Недостатъчният отговор на гражданите предполага, че те дават мандат на парламента да решава самостоятелно. Това би било посланието от неприсъствието на референдума. Второто послание е, че споразумението, ратифицирано от Събранието, остава в сила. Така че по някакъв начин, неявяването е подкрепа. Ето защо мисля, че ще бъде важно какъв ще бъде гласът на гражданите… Убеден съм, че абсолютното мнозинство от гражданите на Македония е за тази историческа възможност за Македония\", заявява Османи. \r\n*** Пожар затвори магистрала между Франция и Испания, предава  AFP . \r\nПожар в Североизточна Испания на границата с Франция принуди властите да затворят магистрала, свързваща двете страни. \r\n„Работим заедно с френските пожарникари за овладяването на пожара в района на Ла Хонкера“ пише испанската противопожарна служба в социалната мрежа „Туитър“. \r\nПожарникарите от Каталуния са подпомогнати от шест специализирани самолета и хеликоптери, които обливат района с вода. \r\nПожарът е започнал на фона на началото на летните отпуски във Франция и ще затрудни пътуващите към Испания. \r\n***  Бившият президент на Бразилия Дилма Русеф ще се кандидатира за сенатор, предава  TACC . \r\nТова е обявила самата тя на конгреса на Партията на трудещите се в бразилския град Сао Пауло . \r\n„Ще се кандидатирам за сенатор от бразилския щат Минас Жериас , като ще разчитам на подкрепата и на други леви партии“ \r\nПо-рано нейният предшественик Луис Инацио Лула да Силва обяви своята кандидатура за президент от затвора, където излежава присъда за корупция. \r\nОбщите избори в Бразилия – президентски, парламентарни и губернаторски, ще се проведат на 7 октомври. \r\n*** Иран обяви, че ще разкрие офис за защита на своите интереси в саудитската столица Рияд, предава  Anadolu agency . \r\nБахрам Касеми, говорител на външното министерство на Иран, заяви пред Иранската студентска информационна агенция (ISNA), че службата в Рияд има за цел да се грижи за интересите на Иран в Саудитска Арабия. \r\nТой добави, че службата ще бъде разположена в швейцарското посолство в Рияд по споразумение, сключено преди осем месеца между Техеран и Берн. \r\nПрез януари 2016 г. Саудитска Арабия скъса дипломатическите си връзки с Иран, след като иранските протестиращи нахлуха в посолството на страната в Техеран, на фона на протестите срещу екзекуцията на саудитския шиитски духовник Нимр Бакир ал Нимр, заедно с 46 души, осъдени по обвинения в тероризъм. \r\n*** Десетки хиляди израелски друзи протестират срещу Закона за еврейската нация, предава  AFP . \r\nЗаконът, който беше приет миналия месец и е част от така наречените основни закони на Израел, де факто конституция, обявява страната за националната държава на еврейския народ. \r\nТой не споменава равенството или демокрацията, което означава, че еврейският характер на страната има предимство и говори за Израел като историческа родина на евреите, които имат \"уникално\" право на самоопределение в рамките на своите граници. \r\nАрабите категорично критикуват законодателството, особено тези от 130 000-та общност на друзите в Израел. \r\nДрузите, за разлика от други араби, които служат само доброволно в армията , са обект на задължителна служба във военните или полицията наравно с израелците от еврейски произход. \r\nПротестиращите в демонстрацията в събота, оценявани от местните медии на над 50 000 души, призоваха за \"равенство\". \r\n\"Въпреки неограничената ни лоялност към държавата, държавата не ни смята за равни\", каза в изказване техният духовен лидер Шейх Муафак Тариф. \r\nБившият военен генерал Амал Аад каза, че старшите членове на друзите в силите за  сигурност като него \"искат да запазят своята израелска идентичност и да мислят, че правителството и премиерът могат да променят закона\". \r\nПремиерът Бенямин Нетаняху проведе серия от срещи с ръководството на общността на друзите, като им заяви, че \"нищо в този закон не нарушава правата ви като равни граждани на държавата Израел\". \r\nНо срещите и последиците от новото законодателство не успяха да намалят недоволството, като редица млади военнослужещи –друзи, подадоха оставка от израелската армия в знак на протест \r\n*** Осигурени са 10 милиона евро от Европейската банка за възстановяване и развитие(ЕБВР) за реконструкцията на пътя Крива Паланка – Деве Баир (границата с България), предава  Македонската информационна агенция (МИА) . \r\nЩе бъдат осигурени още 2.6 милиона евро като грант от „Инвестиционната рамка за Западните Балкани“на Европейския съюз за рехабилитация и разширяване на пътя , който се явява част от коридор номер осем. \r\nМинистерството на финансите на Македония трябва да обяви международен търг за избор на компания-изпълнител. Министерството е заявило, че заемът от ЕБВР се предоставя при изключително изгодни условия. \r\n*** Извършен е опит за покушение срещу венецуелския президент Николас Мадуро с помощта на безпилотни  летателни  апарати с взривно вещество, предава  Reuters . \r\nДроновете са  били свалени и обезвредени, като седем войници са ранени. Нападението срещу венецуелския държавен глава е извършено по време на реч, посветена на годишнината от създаването на Боливарската национална гвардия. На събитието са присъствали висши военни, както и съпругата на президента. \r\n*** Президентът на Съединените щати Доналд Тръмп отново назова Световната търговска организация (СТО) \"всеобщо бедствие\" и критикува своите предшественици пред свои привърженици в Охайо, предава  TACC . \r\n\"Само Охайо е загубил повече от 200 000 работни места в индустриалния сектор, откакто Китай се присъедини към СТО, СТО е общо бедствие\", каза американският лидер. \r\nТръмп отново критикува американските политици за действията им в икономическата сфера. \"В продължение на десетилетия нашите политици са разрешили други страни да крадат нашите работни места, да заграбят цялото ни богатство и икономиката - каза държавният глава. - Не мисля, че те умишлено са го направили, в по-голямата си част те не са знаели и не са разбирали нищо.“ \r\n*** Самолет Юнкерс-52 е катастрофирал в Швейцарските Алпи, предава  Reuters . \r\nВластите предоставиха малко информация за втората катастрофа, но местната авиокомпания JU-AIR заяви, че един от нейните самолети Ju-52, който може да превозва  17 пътници заедно с двама пилоти, се е разбил. Не е известно колко души е имало в самолета. \r\n\"Имаме тъжното задължение да обявим, че един от нашите самолети Ju-52 е претърпял злополука днес\", заяви авиокомпанията на своя уебсайт. \"В момента нямамe повече информация.\" \r\nПолицията съобщи в социалната мрежа „Туитър“, че пет хеликоптера и голяма спасителна мисия са били изпратени на мястото на инцидента, който се е случил в западната част на планината Пиз Сегнас в кантона Граубюнден. \r\nВъздушното пространство над мястото на катастрофата, което се намира на  2 450 метра над морското равнище, е затворено от федералната служба за гражданска авиация в страната. \r\nМестният вестник \"Блик\" съобщи, че всички пътници на борда на самолета са загинали. \r\nПолицията и авиокомпанията не могат да бъдат открити в събота вечерта, но полицията съобщи чрез социалната мрежа „Туитър“, че ще бъде предоставена допълнителна информация в неделя сутринта. \r\nСамолетът е произведен през далечната 1939 година и е бил използван от швейцарските Военновъздушни сили, а през 1985 година е придобит от авиокомпанията.", "date": "2018.08.05", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/05/2553175/reuters-samolet-yunkers-52-e-katastrofiral-v-shveytsarskite-alpi.html", "text": "Самолет Юнкерс-52 е катастрофирал в Швейцарските Алпи, предава  Reuters . \r\nВластите предоставиха малко информация за катастрофата, но местната авиокомпания JU-AIR заяви, че един от нейните самолети Ju-52, който може да превозва  17 пътници заедно с двама пилоти, се е разбил. Не е известно колко души е имало в самолета. \r\n\"Имаме тъжното задължение да обявим, че един от нашите самолети Ju-52 е претърпял злополука днес\", заяви авиокомпанията на своя уебсайт. \"В момента нямамe повече информация.\" \r\nПолицията съобщи в социалната мрежа „Туитър“, че пет хеликоптера и голяма спасителна мисия са били изпратени на мястото на инцидента, който се е случил в западната част на планината Пиз Сегнас в кантона Граубюнден. \r\nВъздушното пространство над мястото на катастрофата, което се намира на  2 450 метра над морското равнище, е затворено от федералната служба за гражданска авиация в страната. \r\nМестният вестник \"Блик\" съобщи, че всички пътници на борда на самолета са загинали. \r\nПолицията и авиокомпанията не могат да бъдат открити в събота вечерта, но полицията съобщи чрез социалната мрежа „Туитър“, че ще бъде предоставена допълнителна информация в неделя сутринта. \r\nСамолетът е произведен през далечната 1939 година и е бил използван от швейцарските Военновъздушни сили, а през 1985 година е придобит от авиокомпанията. \r\nПо рано в събота в Швейцария катастрофира още един малък самолет, като четиримата пътници на борда са загинали.  Юлиян Марков", "date": "2018.08.05", "title": "Reuters: Самолет Юнкерс-52 е катастрофирал в Швейцарските Алпи"}
{"url": "http://www.focus-news.net/news/2018/08/05/2553177/dve-katastrofi-zatrudniha-dvizhenieto-po-avtomagistrala-trakiya-obzor.html", "text": "Две катастрофи затрудниха движението по автомагистрала „Тракия“. Първата стана рано сутринта в съботния ден в участъка Карнобат-Бургас в посока Бургас. Движението там се осъществяваше в една лента и се регулираше от екип на „Пътна полиция“. При пътния инцидент двама души пострадаха и бяха откарани в бургаска болница. Катастрофата предизвика километрични задръствания в двете ленти, като автомобилите почти не се движеха. Някои шофьори използваха за движение аварийната лента. \r\nМалко по-късно верижна катастрофа между три автомобила стана при км 328 в посока Бургас. Полицията пропускаше движението през аварийната лента. Един от пътниците бе отведен в болницата, но няма информация за състоянието му", "date": "2018.08.05", "title": "Две катастрофи затрудниха движението по автомагистрала „Тракия“ (ОБЗОР)"}
{"url": "http://www.focus-news.net/news/2018/08/05/2553181/predstoyashti-sabitiya-v-stranata-za-5-avgust-agentsiya-fokus.html", "text": "*** \r\nОт 11.00 часа в местността Предел председателят на Народното събрание Цвета Караянчева ще участва в тържественото отбелязване на 115-ата годишнина от избухването на Илинденско-Преображенското въстание.  \r\n*** \r\nОт 09.00 часа „Пирин пее“ ще продължи с представяне на фолклорните състави и изпълнители на събора. От 11.00 часа ще се състои тържествен ритуал пред паметника на Илинденско-Преображенското въстание. Заключителният гала концерт на 15-тия събор на народното творчество „Пирин пее“ ще започне от 12.30 часа на Голяма сцена. \r\n*** \r\nОт 18.30, 19.30 и  20.30 часа на открита сцена „Охлюва“ бургазлии и гости на града ще имат възможността да гледат по 3 куклени постановки. Петото издание на Международния куклен фестивал на открито „Дни на куклите“ ще се проведе от 5 до 12 август. \r\n*** \r\nОт 19.30 часа в Летния театър на Бургас ще се състои церемония по награждаването и тържественият Гала-концерт от Националния конкурс за млади изпълнители на популярна музика „Музикален импулс“ – Бургас 2018.  \r\n*** \r\nОт 9.00 часа в храм „Св. вмчк Георги“ – град Балчик ще бъде отслужена света Литургия.  \r\n*** \r\nОт 9.30 часа до моста на нос Галата ще бъде даден старт на тазгодишното 78-мо издание на плувния маратон „Галата – Варна“.  \r\n*** \r\nОт 20.00 часа на сцена „Арт лято“ до ХГ „Борис Денев“ ще се проведе Проект „Арт лято“ представя: „Holly Fest – Фестивал на цветовете“. \r\n*** \r\nОт 9.00 часа на централния площад „Велбъжд“ ще бъде даден стартът на 5-ото издание на Осогово Рън. \r\n*** \r\nОт 9.00 часа на северната страна на Гребната база в града и ще се проведе за осма година международен турнир „Купа Пловдив –ТриЕкстрийм“. \r\n*** \r\nОт 18.00 часа в храм „Св. Преображение Господне“ в район „Тракия“ пловдивският митрополит Николай ще оглави Празнична Архиерейска вечерня.  \r\n***  \r\nОт 18.30 часа в Летния театър като част от програмата на Националния фолклорен фестивал „Фолклорен извор“ ще се състоят концерти на  Фолклорен ансамбъл „Калинка“ – Русия и Фолклорен ансамбъл „La Coyolera“ – Коста Рика.  \r\n***  \r\nОт 20.00 часа в Летния театър ще се състои награждаване на участниците в Националния фолклорен фестивал „Фолклорен извор“, с което фестивалът ще бъде закрит.  \r\n*** \r\nОт 20.00 часа в парк „5-ти октомври“ ще се проведе летният музикален фестивал „Под звездите“.", "date": "2018.08.05", "title": "Предстоящи събития в страната за 5 август (Агенция „Фокус“)"}
{"url": "http://www.focus-news.net/news/2018/08/05/2553170/tass-venetsuelska-grupirovka-poe-otgovornost-za-neuspeshniya-opit-za-pokushenie-sreshtu-nikolas-maduro.html", "text": "Венецуелската въоръжена групировка Национално движение “Войници в тениски\" пое отговорността за опита за убийство на президента на страната Николас Мадуро, извършен по-рано в събота, предава  TACC . \r\nПредставители на групировката съобщиха, че са използвали два дрона с експлозиви C4. Тези устройства, казаха те, не достигнаха целта, тъй като бяха свалени от снайперисти. Други доказателства за участието на групата в опита за покушние на венецуелския държавен глава все още не са оповестени. \r\nНай-известният участник във групировката е офицерът Оскар Перес, който през юни 2017 г. от хеликоптер стреля по сградите на Върховния съд и Министерството на вътрешните работи в Каракас. През декември Перес пое отговорността за превземането на казармите на венецуелската армия в щата Миранда. През януари той беше застрелян от венецуелски сили за сигурност заедно с още шест членове на групата. \r\nПо-рано министърът на съобщенията на Венецуела Хорхе Родригес заяви, че опитът за убийство на Мадуро е извършен с помощта на няколко заредини с взрив дрона. Те са били задействани,  когато държавният глава говори на церемония в чест на 81-годишнината от създаването на Боливарската национална гвардия. Родригес посочи, че безпилотните устройства са били свалени.  Юлиян Марков", "date": "2018.08.05", "title": "ТАСС: Венецуелска групировка пое отговорност за неуспешния опит за покушение срещу Николас Мадуро"}
{"url": "http://www.focus-news.net/news/2018/08/05/2553180/aktualna-patna-obstanovka.html", "text": "На 05.08.2018 г. времето ще е предимно слънчево, в следобедните часове с временни увеличения на облачността над планините, но валежи са малко вероятни. Ще духа слаб до умерен вятър от изток-североизток. Максималните температури ще са между 29° и 34°. Това съобщиха от пресцентъра на  Агенция \"Пътна инфраструктура\" .  \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)      за периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n• път I-1 Благоевград – ГКПП „Кулата“; \r\n• път I-5 Русе – Велико Търново; \r\n• път I-9 Варна – Бургас; \r\n• път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали; \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралата: \r\nАМ „Тракия“: \r\nОбласт Бургас: \r\nДвижението от км 343+000 до км 359+475 в участъка Кръстина – Ветрен се осъществява в една лента на определени участъци поради частични ремонтни дейности на асфалтовата настилка. Срок до 14.08.2018 г. \r\nАМ „Хемус“: \r\nОбласт София: \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ„Черно море“: няма ограничения. \r\nАМ „Люлин“: \r\nОбласт София: \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник: \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София: \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т. \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението по път I-4 п. в. Коритна – Севлиево в участъка от с. Сопот до с. Малиново от км 24+000 до км 69+832 се осъществява с повишено внимание поради машинно и ръчно косене на банкети и изсичане на храсти. Водачите да се движат със съобразена скорост. Срок до 10.08.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г. \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението в участъка надлез Кирково - ГКПП Маказа в участъка от км 378+400 до км 378+700 се осъществява с повишено внимание поради строително ремонтни дейности. Срок до 10.08.2018 г. \r\nДвижение по път I-5в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nДвижението по път I-6 в участъка Карнобат –Соколово от км 446+000 до км 454+000 се извършва поетапно в една лента с повишено внимание поради ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\nОбласт Сливен: \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка от с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението по път I-8 Хасково - Пловдив в района на Хасково от км 298+300 до км 299+607 в посока Пловдив е ограничено поради ремонтни дейности / затворени за движение са тангентата от Димитровград към Пловдив и връзката от Харманли към Хасково на п.в. Хасково/. Движението се осъществява  двупосочно в платното посока Хасково съгласно поставената пътна сигнализация и въведените ограничения. Срок до 14.08.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас: \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон. \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: \r\nПът II-19: Движението по път II-19 с. Градево – разклон гр. Разлог в участъка от км 21+500 до км 24+800 е ограничено за всички МПС във връзка с провеждане на XV събор на народното творчество “Пирин пее – 2018 г.“.  \r\n- Обходен маршрут за МПС до 3,5 т: по общински път BLG 3206 /път II-19 - х. Предел – Предела – м. Паланковото – м. Шипоко – път II-19 и обратно/. \r\n- МПС над 3,5 т се движат с пропускателен режим. Срок от 08:00 часа до 22:00 часа на 04.08.2018 г. и от 08:00 до 18:00 часа на 05.08.2018 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия – Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 20.08.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-6009:Движението по път III-6009 от км 9+100 до км 28+500 в участъка Изворище - Ахелой се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.08.2018 г. \r\nПът III-9061:Движението по път III-9061 от км 0+000 до км 7+600 в участъка Оризаре - Слънчев бряг се извършва с повишено внимание поради косене на тревни площи.Организацията на движение е сигнализирана с пътни знаци.Срок до 10.08.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 от км 0+000 Девня до км 10+811 Суворово се осъществява с повишено внимание поради ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се пренасочва по съществуващо ухo /стар път/ по път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности: \r\nПът II-11: Движението по път II-11 в района на с. Галово се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 06.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г.; \r\nПът III-6072: Движението по път III-6072 Граница Ловеч – Кръвеник – Стоките – Батошево - /Горна Росица – Гъбене/ с повишено внимание по от км 4+766 дo км 26+594 поради паднали клони и наноси по пътното платно, вследствие обилните дъждове. Срок до 05.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка от км 38+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-623: Движението по път III-623 Бобов дол - Жедна при км 15+512 е ограничено поради изграждане на нов водосток. Участъкът е сигнализиран с пътни знаци. \r\nОбходен маршрут в посока Жедна: с. Бабино – с. Голяма фуча – с. Жедна; \r\nОбходен маршрут в посока Бобов дол: с. Жедна – с. Голяма фуча – с. Бабино – Бобов дол. Срок до 05.08.2018г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч: \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nПът III-3505: Движението по път III-3505 Казачево – Стефаново от км 3+900 до км 4+000 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.10.2018 г. \r\nОПУ-Монтана: \r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323. \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно. \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г. \r\nОПУ-Пазарджик: \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІІ-34: Движението по път ІІІ-34 Плевен - Никопол в участъка Гривица - Коиловци от км 0+000 до км 13+000  се осъществява с повишено внимание поради машинно косене. Срок до 05.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив: \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с.Градец от км 43+060 до км 43+100 се осъществява с повишено внимание поради извършване на ремонтни дейности – укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 е ограничено за МПС над 3,5 т поради пропаднал пътен участък. Участъкът е сигнализиран с пътни знаци. Срок до 06.08.2018 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе, при км 64+100 (на 800 м от разклон за с. Забърдо в посока гр. Чепеларе) се осъществява в дясната лента, поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г. \r\nПът IІІ-866: Движението по път IІІ-866 Девин – Кричим при км 73+500 се осъществява в една пътна лента поради наводнен пътен участък. Участъкът е сигнализиран с пътни знаци. Срок до 06.08.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности: \r\nПът II-18: Движението по път II-18 Софийски околовръстен път /СОП/ в участъка Казичене - АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС: \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч. \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС: \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.05", "title": "Актуална пътна обстановка"}
{"url": "http://www.focus-news.net/news/2018/08/05/2553179/ria-novosti-nikolas-maduro-zayavi-che-chast-ot-organizatorite-na-opita-za-pokushenie-varhu-nego-sa-zadarzhani.html", "text": "Венецуелският президент Николас Мадуро заяви, че част от организаторите на опита за покушение върху него са задържани, предава  РИА Новости . \r\n\"Веднага започна разследване, то вече напредна и са задържани организаторите на покушението\",  заяви Мадуро в телевизионно обръщение към нацията. \r\nСпоред него, опита за убийство е организиран от десните сили във Венецуела  заедно с колумбийските десните сили, водени от президента Хуан Мануел Сантос. \r\nТой добави, че някои от организаторите на опита за убийство живеят в Съединените щати. \r\n\"Ние ще потърсим отговорните лица, които живеят в чужбина, предимно в САЩ. Според предварително разследване на данни, много от организаторите на убийството живеят в САЩ, по-специално в щата Флорида. Надявам се, че правителството на Доналд Тръмп ще бъде готово да се справи с терористични групи, които нападат мирни страни, в нашия случай - Венецуела \", каза Мадуро.  Юлиян Марков", "date": "2018.08.05", "title": "РИА Новости: Николас Мадуро заяви, че част от организаторите на опита за покушение върху него са задържани"}
{"url": "http://www.focus-news.net/news/2018/08/05/2553185/predsedatelyat-na-parlamenta-tsveta-karayancheva-shte-uchastva-v-otbelyazvaneto-na-115-ata-godishnina-ot-izbuhvaneto-na-ilindensko-preobrazhenskoto-vastanie-v-mestnostta-predel.html", "text": "Председателят на Народното събрание Цвета Караянчева ще участва в тържественото отбелязване на 115-ата годишнина от избухването на Илинденско-Преображенското въстание в местността Предел. Това съобщиха от пресцентъра на  Народно събрание . То ще се състои от 11.00 часа. Председателят на парламента ще приеме рапорта на началника на почетния караул и ще произнесе слово по повод годишнината.  \r\nПо-късно Цвета Караянчева ще поздрави участниците и гостите на заключителния концерт на 15-ия събор на народното творчество „Пирин пее“.", "date": "2018.08.05", "title": "Председателят на парламента Цвета Караянчева ще участва в отбелязването на 115-ата годишнина от избухването на Илинденско-Преображенското въстание в местността Предел"}
{"url": "http://www.focus-news.net/news/2018/08/05/2553166/huffington-post-preduprezhdenieto-na-guvernyora-na-bank-of-england-razdrazni-privarzhenitsite-na-tvard-brekzit.html", "text": "Предупреждението на гуверньора на Bank of England Марк Карни, че напускането на Съюза без споразумение е „крайно нежелателно“ раздразни привържениците на „твърд“  Брекзит. \r\nКарни заяви в петък,  че шансовете за Брекзит без споразумение са „неприятно високи“ и политиците трябва „да направят всичко възможно да го избегнат“ \r\nДжейкъб Рийс-Мог, който ръководи консервативната про-Брекзит група, заяви: \"Марк Карни отдавна е бил една от водещите фигури  на Проекта „Страх“, чиято репутация за неточно и политически мотивирано прогнозиране накърни репутацията на Английската централна банка.\" \r\nИън Дънкан Смит повтори коментарите на Рийс-Мог, казвайки по радио ВВС, че Брекзит без сделка не съществува. \r\nБившият секретар по въпросите на труда и пенсиите заяви: \"Липсата на споразумение се представя, сякаш има някакъв външен мрак, в който Великобритания ще попадне и там никой друг не съществува.  Юлиян Марков", "date": "2018.08.05", "title": "Huffington Post: Предупреждението на гуверньора на Bank of England раздразни привържениците на „твърд“  Брекзит"}
{"url": "http://www.focus-news.net/news/2018/08/05/2553188/sofiya-vavezhda-se-organizatsiya-na-dvizhenieto-vav-vrazka-s-rekonstruktsiyata-na-tramvaen-relsov-pat-po-bul-balgariya.html", "text": "Въвежда се организация на движението във връзка с реконструкцията на трамваен релсов път по бул. „България“. Това съобщиха от пресцентъра на  Столична община . \r\nОт 00.00 часа до 12.00 часа на 05.08.2018 г.  се забранява влизането на пътни превозни средства /ППС/, както следва: \r\n - през кръстовище бул. „България” - бул. „акад. Иван Гешов“ - бул. „Петко Тодоров“, в направление от бул. „акад. Иван Гешов“ към бул. „Петко Тодоров“ и от бул. „Петко Тодоров“ към бул. „акад. Иван Гешов“; \r\n- по крайна лява пътна лента от пътното платно на бул. „акад. Иван Гешов“, в участък от 70 м преди бул. „България”, в посока бул. „Петко Тодоров”. \r\nОт 00.00 часа на 06.08.2018 г. до 24.00 часа на 16.08.2018 г.  се забранява влизането на пътни превозни средства,  както следва: \r\n- по крайна лява пътна лента от пътното платно на бул. „България”, в участък от 290 м преди бул. „Петко Тодоров“ и в участък от 290 м след бул. „Петко Тодоров“, в посока бул. „Черни връх”. \r\n- по крайна лява пътна лента от пътното платно на бул. „България”, в участък от 290 м преди бул. „акад. Иван Гешов“ и в участък от 290 м след бул. „акад. Иван Гешов“, в посока бул. „Гоце Делчев”. От 00.00 часа до 12.00 часа на 5 август градският транспорт ще се движи по порменен маршрут.  \r\nТролейбусите, обслужващи  линия № 8 ще се движат до  ВМА; \r\nАвтобусите от линия № 64  в посока Център по хигиена ще се движат по следния маршрут: от Зоопарка до кръстовище бул. “България”/бул. “Гоце Делчев”, наляво по бул. “Гоце Делчев”, надясно по ул. “Дойран”, ул. “Кюстендил”, ул. “Отечество”, ул. “Григор Начевич” и наляво по бул. “Акад. Ив. Ев. Гешов” до маршрута до Център по хигиена. \r\nВ обратна посока маршрутът не се променя. \r\nАвтобусните от  линия № 76  в посока ж.к. Гоце Делчев ще се движат по следния маршрут: от ж.к. Младост 4 по маршрута до кръстовище бул. “Евлоги и Христо Георгиеви”/бул. “Черни връх”, наляво по бул. “Черни връх”, надясно по бул. “Арсеналски”, ул. “Бяла черква” и наляво по бул. “Петко Ю. Тодоров” до маршрута до ж.к. Гоце Делчев. \r\nВ обратна посока маршрутът не се променя. \r\nАвтобусите, обслужващи  линия № 83  в посока Илиянци ще се движат  от Зоопарка по маршрута до кръстовище бул. “България”/бул. “Гоце Делчев”, направо по бул. “Гоце Делчев”, надясно по ул. “Дойран”, ул. “Кюстендил”, ул. “Отечество”, ул. “Григор Начевич” и наляво по бул. “Акад. Ив. Ев. Гешов” до маршрута до Илиянци. \r\nВ обратна посока маршрутът не се променя. \r\nАвтобусите от линия № 102: \r\n- в посока ж.к. Овча купел: от Студентски град по маршрута до кръстовище бул. “Свети Наум”/бул. “Арсеналски”, надясно по бул. “Черни връх”, наляво по бул. “България” и надясно по бул. “Акад. Ив. Ев. Гешов” по маршрута до ж.к. Овча купел; \r\n- в посока Студентски град: от ж.к. Овча купел по маршрута до кръстовище бул. “Акад. Ив. Ев. Гешов”/ул. “Св. Георги Софийски”, наляво по ул. “Св. Георги Софийски”, по временната пътна връзка, надясно по бул. “Пенчо Славейков”, бул. “България”, надясно по бул. “Черни връх” и наляво по бул. “Свети Наум” по маршрута. \r\nАвтобусите от линия  № 604  в посока гара Искър: от УМБАЛСМ “Пирогов” - локалното платно на бул. “Ген. Тотлебен”, надясно по  ул. “Константин Иречек”, наляво по ул. “Св. Георги Софийски”, по временната пътна връзка, надясно по бул. “Пенчо Славейков” и по бул. “България” по маршрута до гара Искър. \r\nВ обратна посока маршрутът не се променя. \r\nАвтобусите, обслужващи нощна автобусна линия N 4 ще се движат по променен маршрут само в посока ж.к. Гоце Делчев: от бул. “Пенчо П. Славейков” надясно по бул. “България” и по маршрута. От 00.00 часа на 6 август до 24.00 часа на 16 август се променя маршрутът на трамвайна линия 7 и автобусна линия 304.   \r\nТрамвайна линия № 7 – в посока ж.к. „Борово“ ще се движи от кръстовището на бул. „България“ и бул. „Витоша“, направо по бул. „Витоша“, по трасето на трамвайни линии №№ 1 и 6 до ж.к. „Иван Вазов“ – двупосочно. \r\nЗаместващата автобусна линия № 7 ТМ ще се движи от  Национален исторически музей /НИМ/ по Околовръстен път  през пътен възел „детелина“ по бул. “България” до бул. “Витоша”, наляво по булевард “Витоша”, наляво по бул. “Патриарх Евтимий”, наляво по бул. “Ген. Скобелев” през подлеза на НДК, по бул. „Проф. Фритьоф Нансен“, надясно по бул. “Пенчо Славейков”, наляво по бул. “Витоша” и по бул. “България” и по маршрута си до НИМ. \r\nАвтобусите от линии №№ 7-ТМ ще спират на:  \r\n- всички съществуващи автобусни и тролейбусни спирки; \r\n- на двупосочната трамвайна спирка с кодове 0356 и 0357 “Бул. Пенчо Славейков” на бул. “Витоша”; \r\n- на разкритата временна спирка с код 6478 “НДК” на бул. “Витоша” в посока бул. “Патриарх Евтимий” зад съществуващата трамвайна спирка; \r\n- на временна двупосочна спирка с кодове 6233 и 6226 “Ж.к.  Мотописта”  в района на пешеходния подлез. \r\nАвтобусите, обслужващи линия № 304 ще се движат: \r\n- в посока ж.к. Дружба 2: от Национален исторически музей /НИМ/ по Околовръстен път  през пътен възел „детелина“ по бул. “България” до бул. “Витоша”, наляво по бул. “Витоша”, надясно по бул. “Пенчо Славейков” и направо по бул. “България” и по маршрута до ж.к. Дружба 2; \r\n- в посока НИМ: от бул. “България” надясно по бул. “Пенчо Славейков”, наляво по бул. “Витоша”, надясно по бул. “България” и по маршрута си до НИМ. \r\nАвтобусите от линии № 304 ще спират: \r\n- на всички съществуващи автобусни спирки по бул. “България” в участъка от бул. “Витоша” до Околовръстен път; \r\n- на временна спирка с код 6229 “Бул. Пенчо Славейков” на бул. “Пенчо Славейков” на 30 м след десния завой от бул. “Витоша” в посока ж.к. Дружба 2; \r\n- на трамвайната спирка с код 0356 “Бул. Пенчо Славейков” на бул. “Витоша” в посока НИМ; \r\n- на временната двупосочна спирка с кодове 6233 и 6226 “Ж.к.  Мотописта”  в района на пешеходния подлез за временната автобусна линия № 7-ТМ;", "date": "2018.08.05", "title": "София: Въвежда се организация на движението във връзка с реконструкцията на трамваен релсов път по бул. „България“"}
{"url": "http://www.focus-news.net/news/2018/08/05/2553183/nimh-vremeto-shte-bade-slanchevo-s-maksimalni-temperaturi-mezhdu-29-i-34.html", "text": "Атмосферното налягане е малко по-високо от средното за месеца и ще остане без съществена промяна. Днес ще е слънчево, с временни увеличения на облачността, но валежи са малко вероятни. Ще духа слаб до умерен вятър от изток-североизток. Максималните температури ще са между 29° и 34°, София – около 29°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Боряна Маркова.  \r\nПо Черноморието ще е предимно слънчево. Ще духа слаб до умерен североизточен вятър. Максималните температури ще са 29°-31°. Температурата на морската вода е 26°-28°. Вълнението на морето ще бъде 2-3 бала. \r\nВ планините ще е предимно слънчево. В следобедните часове ще има временни увеличения на облачността, но валежи са малко вероятни. Ще духа до умерен вятър от изток-североизток. Максималната температура на височина 1200 метра ще е около 23°, на 2000 метра – около 16°.", "date": "2018.08.05", "title": "НИМХ: Времето ще бъде слънчево с максимални температури между 29° и 34°"}
{"url": "http://www.focus-news.net/news/2018/08/05/2553184/ria-novosti-kolumbiya-othvarli-obvineniyata-che-e-imala-rolya-v-opita-za-ubiystvo-na-nikolas-maduro.html", "text": "Колумбия отхвърли обвиненията, че нейният президент Хуан Мануел Сантос има роля в опита за покушение срещу държавния глава на Венецуела Николас Мадуро, предава  РИА Новости. \r\n„Заявленията, че колумбийският лидер може да е отговорен за предполагаемото покушение срещу венецуелския президент, изглеждат абсурдни и не са основани на нищо“, пише в официално заявление на МВнР на страната. \r\nПо-рано самият Мадуро обвини в подготовка на неуспешното покушение десните сили в страната в сътрудничество с колумбийската десница и президента Сантос. Също така той заяви, че някои от организаторите на покушението живеят в американския щат Флорида и помоли президента на САЩ Доналд Тръмп за помощ в борбата срещу „терористичните групировки“. \r\n„На венецуелския президент вече му стана навик да обвинява Колумбия за всичко. Искаме уважение към президента Хуан Мануел Сантос, правителството и колумбийския народ“, отбелязва се в заявлението на министерството.   Виктор Турмаков", "date": "2018.08.05", "title": "РИА Новости: Колумбия отхвърли обвиненията, че е имала роля в опита за убийство на Николас Мадуро"}
{"url": "http://www.focus-news.net/news/2018/08/05/2553189/blagoevgrad-ansambal-pirin-shte-uchastva-v-praznichen-kontsert-v-ramkite-na-15-oto-izdanie-na-sabora-pirin-pee.html", "text": "Ансамбъл „Пирин“ и 150 самодейци от община Благоевград участват в 15-тия събор на народното творчество \"Пирин пее\", който се провежда на 4 и 5 август 2018 г. на поляните в местността Предел. Това съобщиха от пресцентъра на  Общината . Съборът се провежда под патронажа на Председателя на Народното събрание Цвета Караянчева.  \r\n„Пирин пее“ ще продължи на 5 август от 9.00 часа с представяне на фолклорните състави и изпълнители на събора. От 11.00 часа ще се състои тържествен ритуал пред паметника на Илинденско-Преображенското въстание. Заключителният гала концерт на 15-тия събор на народното творчество „Пирин пее“ ще започне от 12.30 часа на Голяма сцена. В него участие ще вземат „Ансамбъл „Пирин“ и Фолклорна група „Веселинка“ към Център за личностно и творческо развитие на децата на Благоевград. От Благоевград участие ще вземат и групи от селата Бело поле, Логодаж, Падеш, Селище, Рилци, както и от кварталите в Благоевград.   \r\nНа събора \"Пирин пее\" се срещат минало, настояще и бъдеще, за да се съхрани и популяризира народното творчество на Пиринския край. Това е празник, в който по традиция вземат участие хиляди изпълнители от Югозападна България и е повод за родови срещи в красивата местност Предел, разделяща двете планини Пирин и Рила.", "date": "2018.08.05", "title": "Благоевград: Ансамбъл „Пирин“ ще участва в празничен концерт в рамките на 15-ото издание на събора \"Пирин пее\""}
{"url": "http://www.focus-news.net/news/2018/08/05/2553190/regnum-severna-koreya-obvini-yaponiya-che-proizvezhda-plutoniy-i-che-ima-sobstveni-yadreni-ambitsii.html", "text": "Комитетът на Северна Корея по Азиатско-тихоокеанския регион разкритикува японските власти за техните „ядрени амбиции“, предава   Regnum. \r\nСъответният доклад е публикуван в навечерието на годишнината от атомната бомбардировка над Хирошима, която САЩ извършват на 6 август 1945. Северна Корея твърди, че Япония се представя като единствената жертва на атомна бомбардировка на света, но при това в течение на дълги години се стреми да стане ядрена държава. \r\nВ Пхенян напомнят, че Япония е единствената страна на света , с изключение на петте постоянни членове на Съвета за сигурност на ООН, която произвежда на своя територия плутоний чрез преработка на гориво за АЕЦ. \r\nВъв връзка с това комитетът на Северна Корея смята, че създаването на пълноценен ядрен арсенал в Япония и глобалната ядрена катастрофа са просто въпрос на време.  Виктор Турмаков", "date": "2018.08.05", "title": "Regnum: Северна Корея обвини  Япония, че произвежда плутоний и че има собствени „ядрени амбиции“"}
{"url": "http://www.focus-news.net/news/2018/08/05/2553192/stara-zagora-v-grada-se-provezhda-muzikalniyat-festival-pod-zvezdite.html", "text": "В Стара Загора се провежда летният музикален фестивал „Под звездите“. Това съобщиха от пресцентъра на  Община Стара Загора . И тази година мястото на срещата между публиката и младите български изпълнители е парк „5-ти октомври“. Всяка вечер от програмата на фестивала се провеждат по два концерта. Началният час на концертите е 20.00 часа. Мотото на фестивала е „От младите – за младите“. Фестивалът се организира от сдружение „ПОВЕЧЕ“ с любезното съдействие на Община Стара Загора. \r\nПрограмата започна на 3 август.  \r\nТретата фестивална вечер на „Музика под звездите“ открива старозагорският певец Светозар Христов със своя акустичен проект. Светозар е известен с участията си в „Аз пея в Ку-Ку Бенд“, „Музикална академия Ку-Ку Бенд“ и „5 stars“. \r\nПловдивската група Alexis Pets закрива фестивала „Музика под звездите“. Бандата изпълнява съвременна поп музика, пречупена и аранжирана през погледите на самите музиканти.“ Групата изпълнява  кавъри на най-нашумелите поп звезди в света в момента.  В репертоара им са включени песни на Miley Cyrus,Ed Sheeran, Bruno Mars,Charlie Puth, Justin Bieber и много други.", "date": "2018.08.05", "title": "Стара Загора: В града се провежда музикалният фестивал „Под звездите“"}
{"url": "http://www.focus-news.net/news/2018/08/05/2553186/abc-news-spored-vodesht-ekspert-nikolas-maduro-mozhe-da-se-opita-da-izpolzva-opita-za-pokushenie-za-provezhdaneto-na-chistka.html", "text": "Според водещ американски експерт по Венецуела е напълно възможно президентът на страната Николас Мадуро да използва опита за покушение срещу него, за да прочисти нелоялните към него политици и да продължи да смазва свободите в страната, предава   ABC News. \r\nДейвид  Смилд от неправителствената организация „Вашингтонски офис за Латинска Америка“ заяви, че подобна „аматьорска“ атака може да е била инсценирана от самото правителство на Мадуро за извличане на политически ползи. \r\nВъпреки това според Смилд появилите се в медиите кадри как Мадуро е прекъснат по средата на изречението си по време на взривовете и последвалата му реакция могат да накарат президента да изглежда уязвим. \r\nСпоред експерта Мадуро ще използва случая, за да концентрира властта, допълнително да ограничи свободите и за да извърши чистка в правителството и във въоръжените сили.  Виктор Турмаков", "date": "2018.08.05", "title": "ABC News: Според водещ експерт Николас Мадуро може да се опита да използва опита за покушение за провеждането на чистка"}
{"url": "http://www.focus-news.net/news/2018/08/05/2553193/predstoyashti-mezhdunarodni-sabitiya-za-5-avgust-agentsiya-fokus.html", "text": "В Грузия започват съвместни учения на НАТО. \r\n***  Протест на жените във Филипините с искане да се разреши кърменето на публично място.  Президентът на Индонезия Джоко Видодо ще се срещне с държавния секретар на САЩ Майк Помпео. \r\n***  Враждуващите страни в Судан ще подпишат споразумение за поделяне на властта в страната. \r\n***", "date": "2018.08.05", "title": "Предстоящи международни събития за 5 август (Агенция \"Фокус\")"}
{"url": "http://www.focus-news.net/news/2018/08/05/2553195/blagoevgrad-nov-slab-trus-e-registriran-na-teritoriyata-na-natsionalen-park-pirin.html", "text": "Нов слаб трус е регистриран на територията на Национален парк „Пирин“. Това сочи справка на сайта на сайта на  Националния институт по геофизика, геодезия и география  към БАН. Земетресението е с магнитуд 2,2 по скалата на Рихтер и с дълбочина 15,5 км. Трусът е регистриран в 5.31 часа.  Агенция „Фокус“ припомня , че вчера два слаби труса бяха регистрирани в Национален парк „Пирин“. Едното земетресение бе с магнитуд 2.3 по скалата на Рихтер и е станало в 12.27 ч. А другото е с магнитуд 2.1 и е регистрирано в 13.02 ч. И двете са на дълбочина около 16 км. Второто е с епицентъра на по-силното земетресение, което стана на 2 август и беше с магнитуд 4.", "date": "2018.08.05", "title": "Благоевград: Нов слаб трус е регистриран на територията на Национален парк „Пирин“"}
{"url": "http://www.focus-news.net/news/2018/08/05/2553191/denyat-5-avgust-v-balgarskata-istoriya.html", "text": "През 1901 г. се закрива деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев. \r\n1903 г. - по инициатива на Александър Протогеров в София 14 бежански македонски братства основават Върховна (Обща) емигрантска комисия с председател Александър Протогеров, подпредседател Лазар Лазаров, секретари Евтим Спространов и Георги Разлогов и съветник д-р Владимир Руменов, на мястото на разпуснатия през януари Върховен комитет. \r\n1938 г. - подписан е протокол за френски външен заем за България в размер на 375 000 000 франка. \r\n1958 г. - Плиска, Преслав и Мадара са обявени за историко-архитектурни резервати с национално значение. \r\nНа 5 август е роден руският художник Иля Репин, а умират германският философ Фридрих Енгелс и българският държавник Тодор Живков. \r\n2014 г. \r\nМинистерството на културата награждава с отличието „Златен век“ – печат на Симеон Велики, художникът Симеон Спиридонов. \r\n2002 г. \r\nМинистър-председателят Симеон Сакскобургготски е на работно посещение в Ливан и Йордания с цел възстановяване на икономическите връзки с тях и стимулиране на инвестиции. \r\n1958 г. \r\nПлиска, Преслав и Мадара са обявени за историко-архитектурни резервати с национално значение. \r\n1943 г. \r\nОтправя се писмо на \"Петорката\" (Никола Петков, Кимон Георгиев, Кръстьо Пастухов, Цвятко Бобошевски и Венелин Ганев) до царя за промяна на вътрешната и външната политика на страната. \r\n1938 г. \r\nПодписан е протокол за френски външен заем за България в размер на 375 000 000 франка. \r\n1903 г. \r\nПо инициатива на Александър Протогеров в София 14 бежански македонски братства основават Върховна (Обща) емигрантска комисия с председател Александър Протогеров, подпредседател Лазар Лазаров, секретари Евтим Спространов и Георги Разлогов и съветник д-р Владимир Руменов, на мястото на разпуснатия през януари Върховен комитет. На 7 август на съвместно заседание с Благодетелната комисия излъчват делегация от професорите Любомир Милетич и Иван Георгов, която търси подкрепа в Петербург, но получава отказ от руското правителство. На 13 август двете комисии организират голям митинг в София в подкрепа на Илинденско-Преображенското въстание, а на 14 септември (Кръстовден) – траурно шествие от 20 000 души. \r\nАлександър Николов Протогеров е български офицер, генерал-лейтенант (от 03 октомври 1918 г.), политик, един от ръководителите на ВМРО. Роден е на 23 февруари 1867 в Охрид. Завършва Военното училище в София през 1887 г. Участва в Сръбско-българската война. На действителна военна служба като офицер е от 1887 г. до 1912 г.; напуска армията като подполковник. Участва активно в легалното македонско освободително движение; един от основателите на македонските братства (1893 г.) и член на ВМОРО. Войвода е на чета в Горноджумайското въстание (1902 г.) и в Илинденско-Преображенското въстание (1903 г.). През 1911 г. е избран за член на ЦК на ВМОРО. Заедно с Т. Александров организира атентатите в Щип (ноември 1911 г.) и Кочани (август 1912 г.), които стават повод за Балканската война (1912 г. – 1913 г. ). През 1912 г. е назначен за помощник-командир и командир на бригада в македоно-одринското опълчение. През 1915 г. е член на ЦК на ВМРО. По време на Първата световна война е военен губернатор на Моравската област. От 1917 г. е директор на Дирекцията за стопански грижи и обществена предвидливост, генерал-майор. Като военен комендант на София през септември 1918 г. организира потушаването на войнишкия бунт. През 1919 г. заедно с Т. Александров, П. Чаулев, Г. Попхристов възражда ВМРО. Организира изпращането на чети в Македония. Подписва Майския манифест на ВМРО във Виена (1924 г.) и постепенно се ориентира към позицията на Коминтерна за решаването на македонския въпрос. Присъства на убийството на Т. Александров (31 август 1924 г.). Четири години организацията разследва неговото отношение и участие в убийството на Т. Александров и доказва активната му роля в това престъпление. Осъден е на смърт от ВМРО и е убит на 7 юли 1928 г. в София. \r\n1901 г. \r\nЗакрива се деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев. \r\nСтоян Николов Михайловски е български писател. Син е на Н. Михайловски, племенник на Иларион Макариополски. Роден е на 7 януари 1856 г. в гр. Елена. Завършва Галатасарайския лицей в Цариград през 1872 г. и правни науки през 1879 г. Той е съдия, публицист, учител и професор. Напуска университета в навечерието на Руско-турската освободителна война и се връща в България. Работи като адвокат в Свищов, Търново, София (до 1879 г.). Главен редактор е на вестник “Народен глас” в Пловдив (1880 г.). Завършва образованието си във Франция през 1883 г. Преподава френски език и литература, история в СУ “Св. Климент Охридски” (1892 г. – 1895 г.). Доцент е по всеобща литературна история. Дописен член на БАН (от 1882 г.), действителен член на БАН (от 1898 г.). Народен представител в III ВНС (1886 г. – 1887 г.). Заради статията “Потайностите на българския дворец”, публикувана през 1904 г. във вестник “Ден”, е осъден и уволнен. Умира на 3 август 1927 г. в София. Негови произведения са “Поема на злото” (1889 г.), “Novissima verba” (1889 г.), “Сатири” (1893 г.), “Философски и сатирически сонети” (1895 г.), “Книга за българския народ” (1896 г.), “Когато боговете се смеят” (драма, 1922 г.) и др. Много популярни са неговите басни. Автор на известния български химн за св. св. Кирил и Методий “Върви, народе възродени!” (1892 г.), “Политически и философско-религиозни размишления” (1999 г.). \r\n1900 г. \r\nПриключва започналият на 30 юли седми конгрес на македонските братства в София, на който присъстват 91 делегати. Върховният македоно-одрински комитет е обединение на Върховния комитет, Македонския комитет и дружествата \"Странджа\". На състоялия се конгрес председател е Борис Сарафов, а подпредседател - Тома Давидов. \r\n1894 г. \r\nВзето е решение за възстановяване на Либералната партия. На 6 август е избрано ръководство (седмочисленици): Петко Каравелов, Алеко Константинов, Иван Славейков, д-р Георги Калинков, Коста Арсениев, Христо Горанов и К. Димов. От 18 август 1894 г. започва да излиза в. \"Знаме\".  \r\nПетко Стойчев Каравелов е български държавник, брат на Любен Каравелов. Роден е на 24 март 1843 г. в гр. Копривщица. През 1860 г. постъпва в Московския университет. Следва в Историко-филологическия и в Юридическия факултет. Подпредседател е на Учредителното народно събрание (1879 г.), участва в изработването на Българската (Търновска) конституция. Министър-председател е в годините между 1880 г. – 1881 г.; 1884 г. – 1886 г. и 1901 г.; играе решаваща роля в Съединението (1885 г.) и в Сръбско-българската война. Регент заедно със Стефан Стамболов и генерал С. Муткуров (1886 г.). През 1891 г. е обвинен в убийството на министър Белчев и е осъден на затвор; амнистиран през 1894 г. Водач е на Либералната партия в годините между 1879 г. – 1893 г.; от 1896 г. до 1903 г. е председател на Демократическа партия. Умира на 24 януари 1903 г. в София. На тази дата са родени: \r\n1950 г. \r\nРодена е Маргарита Йорданова Пешева – български философ, критик по масови комуникации, медиен експерт, журналист. Завършва специалност \"Философия\" в Софийски университет “Св. Климент Охридски” през 1972 г.; специализира в МГУ \"М. В. Ломоносов\" (1977 г.) и Санкт Петербург (1990 г.). Преподавател е във Философския факултет на Софийски университет ”Св. Климент Охридски” до 1982 г. и научен сътрудник в Институт по философия при БАН; ст. н. с. II ст. (от 1991 г.); от 1997 е доцент в УНСС. Между 1995 г. и 1996 г. води ТВ преглед във вестник \"Телевизия и радио\". Член на СЕМ и първи негов председател (ноември 2001 г. – ноември 2002 г.). Нейни книги са \"Художествената култура и младежта\" (1985 г.), \"Художествен синтез\" (1989 г.), \"Телевизията – перископ в социалния океан\" (1990 г.), \"Телевизията – политическата машина\" (1993 г.), \"Телевизионното махало\" (1993 г.), \"Дворецът на Дедал: Телевизионният лабиринт. Опит за история на Българска телевизия\" (1995 г.), \"Телевизия в преход\" (1998 г.), и др. \r\n1940 г. \r\nРоден е Ивайло Знеполски – български критик и изследовател на киното, професор. Завършва философия в Софийски университет “Св. Климент Охридски”. Преподава \"Анализ на филма\" във ВИТИЗ (1980 г. – 1984 г.). Преподавател е в Софийския университет по семиотика, култура и масови комуникации. Ръководител е на катедра \"Културология\" (от 1984 г.). Професор в Парижкото висше училище за социални науки (1997 г. – 1999 г.). Заместник-министър на културата в правителството на Димитър Попов и министър в правителствата на Любен Беров и Ренета Инджова. Работи както в областта на оперативната критика, така и в сферата на сериозните научни изследвания: \"Пътища и пътеки на българското кино\" (1972 г.), \"Между отчуждението и насилието\" (1973 г.), \"Умберто Еко и \"Името на розата\" (1988 г.), \"Катастрофата като филмова метафора\" (1993 г.). \r\n1924 г. \r\nРоден е Емил Томов Петров – български литературовед. Завършва право в София. Работи като уредник и редактор във вестник \"Литературен фронт\" (1947 г. – 1958 г.), в сценарната комисия на Българска кинематография (1949 г. – 1952 г.), председател на Съюза на кинодейците (1953 г. – 1955 г.) и главен редактор на списание \"Киноизкуство\" от 1955 г. Печата за пръв път във вестник \"Заря\" (1938 г.). Автор на годишни прегледи на литературната и кинопродукцията. Член е на жури на международни фестивали на игралното и документалното кино в Москва, Карлови Вари и др. Умира на 6 ноември 2002 г. в София. Съчинения: \"Поезия и псевдопоезия\" (1956 г.), \"Поезията в настъпление\" (1961 г. ), \"Силата на поезията\" (1961 г. ), \"Бяло и черно\" (1971 г.), \"Литература. Киноизкуство\" (1974 г.), \"Подемът\" (1981 г.), \"Вибрации\", в 2 т. (1984 г.), \"Разумът на страстта\" (1988 г.) и др. \r\n1911 г. \r\nРоден е Григор Угаров (псевдоним на Григор Ангелов Кошев) – български писател. Завършва Земеделски институт в Хаслев, Дания (1932 г.). От 1935 г. работи като библиотекар в Окръжния софийски съд, в съдебната палата и в съвета на адвокатската колегия. Началник е на отдел “Култура” при Районния народен съвет “В. Левски”, София. Редактира библиотека “Огнище”. Автор е предимно на творби за юноши и деца с приключенска и научна тематика. Умира на 30 септември 1983 г. Негови съчинения са “Горското дете” (1937 г.), “Малкият пътешественик” (1938 г.), “Черният принц” (1941 г.), “В страната на бурите” (1943 г.), “По следите на заточеника” (1956 г.), “Търсачи на съкровища” (1961 г.), “Малкият септемвриец” (1963), “Къщата на бухалите” (1965), “Невидимият риф” (1965 г.), “Пътеписни бележки за древна и съвременна Сирия” (1976 г.), “Опашката”, приказка (1978 г.), “Бодливка” (1981 г.), “Боят при Марков камък” (1980 г.), “Лисичето” (1985 г.), “Момъкът с белия кон” (1984 г.), “Несподелени изповеди. Есета” (1986 г.), “Тайната на отряда. Повест” (1981 г.), “Тайните на дядовото село. Разкази” (1985 г.), “Щъркът на дядо Йордан Московеца. Разказ” (1984 г.) и др. \r\n1862 г. \r\nРоден е Иван Симеонов (И. С. Кушинов) – военен деец, полковник. Завършва Военното училище в София (четвърти випуск – 1883 г.) и постъпва на служба в 4-ти пехотен Плевенски полк. В Сръбско-българска война (1885 г.) е командир на рота от полка и участва в боевете при Сливница (5 ноември – 7 ноември), където е тежко ранен. Присъединява се към бунта на офицерите русофили в Силистра (1887 г.), а след потушаването му емигрира в Русия. Постъпва на служба в руската армия. След разрешаване на офицерско-емигрантския въпрос (1898 г.) се завръща в България и служи в 24-ти пехотен Черноморски полк (1900 г.). По-късно е помощник-командир на 17-ти пехотен Доростолски полк (1911 г.). Участва в Балканската война (1912 г. – 1913 г.) като дружинен командир в 4-ти пехотен Плевенски полк и се сражава на Чаталджа. Умира на 14 декември 1930 г. в Плевен. На тази дата умират:  \r\n1998 г. \r\nУмира Тодор Христов Живков – български държавник. Роден е на 7 септември 1911 г. в с. Правец (днес град). Има две деца- син Владимир и дъщеря Людмила (починала през 1981 г.). През 1928 г. е приет за член на БКМС. През 1932 г. постъпва на работа като букволеяр в Държавната печатница в София. По същото време се включва в нелегалната дейност на Българската комунистическа партия. През 1934 г. е уволнен след провали в Държавната печатница и в две акции на Софийската окръжна партийна организация, но скоро е възстановен на работа. От 10 май до 19 октомври 1935 г. отбива военната си служба като трудовак в Шеста рота на Първа пехотна работна дружина в София. От юли 1938 г. до ноември 1942 г. пребивава в селата Дъскот, Лесичево, Говедарци. През юни 1943 г. като член на Софийския окръжен комитет на БКП организира партизанското движение в Ботевградско. През 1944 г. е изпратен в партизанския отряд \"Чавдар\" като пълномощник на ОК на БКП. Партизанското му име е Янко. В началото на май 1944 г. заминава за София. През юли 1944 г. става заместник-командир на Първа въстаническа оперативна зона. На 6 септември 1944 г. оглавява оперативно бюро за охрана на главния удар на шестващите демонстрации. На 8 и 9 септември 1944 г. командва сборния отряд за щурмуване на Военното министерство в София. От септември до ноември 1944 г. е политически ръководител на щаба на Народната милиция. През 1945 г. е кандидат-член на Централния комитет на БКП. От 1948 г. до декември 1989 г. - член на ЦК на БКП. От 1948 до 1990 г. е народен представител. От 1948 г. до 1949 г. е първи секретар на Градския комитет на БКП-София, председател на Градския комитет на Отечествения фронт. От 27 май до 28 октомври 1949 г. е председател на Столичния градски народен съвет. През 1950 г. става секретар на ЦК на БКП. От 1951 г. до ноември 1989 г. е член на Политбюро на ЦК на БКП. От март 1954 до април 1981 г. е първи секретар на ЦК на БКП. От 19 ноември 1962 г. до юли 1971 г. е председател на Министерския съвет. От юли 1971 до ноември 1989 г. - председател на Държавния съвет на Народна република България. От 4 април 1981 г. до 10 ноември 1989 г. е Генерален секретар на ЦК на БКП. На пленум на ЦК на БКП (11-13 декември 1989 г.) е изключен от БКП. След 1990 г. Главна прокуратура започва срещу него 5 дела. През 1990 г. е образувано дело за насилствената смяна на имената на българските турци и принудителното им изселване от 1984 г. до 1989 г. До 1998 г. Върховният съд връща делото 4 пъти за доразследване във Военна прокуратура. През 1990 г. е обвинен за превишаване на правата в качеството си на държавен глава на НРБ за периода от 1962 г. до 1989 г. Арестуван е на 18 януари 1990 г. През юли 1990 г. мярката за неотклонение е заменена с домашен арест. На 25 февруари 1991 г. започва процес заради незаконно раздаване на апартаменти, коли и представителни пари от УБО. На 4 септември 1992 г. Върховният съд го признава за виновен и го осъжда на 7 години лишаване от свобода и да върне на държавата 7 млн. лева. През януари 1994 г. присъдата е потвърдена. На 9 февруари 1996 г. общото събрание на наказателните колегии отменя присъдата му. На 8 юни 1993 г. е образувано делото за т. нар. “Лагери на смъртта”. Привлечен като обвиняем и по делото за отпускане на несъбираеми кредити и помощи на развиващи се държави и комунистически партии, с което е ощетил държавния бюджет. Обвинен и по т. нар. дело “Фонд Москва” за подпомагане на международното комунистическо движение. След смъртта му всички обвинения срещу него отпадат. Тодор Живков умира на 5 август 1998 г. \r\n1962 г. \r\nУмира Данаил Дечев (Д. Д. Недев) – български художник. Роден е на 20 август 1891 г. в гр. Разград. Завършва средно професионално текстилно училище в Сливен, в живописта е самоук. Запознава се с изкуството на някои европейски галерии и музеи. Работи с маслени бои предимно в областта на пейзажа, в който разкрива най-пълно самобитния си талант. Отделя особено внимание на връзката между природата и човека, с което пейзажът му се доближава до битовата картина. Изкуството на Дечев е подчертано национално. Създава тематични цикли – Тракийски, Карловски, Морски, Софийски, характеризиращи се с проникновено вникване в българската природа, поетично чувство и живописно майсторство. Сред по-известните му творби са : \"Пейзаж пролет\" (около 1936 г.), \"Пролетна градина\" (1938 г. и 1958 г.), \"Пейзаж из Асеновград\" (1938 г.), \"Тракийски пейзаж\" (около1938 г. – 1940 г., и 1952 г.), \"Пред портите на Бачковския манастир\" (около1941 г.), \"Карловски пазар\" (1941 г.), \"Къща от Созопол\" (1946 г.), \"Пловдив\" (1951 г.), \"Пейзаж от Лудогорието\" (1953 г.), \"Пролет в Княжево\" (1956 г.), \"Копривщица\" (1958 г.), \"Старият орех\" (1959 г.), \"Пейзаж от Балчик\" (1959 г.) и др. \r\n1924 г. \r\nУмира Теодор Иванов Теодоров – български общественик, публицист, политик, държавник. Роден е на 27 март 1859 г. Учи в Априловската гимназия и в гр. Николаев, Русия. Следва право в Одеса и Париж. Работи като окръжен прокурор в София и член на Апелативния съд, адвокат (от 1899 г.). Един от водачите на Народната партия и на Обединената народнопрогресивна партия. Министър на правосъдието е в годините между 1896 г. – 1897 г., на финансите - за периода 1897 г. – 1899 г., 1911 г. – 1913 г. Министър-председател и Министър на външните работи и изповеданията е от 1918 г. до 1919 г. Ръководи българска делегация на Парижката мирна конференция. Влиза в Демократическия сговор (1923 г.). Народен представител е в VIII, IХ, ХI-ХIV, ХVI-ХХI Народно събрание; председател на VIII Народно събрание (1894 г. – 1896 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.05", "title": "Денят 5 август в българската история"}
{"url": "http://www.focus-news.net/news/2018/08/05/2553187/bdzh-shte-otbelezhi-denya-na-zheleznicharya.html", "text": "Денят на железничаря се отбелязва всяка година през първия неделен ден на месец август, като тази година това е 5 август. Това съобщиха от пресцентъра на  БДЖ . Традицията за неговото честване датира от средата на миналия век. Изборът на деня, в който се отбелязва професионалният празник на железопътните работници в България, е свързан с историческия факт, че в началото на месец август през 1888 г. железопътната линия Цариброд - София - Белово е открита за международни превози, като същевременно държавата откупува и линията Русе - Варна и започва нейната експлоатация. Така се учредяват Българските Държавни Железници. \r\nИсторията на българската железница е богата на постижения, предизвикателства и трудни моменти, но тя най-вече е богата с хора, които са отдавали най-доброто от себе си за развитието на железопътния транспорт. Днешните български държавни железници помнят с признателност всички знайни и незнайни железопътни работници, които със своя принос са дали тласък на железницата да върви напред.  \r\nИ днес има примери за отлично изпълнение на служебния дълг и достойно отстояване на престижа на железничарската професия.  \r\nОт началото на 2018 г. до настоящия момент за проявен висок професионализъм, бдителност и навременни действия са наградени редица локомотивни машинисти, работници по ремонта в локомотивните депа, служители на превозни бригади в пътнически влакове и служители по експлоатация на товарните превози. По повод Деня на железничаря мениджърският екип на „Холдинг БДЖ” ЕАД ще връчи плакети и парични награди на 36 служители, работещи в дружествата за пътнически и товарни превози.  \r\nРъководството на националния железопътен превозвач благодари на всички работници и служители от дружествата в системата на Холдинга за добрата работа, високия професионализъм и отговорното изпълнение на служебните задължения и по случай днешния празник поднася своите благопожелания към всички български железничари за здраве, професионална удовлетвореност и лично щастие.", "date": "2018.08.05", "title": "БДЖ ще отбележи Деня на железничаря"}
{"url": "http://www.focus-news.net/news/2018/08/05/2553178/tass-sreshta-mezhdu-donald-tramp-i-iranskiya-prezident-hasan-rouhani-zavisi-ot-teheran.html", "text": "Среща между Доналд Тръмп и иранския президент Хасан Роухани зависи от Техеран, написа в социалната мрежа „Туитър“ американският президент, цитиран от  TACC . \r\n\"Иран и неговата икономика се влошават повече и  по-бързо. Дали ще се срещна или не с Иранския президент, няма значение - всичко зависи от тях!\" – написа Тръмп. \r\nАмериканският президент обяви на 30 юли готовността си да проведе среща с иранския президент Хасан Роухани без предварителни условия. По-късно държавният секретар Майкъл Помпео заяви, че ще одобри идеята на ръководителя на Белия дом, ако Техеран не изпълни редица предварителни условия. \r\nВъпреки това, на 31 юли ръководителят на пресслужбата на Държавния департамент на САЩ Хедър Науърт обясни, че държавният секретар подкрепя предложението на държавния глава. В същото време официалният представител на външното министерство посочи, че все още не са планирани двустранни срещи и телефонни разговори. \r\nСамият Тръмп на 1 август изрази мнението, че Техеран би искал да започне преговори с Вашингтон в обозримото бъдеще, но заяви, че него го устройва сценария, в който Иран се отказва от контакти.  Юлиян Марков", "date": "2018.08.05", "title": "ТАСС: Среща между Доналд Тръмп и иранския президент Хасан Роухани зависи от Техеран"}
{"url": "http://www.focus-news.net/news/2018/08/05/2553196/abc-news-rekordnite-goreshtini-sa-doveli-do-zatvaryaneto-na-chetiri-atomni-reaktora-vav-frantsiya.html", "text": "Френската енергийна компания ЕДФ съобщи, че заради рекордните горещини е изключила временно четвърти подред атомен реактор – този път в най-стария АЕЦ в страната \"Фесенхайм\", предава   ABC News. \r\nОт вторник насам четири френски ядрени реактори в три АЕЦ на реките Рейн и Рона са временно изключени. ЕДФ съобщава, че това е направено с цел да се избегне прегряване на реките. \r\nЯдрените реактори използват речна вода, за да охлаждат реакторите си. Когато температурата във водите се повиши твърде много, това може да доведе до измиране на рибата.   Виктор Турмаков", "date": "2018.08.05", "title": "ABC News: Рекордните горещини са довели до затварянето на четири атомни реактора във Франция"}
{"url": "http://www.focus-news.net/news/2018/08/05/2553194/burgas-sabira-lyubitelite-na-rolerite-za-7-moto-izdanie-na-natsionalniya-festival-na-rolerite.html", "text": "И тази година Бургас ще събере любителите на ролерите със 7-мото издание на Националния фестивал на ролерите. Това съобщиха от пресцентъра на  Община Бургас . Откриването бе на 4 август при Пантеона в Морската градина. То е съпроводено с обиколка на Морската градина с ролери, скейтборди, лонгборди и велосипеди. \r\nРолерфестът продължава два дни. В програмата са предвидени състезания с ролери за деца, крос кънтри състезания за възрастни. В това издание ще има и няколко градски обиколки по новоизградените велоалеи в Бургас. \r\nФестивалът се организира от Община Бургас и СНЦ \"Спортно сдружение Ролер клуб България\", с любезното съдействие на \"ReExe\", книжарници \"Хеликон\" и \"ЕкоТой\". \r\nЕто програма на Ролерфеста за 2-рия ден - Неделя, 5 август: \r\nМясто на провеждане: Бургас , Морска градина, монумента Пантеон \r\n10:00 - Забавно училище за майки и татковци по каране на ролери - безплатни уроци по ролери за всички желаещи. Три сесии по един час. \r\n13:00 - Демонстрации по Speed - най-бързо минаване на конуси само с един крак ,а за напреднали и на заден ход. \r\n14:00 - Демонстрации по FSK - представяне на различни комбинации от Фристайла. Различни номера на конусите. \r\n15:00 - Градска обиколка с ролери. \r\n18:00 - Градска обиколка с ролери. \r\n21:00 - Закриване на Ролерфест 2018.", "date": "2018.08.05", "title": "Бургас събира любителите на ролерите за 7-мото издание на Националния фестивал на ролерите"}
{"url": "http://www.focus-news.net/news/2018/08/05/2553182/tass-generalnata-prokuratura-na-venetsuela-razsledva-obstoyatelstvata-okolo-opita-za-pokushenie-sreshtu-prezidenta.html", "text": "Генералната прокуратура на Венецуела е започнала разследване на обстоятелствата около покушението срещу президента Николас Мадуро, предава  ТАСС. \r\n„Искам да заявя, че прокуратурата започна разследване. За това са назначени трима прокурори“, заяви главният прокурор на Венецуела Тарек Уилям Сааб и обеща да проведе по-късно подробна пресконференция. \r\nСааб не изключва, че покушението е организирано от територията на друга страна. „Не трябва да се изключва, че тук може да има терористичен заговор от подривен характер, организиран извън пределите на Венецуела“, заяви главният прокурор.  Виктор Турмаков", "date": "2018.08.05", "title": "ТАСС: Генералната прокуратура на Венецуела разследва обстоятелствата около опита за покушение срещу президента"}
{"url": "http://www.focus-news.net/news/2018/08/05/2553197/sofiya-vavezhda-se-vremenna-organizatsiya-na-dvizhenieto-vav-vrazka-zasnemane-na-film-v-grad-bankya.html", "text": "Въвежда се временна организация на движението във връзка заснемане на филм в град Банкя. Това съобщиха от пресцентъра на  Столична община . Забранява се влизането на пътни превозни средства  за максимум от 5 минути за заснемане на кадър без да се възпрепятства движението на колите на масовия градски транспорт, както следва:  \r\n-от 15.00 часа до 19.30 часа на 5 август по ул. „Варна“ изхода от гр. Банкя след отбивката за ул. „Хумата“.  \r\n- от 19.30 часа до 23.30 часа на 23 август на 1 км. от гр. Банкя посока Клисура, на 300 м след разклона за манастира.", "date": "2018.08.05", "title": "София: Въвежда се временна организация на движението във връзка заснемане на филм в град Банкя"}
{"url": "http://www.focus-news.net/news/2018/08/05/2553199/sofiya-arhiereyska-sveta-liturgiya-shte-bade-otsluzhena-v-hram-sv-vmchk-georgi-v-s-samoranovo.html", "text": "В празничния за християните неделен ден, с благословението на Негово светейшество Българския патриарх и Софийски митрополит Неофит, от  09.30 ч.,  ще бъде отслужена архиерейска света Литургия в храм „Св. вмчк Георги Победоносец“, с. Самораново, Софийска епархия, предаде репортер на  Агенция „Фокус“ . \r\nНикола ПЕТКОВ", "date": "2018.08.05", "title": "София: Aрхиерейска света Литургия ще бъде отслужена в храм \"Св. Вмчк Георги\" в с. Самораново"}
{"url": "http://www.focus-news.net/news/2018/08/05/2553200/konstantin-arabadzhiev-chlen-na-kzp-turistite-mogat-da-razchitat-na-sadeystvie-ot-kzp-i-epts-balgariya-po-vreme-na-pochivkite-si-u-nas-i-v-chuzhbina.html", "text": "При проблеми по време на почивката си у нас или в чужбина туристите могат да получат помощ от Европейския потребителски център и от Комисията за защита на потребителите в зависимост от това дали търговецът е регистриран в България или в друга страна от Европейския съюз. Това посочи Константин Арабаджиев, член на Комисията за защита на потребителите, който се включи в изнесения щанд на ЕПЦ България на 4 август, събота, в град Балчик, съобщиха от пресцентъра на  КЗП . Той припомни, че на първо време потребителите следва да настояват пред търговеца да получат договореното. Ако не успеят да се споразумеят, могат да се обърнат към институциите. \r\nЕднодневният щанд в Балчик е част от кампанията на ЕПЦ България „Вашите права“, която се провежда в различни точки по Българското Черноморие в рамките на две седмици. \r\nИнспекторите на Комисията за защита на потребителите проверяват туристическите и търговските обекти във Варненска и Бургаска област още от месец юни в рамките на кампанията „Лято'2018“. Екипите ни следят за наличието на категоризация на хотелите, ресторантите и местата за развлечения и дали предоставяните от тях услуги са в съответствие с притежаваната категория. Целта е туристите да бъдат спокойни и да се насладят на почивката си без проблеми, каза още Арабаджиев. Радостното е, че все повече хора знаят правата си и ги отстояват, а още по-обнадеждаващото е, че понякога дори няма необходимост от нашата намеса, защото търговците уважават техните рекламации и решават проблемите веднага, след като получат оплакване, допълни той. \r\nМного местни жители и туристи от България и чужбина получиха консултация на място по време на еднодневните информационни гишета. На експертите зад щанда бяха зададени десетки въпроси, свързани с правата при пътуване и пазаруване в друга страна от ЕС. Сред тях най-често се повтаряше запитването какви са правата при закъснял полет, както и какво да правим, ако куфарът ни се изгуби или бъде счупен по пътя. Жена се оплака, че и се е наложило да чака над девет часа на летище София заради закъснял полет, вследствие на което изпуска следващия самолет от Франкфурт до САЩ. Важно е да се знае, че при закъснение на полета над два часа, пътниците имат право на безплатни храна и напитки, каза Игнат Арсенов, директор на ЕПЦ - България, който е към Комисията за защита на потребителите. Той посъветва пътниците да пазят всички касови бележки, с които си купуват нещо за хапване или пиене, докато чакат закъснелия самолет да излети. Именно проблемите при пътуване и транспорт зад граница са и най-често срещаните жалби, които се получават в ЕПЦ. \r\nТази година партньори на информационната кампания на ЕПЦ са колегите от Центъра за развитие на човешките ресурси, които представиха възможностите за мобилност по най-голямата европейска образователна Програма „Еразъм+“, както и съпътстващите дейности - Европас, Еврогайдънс, eTwinning и Евродеск.", "date": "2018.08.05", "title": "Константин Арабаджиев, член на КЗП: Туристите могат да разчитат на съдействие от КЗП и ЕПЦ-България по време на почивките си у нас и в чужбина"}
{"url": "http://www.focus-news.net/news/2018/08/05/2553198/denyat-5-avgust-v-svetovnata-istoriya.html", "text": "На 5 август през 1716 г. - принц Йожен Савойски с армия от 40 хиляди австрийци разгромява 150-хилядната войска на паша Дарнад Али в битката при Петервардайн.  \r\nБа същата дата през 1962 г. - Нелсън Мандела е арестуван от властите в ЮАР и е осъден на доживотен затвор. Година по-късно САЩ, СССР и Великобритания подписват в Москва договор за забрана на ядрените опити. Още две години по-късно - 1965 г. - започва войната между Индия и Пакистан. Спорът за Кашмир предизвиква военен конфликт. Кашмир е щат в Северозападната част на Индия. Част от територията му се контролира от Пакистан. \r\n2017 г.  \r\nВ Мавритания се провежда референдум за промяна на конституцията и премахване на Сената. \r\n2017 г.  \r\nСъветът за сигурност на ООН гласува налагането на санкции на Северна Корея за междуконтиненталните тестове за балистични ракети. \r\n2016 г. \r\nПакистански транспортен хеликоптер Ми-17 се разбива в Афганистан. Всички шест души екипаж са взети за заложници от Талибаните. \r\n2014 г. \r\nВ Бангладеш се провеждат парламентарни избори. \r\n2013 г. \r\nРекордни горещини от 42 градуса по Целзий предизвикват големи горски пожари на остров Тасмания и в Австралия. Това са най-високите регистрирани температури от 1883 г., когато в Австралия са започва провеждането на метеорологични наблюдения. Над 1000 човека са евакуирани от епицентъра на огнището - град Дъналей в близост до столицата Хобарт. Много хора навлизат във водата за да се спасят от огнената стихия която е унищожила над 30 000 хектара гори в Тасмания, прекъсвайки електропроводи и телефонни линии. Министър-председателката Джулия Гилард обещава по 1000 австралийски долара (1030 щатски долара) за всяко засегнато семейство. Ситуацията е аналогична с пожарите от 1967 г., когато изгарят 2000 къщи и загиват 62 човека. \r\n2012 г. \r\nЕдин от 400-те вулканични кратера на стратовулкана Етна в североизточната част на остров Сицилия, Италия се пробужда отново. Стълб пепел на височина от 5000 метра над морското равнище се издига в югозападна посока. Лава в югоизточна посока се отправя към пустинната област Вале дел Бове. Последното изригване на вулкана е от 19 юли 2011 г. \r\n2012 г. \r\nНаводнения в Бразилия взимат осем жертви. \r\n2012 г. \r\nПрокуратурата на Египет поисква смъртна присъда за Хосни Мубарак. \r\n2012 г. \r\nБившия министър-председател на Израел Ехуд Олмерт е обвинен в корупция. \r\n2012 г. \r\nВластите в Сирия освобождават 552-ма от задържаните арестанти. \r\n2012 г. \r\nПри серия от взривове в Багдад загиват 30 човека, а още 70 получават тежки наранявания. \r\n2012 г. \r\nСвличане в миньорска шахта в Минданао, Филипините взима живота на 25 човека и още 100 са все още в неизвестност. \r\n2011 г. \r\nАнна Троберг, досегашния заместник председател на Пиратската партия на Швеция пое ръководството на партията след оттеглянето на нейния основател и досегашен ръководител Рикард Фалквинге. През изминалия септември на изборите партията получи по-малко от 1,4 на сто от гласовете на избирателите и не успя да влезе в парламента. \r\n2006 г. \r\nТайван прекъсва дипломатическите си отношения с Чад \r\nАфриканската страна решава да промени позицията си и да започне преговори с Китай. Поддавайки се на огромния натиск от страна на Китай, Чад решава да възстанови дипломатическите си отношения с Пекин. С цел запазването на националното достойнство и суверенитета, правителството на Тайван решава да прекъсне дипломатическите си отношения с Чад и незабавно да прекрати всички програми за оказване на помощ в страната. Изненадващият ход идва по-малко от ден преди тайванския премиер Су Цънчан да се отправи на посещение в Чад. Решението на властите в Н’Джамена означава, че Тайван е признат само от 25 държави в Африка, Латинска Америка и Тихия океан. \r\n2006 г. \r\nМалоазийски бунтовнически лидер е екзекутиран \r\nВ Малайзия за първи път е извършена екзекуция, на мъж, осъден за опит за преврат. Мохамед Амин Мохамед Разали, лидер на малайзийската бунтовническа групировка “Ал Мауна\", е екзекутиран чрез обесване, след като всички съдебни инстанции отклоняват молбата му за помилване.  \r\nСъщото наказание се предвижда и за двама негови съучастници.  \r\nМохамед Амин Мохамед Разали оглавява престъпна групировка от 29 души, която през май 2000 г. напада два военни лагера в щата Перак. След като се самопровъзгласява за Върховен владетел на Малайзия, заповядва извършването на няколко атентата из страната, сред които и нападение срещу индуски храм в пещерите Бату, край Куала-Лумпур. \r\n2006 г. \r\nВ Иран е проведен успешен експеримент с клониране на животно \r\nУчените от техеранския научно-изследователски институт “Руйан” (което в превод означава Ембрион) твърдят, че са успели да клонират овен. Той се ражда няколко дни по-рано, но живее само няколко минути. Според иранските власти, този експеримент показва успехите и високото ниво на развитие на науката в Иран.  \r\nВ Иран всяко научно изследване е възможно само след разрешение на духовенството. \r\n1980 г. \r\nБелгия е разделена на три провинции по езиков признак. \r\n1974 г. \r\nАмериканският президент Ричард Никсън признава, че не е дал информация във връзка с аферата “Уотъргейт”. Три дни по-късно подава оставка. \r\nРичард Милхаус Никсън е 37-и президент на САЩ (1969-1974 г.), представител на Републиканската партия. През 1934 г. той завършва \"Уайтър Колидж\". След това служи във Военноморските сили на САЩ (V. S. Navy) за периода 1942 до 1945 г. От 1950 г. Никсън е в Сената на САЩ. От 1952 до 1960 г. е вицепрезидент на Д. Айзенхауер. През 1960 г. се включва в предизборната борба с президента Д. Ф. Кенеди и губи. Избран е за президент през 1969 г. По време на президентския му мандат Н. Армстронг стъпва на Луната, водят се военни действия в Камбоджа и Виетнам, подписва се и мирен договор с Виетнам (1973 г). Никсън е сменен от вицепрезидента Дж. Р. Форд през август 1974 г. в резултат от аферата \"Уотъргейт\". \r\n1973 г. \r\nИзстреляна е руската космическа лаборатория “Марс 6”, която достига Марс през март 1974 г. Контактът със сондата е изгубен няколко минути след навлизането й в атмосферата на Марс. \r\n1967 г. \r\nИзлиза първият албум на английската група “Пинк Флойд” – “The Piper at the Gates of Down”. Групата е създадена през 1965 г. \r\n1965 г. \r\nЗапочва войната между Индия и Пакистан. Спорът за Кашмир предизвиква военен конфликт. Кашмир е щат в Северозападната част на Индия. Част от територията му се контролира от Пакистан. \r\n1963 г. \r\nСАЩ, СССР и Великобритания подписват в Москва договор за забрана на ядрените опити. \r\n1962 г. \r\nНелсън Мандела е арестуван от властите в ЮАР и е осъден на доживотен затвор. Нелсън Мандела е роден на 18 юли 1918 г. в Умтата, Транскей, ЮАР. Образованието си получава в колежа на Форт Хер, откъдето е изключен през 1940 г. заради участие в стачка. Работи като полицай в мина в Йоханесбург. През 1942 г. завършва колеж и Уитуатърсрандския университет с бакалавърска степен по изкуство и право. От 1951 г. е член на адвокатска колегия в Йоханесбург. С активна политическа дейност се занимава от 1944 г., когато става член на Младежката лига на АНК. През 1952 г. той оглавява кампанията за неподчинение на расистките закони, а година по-късно е избран за президент на АНК в провинция Трансваал. През 1955 г. Мандела участва в конгреса на народите от Южна Африка През 1956 г. попада в списъка на 156-те човека, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военна организация на АНК. През 1962 г. отново е арестуван и е осъден на 7 години затвор. Две години по-късно получава доживотна присъда. Нелсън Мандела прекарва 18 години в затвора на о. Робън , а през 1982 г. е преместен в затвора в Кейптаун, където остава 6 години. Там е хоспитализиран заради туберкулоза. Той става най-известният политически затворник в света, води се кампания за неговото освобождаване. През 1985 г. Мандела отхвърля предложението на президента П. Бота да бъде освободен, но да се откаже от каузата си. Освободен е на 11 февруари 1990 г., след като в системата на апартейд започва криза. Избран е за председател на ИК на АНК през 1991 г., а няколко месеца по късно и за негов президент. През септември същата година той подписва националното споразумение за мир от името на АНК и уточнява процедурите за спиране на политическо насилие. На 3 февруари 1992 г. в Париж, заедно с президента на ЮАР Фр. де Клерк, Мандела получава награда на ЮНЕСКО за мир “Хофу-Боани”. През 1993 г. отново с Де Клерк получава Нобелова награда за мир. През 1996 г. под негово ръководство е разработена и приета новата конституция на ЮАР. Мандела е автор на книгите “Няма лек път към свободата” (1965 г.), “Готов съм да умра” (1979 г.) и др. \r\n1961 г. \r\nГДР/Германска Демократиччна република/ призовава страните от Варшавския договор да вземат мерки срещу подривната дейност на Западен Берлин. \r\n1940 г. \r\nЛатвия е присъединена към СССР и става Латвийска съветска социалистическа републикa \r\n1924 г. \r\nВ Турция се обнародва закон, с който се забранява многоженството. \r\n1921 г. \r\nКемал Ататюрк е определен за фактически държавен глава на Османска Турция. \r\n1911 г. \r\nРоден е Григор Угаров (псевдоним на Григор Ангелов Кошев) – български писател. Завършва Земеделски институт в Хаслев, Дания (1932 г.). От 1935 г. работи като библиотекар в Окръжния софийски съд, в съдебната палата и в съвета на адвокатската колегия. Началник е на отдел “Култура” при Районния народен съвет “В. Левски”, София. Редактира библиотека “Огнище”. Автор е предимно на творби за юноши и деца с приключенска и научна тематика. Умира на 30 септември 1983 г. Негови съчинения са “Горското дете” (1937 г.), “Малкият пътешественик” (1938 г.), “Черният принц” (1941 г.), “В страната на бурите” (1943 г.), “По следите на заточеника” (1956 г.), “Търсачи на съкровища” (1961 г.), “Малкият септемвриец” (1963), “Къщата на бухалите” (1965), “Невидимият риф” (1965 г.), “Пътеписни бележки за древна и съвременна Сирия” (1976 г.), “Опашката”, приказка (1978 г.), “Бодливка” (1981 г.), “Боят при Марков камък” (1980 г.), “Лисичето” (1985 г.), “Момъкът с белия кон” (1984 г.), “Несподелени изповеди. Есета” (1986 г.), “Тайната на отряда. Повест” (1981 г.), “Тайните на дядовото село. Разкази” (1985 г.), “Щъркът на дядо Йордан Московеца. Разказ” (1984 г.) и др. \r\n1906 г. \r\nРоден е Василий Леонтиев – руски и американски икономист. Един от първите изследователи на веригата вложения – произведена продукция. Учи в Петербургския университет. След дипломирането си продължава образованието си в Берлин. Икономически съветник е на китайското правителство в продължение на няколко години, след това емигрира в САЩ. От 1932 г. до 1933 г. работи в Националното бюро за икономически изследвания във Вашингтон. Професор е в Харвард. Получава Нобелова награда за икономика през 1973 г. Умира на 5 февруари 1999 г. в Ню Йорк. \r\nРоден е американският кинорежисьор и актьор Джон Хюстън (1906 - 1987). \r\n1905 г. \r\nРоден е Артьом Иванович Микоян – руски авиоконструктор; член кореспондент (от 1953 г.) и член на Академията на науките на СССР (от 1968 г.). Завършва Военновъздушната инженерна академия “Н. И. Жуковски” (1936 г.). Работи като военен представител и заместник-началник на конструкторско бюро в авиационен завод; главен конструктор (от 1940 г.) на опитно конструкторско бюро по самолетостроене. Заедно с М. И. Гуревич създава височинен изтребител “МиГ-1”, предназначен за въздушен бой на големи височини (1940 г.). Модификацията на този самолет “МиГ-3” е използвана от съветската армия във Втората световна война (1941 г. – 1945 г.). Създава свръхзвукови реактивни самолети изтребители. Много от неговите свръхзвукови самолети са поставяли световни рекорди в авиацията. Умира на 09 декември1970 г. в Москва. \r\n1903 г. \r\nПо инициатива на Александър Протогеров в София 14 бежански македонски братства основават Върховна (Обща) емигрантска комисия с председател Александър Протогеров, подпредседател Лазар Лазаров, секретари Евтим Спространов и Георги Разлогов и съветник д-р Владимир Руменов, на мястото на разпуснатия през януари Върховен комитет. На 7 август на съвместно заседание с Благодетелната комисия излъчват делегация от професорите Любомир Милетич и Иван Георгов, която търси подкрепа в Петербург, но получава отказ от руското правителство. На 13 август двете комисии организират голям митинг в София в подкрепа на Илинденско-Преображенското въстание, а на 14 септември (Кръстовден) – траурно шествие от 20 000 души. \r\nАлександър Николов Протогеров е български офицер, генерал-лейтенант (от 03 октомври 1918 г.), политик, един от ръководителите на ВМРО. Роден е на 23 февруари 1867 в Охрид. Завършва Военното училище в София през 1887 г. Участва в Сръбско-българската война. На действителна военна служба като офицер е от 1887 г. до 1912 г.; напуска армията като подполковник. Участва активно в легалното македонско освободително движение; един от основателите на македонските братства (1893 г.) и член на ВМОРО. Войвода е на чета в Горноджумайското въстание (1902 г.) и в Илинденско-Преображенското въстание (1903 г.). През 1911 г. е избран за член на ЦК на ВМОРО. Заедно с Т. Александров организира атентатите в Щип (ноември 1911 г.) и Кочани (август 1912 г.), които стават повод за Балканската война (1912 г. – 1913 г. ). През 1912 г. е назначен за помощник-командир и командир на бригада в македоно-одринското опълчение. През 1915 г. е член на ЦК на ВМРО. По време на Първата световна война е военен губернатор на Моравската област. От 1917 г. е директор на Дирекцията за стопански грижи и обществена предвидливост, генерал-майор. Като военен комендант на София през септември 1918 г. организира потушаването на войнишкия бунт. През 1919 г. заедно с Т. Александров, П. Чаулев, Г. Попхристов възражда ВМРО. Организира изпращането на чети в Македония. Подписва Майския манифест на ВМРО във Виена (1924 г.) и постепенно се ориентира към позицията на Коминтерна за решаването на македонския въпрос. Присъства на убийството на Т. Александров (31 август 1924 г.). Четири години организацията разследва неговото отношение и участие в убийството на Т. Александров и доказва активната му роля в това престъпление. Осъден е на смърт от ВМРО и е убит на 7 юли 1928 г. в София. \r\n1901 г. \r\nЗакрива се деветият конгрес на македонската емиграция. Председател на Върховния комитет е Стоян Михайловски, а подпредседател – генерал Иван Цончев. \r\nСтоян Николов Михайловски е български писател. Син е на Н. Михайловски, племенник на Иларион Макариополски. Роден е на 7 януари 1856 г. в гр. Елена. Завършва Галатасарайския лицей в Цариград през 1872 г. и правни науки през 1879 г. Той е съдия, публицист, учител и професор. Напуска университета в навечерието на Руско-турската освободителна война и се връща в България. Работи като адвокат в Свищов, Търново, София (до 1879 г.). Главен редактор е на вестник “Народен глас” в Пловдив (1880 г.). Завършва образованието си във Франция през 1883 г. Преподава френски език и литература, история в СУ “Св. Климент Охридски” (1892 г. – 1895 г.). Доцент е по всеобща литературна история. Дописен член на БАН (от 1882 г.), действителен член на БАН (от 1898 г.). Народен представител в III ВНС (1886 г. – 1887 г.). Заради статията “Потайностите на българския дворец”, публикувана през 1904 г. във вестник “Ден”, е осъден и уволнен. Умира на 3 август 1927 г. в София. Негови произведения са “Поема на злото” (1889 г.), “Novissima verba” (1889 г.), “Сатири” (1893 г.), “Философски и сатирически сонети” (1895 г.), “Книга за българския народ” (1896 г.), “Когато боговете се смеят” (драма, 1922 г.) и др. Много популярни са неговите басни. Автор на известния български химн за св. св. Кирил и Методий “Върви, народе възродени!” (1892 г.), “Политически и философско-религиозни размишления” (1999 г.). \r\n1900 г. \r\nПриключва започналият на 30 юли седми конгрес на македонските братства в София, на който присъстват 91 делегати. Върховният македоно-одрински комитет е обединение на Върховния комитет, Македонския комитет и дружествата \"Странджа\". На състоялия се конгрес председател е Борис Сарафов, а подпредседател - Тома Давидов. \r\n1895 г. \r\nУмира Фридрих Енгелс – немски философ, един от създателите на диалектическия и историческия материализъм. Роден е на 28 ноември 1820 г. Поддържа идеите на лявото крило на младохегелианците. Прелом във възгледите му настъпва, когато опознава живота на работническата класа в Англия. Тогава пише своите \"Бележки към критика на политическата икономия\" (1844 г.). От този период е социалист. През 1844 г. в Париж се среща с Карл Маркс. През 1844 г. – 1846 г. излизат съвместните им трудове \"Светото семейство\" и \"Немска идеология\". В 1847 г. създава проект за програма на Съюза на комунистите \"Принципи на комунизма\", върху чиято основа почива и \"Манифест на Комунистическата партия\" (1848 г.). Оказва всестранна помощ на К. Маркс и семейството му. Автор е на: \"Лудвиг Фойербах и краят на класическата немска философия\", \"Анти-Дюринг\", \"Произход на семейството, частната собственост и държавата\", \"Диалектика на природата\" и др. Активен участник в политическия живот на Европа. Признат заедно с Карл Маркс за вожд на световното работническо комунистическо движение. \r\n1894 г. \r\nВзето е решение за възстановяване на Либералната партия. На 6 август е избрано ръководство (седмочисленици): Петко Каравелов, Алеко Константинов, Иван Славейков, д-р Георги Калинков, Коста Арсениев, Христо Горанов и К. Димов. От 18 август 1894 г. започва да излиза в. \"Знаме\".  \r\nПетко Стойчев Каравелов е български държавник, брат на Любен Каравелов. Роден е на 24 март 1843 г. в гр. Копривщица. През 1860 г. постъпва в Московския университет. Следва в Историко-филологическия и в Юридическия факултет. Подпредседател е на Учредителното народно събрание (1879 г.), участва в изработването на Българската (Търновска) конституция. Министър-председател е в годините между 1880 г. – 1881 г.; 1884 г. – 1886 г. и 1901 г.; играе решаваща роля в Съединението (1885 г.) и в Сръбско-българската война. Регент заедно със Стефан Стамболов и генерал С. Муткуров (1886 г.). През 1891 г. е обвинен в убийството на министър Белчев и е осъден на затвор; амнистиран през 1894 г. Водач е на Либералната партия в годините между 1879 г. – 1893 г.; от 1896 г. до 1903 г. е председател на Демократическа партия. Умира на 24 януари 1903 г. в София. \r\n1890 г. \r\nАнглия приема да признае остров Мадагаскар за владение на Франция.  \r\nМадагаскар има площ 587 040 хил. кв. км и е разположена в западната част на Индийския океан на остров Мадагаскар и прилежащите му малки острови (Нуси Бе, Нуси Бураха (Сент Мари) и др. на около 400 км от крайбрежието на Африка. Бреговата му линия е с дължина 5 080 км. Островът е част от древната Африканска платформа. \r\n1884 г. \r\nНа остров Бедло в пристанището на Ню Йорк е поставен крайъгълният камък на Статуята на свободата. Самата статуя е транспортирана от Франция през 1886 г. \r\n1874 г. \r\nРоден е Уесли Клер Мичъл – един от водещите американски икономисти-институционалисти, поставил основата на съвременната наука за бизнес цикъла. Учи в Чикагския университет, а по-късно е професор в Колумбийския. Книгата му “Business Cycles” (1927 г.) поставя началото на сериозно и задълбочено изучаване на колебанията в икономическото развитие. Заедно с А. Бърнс създава метод за измерване на бизнес циклите, използван от Националното бюро за икономически изследвания. Умира на 29 октомври 1948 г. в Ню Йорк. \r\n1862 г. \r\nРоден е Иван Симеонов (И. С. Кушинов) – военен деец, полковник. Завършва Военното училище в София (четвърти випуск – 1883 г.) и постъпва на служба в 4-ти пехотен Плевенски полк. В Сръбско-българска война (1885 г.) е командир на рота от полка и участва в боевете при Сливница (5 ноември – 7 ноември), където е тежко ранен. Присъединява се към бунта на офицерите русофили в Силистра (1887 г.), а след потушаването му емигрира в Русия. Постъпва на служба в руската армия. След разрешаване на офицерско-емигрантския въпрос (1898 г.) се завръща в България и служи в 24-ти пехотен Черноморски полк (1900 г.). По-късно е помощник-командир на 17-ти пехотен Доростолски полк (1911 г.). Участва в Балканската война (1912 г. – 1913 г.) като дружинен командир в 4-ти пехотен Плевенски полк и се сражава на Чаталджа. Умира на 14 декември 1930 г. в Плевен. \r\n1852 г. \r\nУмира Франтишек Челаковски – чешки поет и славяновед. В поетическата и научната си дейност се въодушевява от идеите на славянска задружност и от чешкото и славянското народно творчество. Роден е на 7 март 1799 г. Издава “Славянски народни песни” (3 т., 1822 г., 1825 г., 1827 г.), “Мъдрословието на славянския народ в пословици” (1852 г.), “Отглас от руски песни” (1829 г.) – преобладават епични песни, и “Отглас от чешки песни” (1839 г.) – лирични песни. Проявява интерес към българското народно творчество – печата и превежда българска народни песни. \r\n1850 г. \r\nРоден е френският писател Ги Дьо Мопасан (1850 - 1893). Автор е на \"Един живот\", \"Бел ами\" и др. \r\n1844 г. \r\nРоден е Иля Ефимович Репин – руски художник, един от създателите на движението на передвижниците. Завършва Петербургската художествена академия, където се сближава с И. Н. Крамской и други членове на Сдружението на художниците. След завършването на академията става един от най-известните и търсени руски художници реалисти. По това време създава \"Бурлаки на Волге\" (1870 г. – 1873 г.). През 1873 г. – 1876 г. живее в Италия и Франция. След завръщането си става член на Сдружението на художниците передвижници и рисува много реалистични картини като \"Портрет на Н. И. Пирогов\" (1881 г.), \"Портрет на М. И. Мусоргски\" (1881 г.) и др. В историята на световната художествена култура Репин е известен като художник, изобразяващ съвременния му живот, използвайки нови, неизвестни дотогава художествени образи и форми. Умира на 29 септември 1930 г. в Куоккала, днес Репино, близо до Петербург. \r\n1815 г. \r\nРоден е Едуард Джон Ери – английски изследовател на Австралия. През 1839 г. открива хребета Флиндърс, долината на р. Мъри, езерата Торънс и Ери, изследва полуостров Ери. От 1840 г. до 1841 г. извършва пътешествие по южното крайбрежие на Австралия. През 1846 г. е администратор на остров Ямайка, където потушава въстание на местното население. Умира на 30 ноември 1901 г., близо до гр. Тависток. Името на Ери носят езеро и полуостров в Южна Австралия. Пише съчиненията \"Journals of expeditions of discovery into central Australia\" (v. 1 – 2, Adelaide, 1964 г.). \r\n1795 г. \r\nНаполеон успява да освободи от затвора своя брат Люсиен Бонапарт, задържан по обвинение, че симпатизира на якобинците. \r\n1762 г. \r\nРусия, Прусия и Австрия подписват договор, с който си поделят всички полски територии. \r\n1716 г. \r\nПринц Йожен Савойски с армия от 40 хиляди австрийци разгромява 150-хилядната войска на паша Дарнад Али в битката при Петервардайн. На тази дата са родени:  \r\n1930 г. \r\nРоден е американският астронавт Нийл Армстронг. Той е първият човек, стъпил на Луната по време на полета на \"Аполо - 11\" през 1969 г. На тази дата умират: \r\n1957 г. \r\nУмира Хенрих Виланд – немски химик и биохимик, лауреат на Нобелова награда за химия през 1927 г. Той е роден на 4 юли 1877 г. Следва в Щутгарт, Берлин и Мюнхен. Защитава докторат по философия през 1901 г. Член на Съвета по органична химия в Мюнхенския университет (1913 г.), редовен проф. във Висшето техническо училище в Мюнхен (1917 г.). От 1917 г. е проф. във Фрайбургския университет, а през 1925 г. сменя Р. Вилщетер като ръководител на катедрата по органична химия в Мюнхенския университет. Изследванията му са главно в областта на химията на хормоните, стероидите, алкалоидите, жлъчните киселини, хлорофила и хемоглобина. Предлага (заедно с В. И. Паладин) теорията за дехидрирането, която изяснява механизма на окислителните реакции. \r\n1923 г. \r\nУмира Ватрослав Ягич - хърватски филолог славист. Специализира славянска филология във Виенския университет под ръководството на Фр. Миклошич. Организатор е на Югославската академия на науките в Загреб (1866 г.). Член е на Петербургската академия на науките от 1880 г. Проф. по сравнително езикознание и санскрит в Новорусийския университет в Одеса (1872-1874 г.), Берлин (1875-1880 г.), Петербург (1880-1886 г.) и Виена (1886-1908 г.). В Берлин започва издаването на сп. “Архив за славянска филология” (“Archiv für slavische Philologie”, от 1875 г.). Издава образцово стари текстове (“Зографско евангелие”, 1879 г.; “Мариинско евангелие”, 1883 г., и др.). Най-голямо значение имат неговите изследвания в областта на старобългарския език и писменост, палеографията, историята на руския език и старата руска литература, историите на южнославянските литератури, славянския фолклор, сравнителната граматика на славянските езици, историята на славянската филология. Трудове: “История на възникването на черковнославянския език” (1900 г., на немски език), в който помества резултатите от проучването си на делото на Кирил и Методий, “История на славянската филология” (1910 г.) и др. Създава славистична школа (Б. М. Ляпунов, М. Н. Сперански, В. Облак, М. Решетар, М. Мурко и др.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.05", "title": "Денят 5 август в световната история"}
{"url": "http://www.focus-news.net/news/2018/08/05/2553202/burgas-petoto-izdanie-na-teatralniya-festival-dni-na-kuklite-shte-se-provede-v-grada-ot-5-do-12-avgust.html", "text": "Петото издание на Международния куклен фестивал на открито „Дни на куклите“ ще се проведе от 5 до 12 август. Това съобщиха от пресцентъра на  Община Бургас . Всяка вечер жители и гости на града ще имат възможността да гледат по 3 куклени постановки в часовете – 18.30, 19.30 и  20.30 часа на открита сцена „Охлюва“. Фестивалът се организира от Държавен куклен театър Бургас, със съдействието на Община Бургас. Програмата тази година включва 4 чуждестранни и 5 български трупи, като всяка от тях играе по две представления. На открита сцена ще бъдат представени спектаклите- „Малката русалка“, „Цар Дроздобрад“,“Малките вълшебници“, „Боклучено чудовище“, „Храбрият оловен войник“, „Пат Пат“, „Оле затвори очички“, „Пеещи танцуващи марионетки“, „За Альонка и нейното гъсе“, „Кокошка с Брошка“, „Родено в пясъка“, „Фолклорни фантазии“ , „Филифьонката, която вярваше в бедствия“ и др. \r\nПетото издание на фестивала да бъде съпътствано от изложба „Карагьоз – традиционен турски театър на сенки“, който през 2017 отбеляза 500 г. от своето възникване. Изложбата се представя от Ченгиз Озек – куклен актьор от Истанбул, който е обявен за „Живо културно наследство“ от ЮНЕСКО. \r\nФестивалът ще бъде закрит с традиционния Парад на хвърчилата „Да оцветим небето на Бургас“.", "date": "2018.08.05", "title": "Бургас: Петото издание на театралния фестивал „Дни на куклите“ ще се проведе в града от 5 до 12 август"}
{"url": "http://www.focus-news.net/news/2018/08/05/2553203/dobrich-v-hram-sv-vmchk-georgi-v-balchik-shte-bade-otsluzhena-sv-liturgiya.html", "text": "От 9.00 часа е предвидена света Литургия в храм „Св. вмчк Георги“ – град Балчик. Това съобщиха за  Радио „Фокус“ – Варна  от Варненска и Великопреславска митрополия. Предстои и пренасяне на честните мощи на св. Лука Симферополски и св. Матрона Московска в храм „Св. вмчк Георги“ – град Балчик, които през този ден ще останат в храмa за поклонение. На Преображение Господне – 6 август, от 9.30 часа света литургия  ще бъде отслужена в храм „Св. вмчк Георги“ – гр. Добрич. Предвидено е и пренасяне на честните мощи на св. Лука Симферополски и св. Матрона Московска в храм „Св. вмчк Георги“ – гр. Добрич, които през този ден ще останат в храмa за поклонение. От 18.00 часа ще бъде отслужена и вечерня с молебен канон на Пресвета Богородица. \r\nМарияна ВАЛЕНТИНОВА", "date": "2018.08.05", "title": "Добрич: В храм „Св. вмчк Георги“ в Балчик ще бъде отслужена св. Литургия"}
{"url": "http://www.focus-news.net/news/2018/08/05/2553204/regnum-ruskite-otvetni-merki-za-amerikanskite-mita-vlizat-v-sila.html", "text": "От 5 август в Русия влизат в сила митата за внос на редица стоки от САЩ като ответна мярка на руските власти за въведените от Вашингтон мита върху стоманата и алуминия, предава   Regnum. \r\nТака с 25-40% се повишават митата за вноса на някои транспортни средства за превозване на товари, петролно оборудване,  оптични кабели, строително-пътна техника и оборудване за обработка на метали. \r\nРуските власти са решили да не излизат извън ограничителните рамки на нормите на СТО и с помощта на митата ще компенсират 87,6 милиона долара годишно, докато вредата от американските мита за Русия се изчислява на 537 млн. долара годишно.  Останалите 450 млн. долара годишно според правилата на СТО могат да бъдат компенсирани след три години с допълнителни мита.   Виктор Турмаков", "date": "2018.08.05", "title": "Regnum: Руските ответни мерки за американските мита влизат в сила"}
{"url": "http://www.focus-news.net/news/2018/08/05/2553205/plovdiv-trafikat-na-teritoriyata-na-oblastta-se-osashtestvyava-normalno-i-bez-zatrudneniya-patishtata-sa-suhi-i-prohodimi.html", "text": "Трафикът на територията на Пловдивска област се осъществява нормално и без затруднения към този час на деня. Това съобщиха за  Радио „Фокус“ – Пловдив  от Областното пътно управление. По-интензивно движение се отчита по участъка на АМ „Тракия“ в областта. Пътните настилки са сухи и нормално проходими. Опасност от образуването на свлачища и срутища има по пътищата в планинските райони, особено по направленията Бачково-Нареченски бани, Кричим-Девин и Югово-Лъки. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. До 30 септември движението по пътя Югово-Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Остава забранено движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nТрафикът на територията на град Пловдив също се осъществява с нормална интензивност и без затруднения. По-засилено автомобилно движение се отчита по входно-изходните артерии. Пътищата на територията на града са сухи и нормално проходими. \r\nТони МИХАЙЛОВ", "date": "2018.08.05", "title": "Пловдив: Трафикът на територията на областта се осъществява нормално и без затруднения, пътищата са сухи и проходими"}
{"url": "http://www.focus-news.net/news/2018/08/05/2553208/burgas-400-grama-kanabis-sa-izzeti-ot-apartament-v-slanchev-bryag-obitavan-ot-29-godishen-ot-stara-zagora.html", "text": "Около 10.00 ч. на 3 август е извършено претърсване в апартамент в Слънчев бряг, обитаван от криминално проявения и осъждан В.П., 29-годишен от Стара Загора. Намерени и иззети са три найлонови топки с диаметър около 10 см., съдържащи суха зелена тревна маса /канабис/ и саморъчно свита цигара с канабис, като общото тегло на намереното наркотично вещество е около 400 гр. Това съобщиха от  ОДМВР-Бургас . В.П. е задържан с полицейска заповед за срок до 24 часа. По случая е образувано бързо полицейско производство за притежаване на наркотици.", "date": "2018.08.05", "title": "Бургас: 400 грама канабис са иззети от апартамент в Слънчев бряг, обитаван от 29-годишен от Стара Загора"}
{"url": "http://www.focus-news.net/news/2018/08/05/2553209/veliko-tarnovo-ogranicheno-e-dvizhenieto-po-pat-gorna-oryahovitsa-selo-arbanasi-zaradi-remontni-deynosti.html", "text": "Спокоен е трафикът в града в сутрешните часове. Движението се осъществява без проблеми, предаде репортер на  Радио „Фокус“ – Велико Търново . Натоварено е движението по улица „Магистрална“, в района на пътен възел „Качица“, Южен пътен възел и по „Беляковско шосе“. Времето е слънчево, а настилките са сухи. Температурата на въздуха е 18 градуса. Всички светофарни уредби към момента работят нормално. С временно променени маршрути са пет автобусни линии в областния център. Причината е ремонт на водопроводи под улиците  „Иван Вазов“ и „Велчо Джамджията“, които са затворени за движение. Ремонтните дейности трябва да приключат до 31 август. Отворен за движение е Проходът на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението по път между Горна Оряховица и село Арбанаси. В отсечката от км 44+090 до км 46+474 текат ремонтни дейности. Срокът за приключване на ремонтите е до 20 август. Обходният маршрут е през село Шереметя. \r\nМария НЕДЕВА", "date": "2018.08.05", "title": "Велико Търново: Ограничено е движението по път Горна Оряховица - село Арбанаси заради ремонтни дейности"}
{"url": "http://www.focus-news.net/news/2018/08/05/2553201/tass-prezidentat-na-boliviya-obvini-sasht-v-pokushenieto-sreshtu-nikolas-maduro.html", "text": "Президентът на Боливия Ево Моралес заяви, че взривовете в Каракас са опит на САЩ и техните привърженици в региона да отстранят президента на Венецуела Николас Мадуро, предава ТАСС. \r\n„Ние категорично осъждаме новия акт на агресия и страхливото нападение срещу братския президент Николас Мадуро и боливарианския народ. След провалилия се опит да го свали по демократичен, икономически или военен път империята на САЩ и нейните лакеи се опитаха да извършат покушение срещу него“, заяви Моралес. \r\nСпоред него взривовете са „престъпление срещу човечеството“ и „само показват отчаянието на империята, която претърпя поражение от храбрия народ“.  Виктор Турмаков", "date": "2018.08.05", "title": "ТАСС: Президентът на Боливия обвини САЩ в покушението срещу Николас Мадуро"}
{"url": "http://www.focus-news.net/news/2018/08/05/2553210/vzglyad-v-balgariya-obyaviha-neuyazvimost-ot-migranti.html", "text": "Българският министър-председател Бойко Борисов заяви, че страната му е неуязвима за мигранти, пише   Взгляд. \r\n„Българският вариант за охрана на границата работи добре и се надявам, че ще го използват в Европа“, заяви Борисов. Той допълни, че през последната година България е върнала в страните на произход около 2500 нелегални мигранти. \r\nПо-рано България бе сред страните, подкрепили договореностите, постигнати на срещата на ЕС на високо равнище за създаване на центрове за нелегални мигранти отвъд пределите на Съюза.  Виктор Турмаков", "date": "2018.08.05", "title": "Взгляд: В България обявиха неуязвимост от мигранти"}
{"url": "http://www.focus-news.net/news/2018/08/05/2553206/seizmologat-valentina-protopopova-niggg-zemetresenieto-ot-tazi-sutrin-e-estestvena-aftarshokova-aktivnost-ochakvame-i-drugi-v-tazi-oblast.html", "text": "Земетресението е една естествена афтършокова активност, така че очакваме и други земетресения в тази област. Това каза за  Агенция „Фокус“  сеизмологът Валентина Протопопова от Националния институт по геофизика, геодезия и география към БАН. „То е станало в 5.31 ч. в Национален парк „Пирин“. Трусът е бил слаб, с голяма дълбочина и не е усетен от хората. Епицентърът му е същият като по-силното земетресение преди три дни“, обясни Протопопова. \r\nЦветилена СИМЕОНОВА", "date": "2018.08.05", "title": "Сеизмологът Валентина Протопопова, НИГГГ: Земетресението от тази сутрин е естествена афтършокова активност, очакваме и други в тази област"}
{"url": "http://www.focus-news.net/news/2018/08/05/2553211/plovdiv-arhiereyska-vechernya-za-preobrazhenie-gospodne-v-ednoimenniya-plovdivski-hram-shte-bade-otsluzhena.html", "text": "В навечерието на големия християнски празник Преображение Господне, в пловдивкия храм \"Преображение Господне\", в ж. к. \"Тракия\",  ще бъде отслужена празнична архиерейска вечерня, предаде репортер на  Агенция „Фокус“ . Началото е 18.00 часа.  \r\nНа самия празник, 6. 08, в храма от 09.00 часа ще започне архиерейска света Литургия.  \r\nНикола ПЕТКОВ", "date": "2018.08.05", "title": "Пловдив: Архиерейска вечерня за Преображение Господне в едноименния пловдивски храм ще бъде отслужена"}
{"url": "http://www.focus-news.net/news/2018/08/05/2553207/blagoevgrad-ogranicheno-e-dvizhenieto-po-pat-ii-19-ot-selo-gradevo-do-razklona-za-razlog-zaradi-provezhdaneto-na-15-iya-sabor-na-narodnoto-tvorchestvo-pirin-pee.html", "text": "Ограничено е движението за всички моторни превозни средства по второкласен път-19 в участъка от село Градево до разклон за Разлог заради провеждането на 15-ия събор на народното творчество „Пирин пее“. Това съобщиха за  Радио „Фокус“ – Пирин  от Областно пътно управление – Благоевград. Автомобилите с тегло до 3,5 тона са пренасочват по общински път BLG 3206 – път II-19 – х. Предел – Предела – местност Паланковото – местност Шипоко – път II-19 и обратно. Моторните превозни средства с тегло над 3,5 тона се движат с пропускателен режим. Временната организация ще бъде в сила до 18.00 часа. \r\nКъм този час трафикът е интензивен по основните пътни направления – автомагистрала „Струма“, главен път Е-79 и второкласен път-19 Симитли – Гоце Делчев. Няма регистрирани тежки пътни инциденти. \r\nЛивия НИНОВА", "date": "2018.08.05", "title": "Благоевград: Ограничено е движението по път II-19 от село Градево до разклона за Разлог заради провеждането на 15-ия събор на народното творчество „Пирин пее“"}
{"url": "http://www.focus-news.net/news/2018/08/05/2553212/blagoevgrad-intenziven-na-izhod-e-trafikat-na-gkpp-kulata.html", "text": "Интензивен на изход е трафикът на ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ преминаването се извършва без проблеми. На българо-македонската граница трафикът е нормално натоварен. Няма данни за забавяния при преминаването през тях. \r\nЛивия НИНОВА", "date": "2018.08.05", "title": "Благоевград: Интензивен на изход е трафикът на ГКПП „Кулата“"}
{"url": "http://www.focus-news.net/news/2018/08/05/2553213/burgas-izzeti-sa-41-plikcheta-s-kokain-i-nad-300-tabletki-ekstazi-ot-49-godishen-mazh-ot-nesebar-v-kk-slanchev-bryag.html", "text": "Около 2.00 ч. на 4 август в района до хотел \"Хармани Суит\" в к.к. Слънчев бряг е задържан криминално проявения М.П., 49-годишен от Несебър. От него са иззети : 41 пликчета с бяло прахообразно вещество /кокаин/, 6 пликчета с тревиста маса /канабис/, 5 пликчета с жълто-кафяво кристалообразно вещество /хашиш/ и 337 шестоъгълни розови таблетки /екстази/. Това съобщиха от  ОДМВР-Бургас . М.П. е задържан за срок от 24 часа. Събраните срещу 49-годишния мъж данни за разпространение на наркотични вещества са докладвани в Бургаска окръжна прокуратура, като на М.П. е повдигнато обвинение и му е наложена мярка задържане под стража за срок от 72 часа.", "date": "2018.08.05", "title": "Бургас: Иззети са 41 пликчета с кокаин и над 300 таблетки екстази от 49-годишен мъж от Несебър в к.к. Слънчев бряг"}
{"url": "http://www.focus-news.net/news/2018/08/05/2553215/gabrovo-ogranicheno-e-dvizhenieto-po-patya-sevlievo-gabrovo-v-rayona-na-selo-novakovtsi-zaradi-remont-na-patno-saorazhenie.html", "text": "Ограничено е движението по пътя Севлиево – Габрово от км 18+000 до км 18+965 в района на село Новаковци заради ремонт на пътно съоръжение. От Областно пътно управление – Габрово уточниха за  Радио „Фокус“ – „Велико Търново“ , че движението по направление Габрово – Севлиево се осъществява по обходен маршрут през селата Горна Росица, Райновци, Враниловци и гр. Севлиево. Трафикът по направление Севлиево – Габрово е организиран през селата Горна Росица, Гъбене, Райновци, Враниловци. Поставена е необходимата пътна сигнализация. Срокът за приключване на дейностите е до 12 септември. Пропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание. \r\nЕдна от лентите за движение е стеснена, поставена е сигнализация. Срокът за приключване на дейностите е 31 август. Условията за пътуване в областта са нормални. Движението не е натоварено. Остава в сила забраната на движение за ТИР-ове над 12 тона в района на прохода Шипка. \r\nМария НЕДЕВА", "date": "2018.08.05", "title": "Габрово: Ограничено е движението по пътя Севлиево – Габрово в района на село Новаковци заради ремонт на пътно съоръжение"}
{"url": "http://www.focus-news.net/news/2018/08/05/2553214/kyustendil-ogranicheno-e-dvizhenieto-po-patya-bobov-dol-zhedna-poradi-izgrazhdaneto-na-nov-vodostok.html", "text": "Ограничено е движението по пътя Бобов дол – Жедна при км 15+512 поради изграждането на нов водосток. Участъкът е сигнализиран с пътни знаци, съобщиха за  Радио „Фокус“ – Кюстендил  от Областно пътно управление. Въведени са обходни маршрути:  \r\n– в посока Жедна: село Бабино – село Голяма фуча – село Жедна;  \r\n– в посока Бобов дол: село Жедна – село Голяма фуча – село Бабино – Бобов дол.  \r\nДвижението по пътя в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе чрез усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 08 септември. Движението по път III-107 в района на Рилски манастир от км 27+600 до км 27+800 пък се осъществява в една лента поради свличане на скална маса на пътното платно. Участъкът е сигнализиран с пътни знаци до 14 август. \r\nСпокоен е трафикът по автомагистрала „Струма“ и главен път Е-79. \r\nЛивия НИНОВА", "date": "2018.08.05", "title": "Кюстендил: Ограничено е движението по пътя Бобов дол – Жедна поради изграждането на нов водосток"}
{"url": "http://www.focus-news.net/news/2018/08/05/2553216/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-6-avgust.html", "text": "„Софийска вода” временно ще прекъсне водоснабдяването в някои части на столицата на 6 август. Това съобщиха от пресцентъра на  дружеството .  \r\nВъв връзка с изграждане на сградно водопроводно отклонение  на ул. „Голаш“ жк. „Гео Милев“ , се налага спиране на водоподаването от 10:00 до 16:30 часа на клиентите на „Софийска вода”, живеещи в района на: ул. „Голаш“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Голаш“ ъгъла с ул. „Кочани“. \r\nВъв връзка с изпълнение на инвестиционен проект за реконструкция на уличен водопровод на ул. „Нешо Бончев“ кв. „Орландовци“ , се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Нешо Бончев“ от ул. „Лястовица“ до ул. „Планинско цвете“; ул. „Петър Борисов Величков“ от ул. „Нешо Бончев“ до ул. „Гено Киров“; ул. „Кирил Пърличев“ от ул. „Нешо Бончев“ до ул. „Мелодия“; ул.“ Копринарска“ от ул. „Нешо Бончев“ до ул. „Гено Киров“;  ул. „Гено Киров“ от ул. „Кирил Пърличев“ до ул. „Съзнание“; ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с ул. „Нешо Бончев“. След възстановяване на водоснабдяването е възможно временно повишаване  мътността на водата. \r\nВъв връзка с изпълнение на инвестиционен проект за реконструкция на уличен водопровод на ул. „Даскал Стоян Попандреев“ кв. „Бояна“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на: ул. „Ралевица“ от ул. „Кумата“ до ул. „Даскал Стоян Попандреев“; ул. „Даскал Стоян Попандреев“ от ул. „Кумата“ до ул. „Бояна парк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ралевица“ ъгъла с ул. „Даскал Стоян Попандреев “. След възстановяване на водоснабдяването е възможно временно повишаване  мътността на водата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на пожарен хидрант на ул. „Саранци“ кв. „Васил Левски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Саранци“ от ул. „Летоструй“ до ул. „Източна тангента“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Саранци“ ъгъла с ул. „Летоструй“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.05", "title": "„Софийска вода” временно ще прекъсне водоснабдяването в някои части на столицата на 6 август"}
{"url": "http://www.focus-news.net/news/2018/08/05/2553217/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Спокойно е движението по главните пътища на областта. Това съобщи за  Радио „Фокус\" - Пазарджик  дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2018.08.05", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/08/05/2553220/afp-islyamska-darzhava-e-ekzekutirala-zalozhnik-ot-siriyskata-provintsiya-sueyda.html", "text": "Терористите от „Ислямска държава“ са екзекутирали един от десетките заложници – етнически друзи, отвлечени от южната сирийска провинция Суейда миналия месец, предава   AFP. \r\n„Ислямска държава“ уби 19-годишен ученик, след като отвлече повече от 30 души, най-вече жени и деца, от село в Суейда, по време на серията нападения от 25 юли“, съобщава местният журналист Нур Радуан. \r\nСпоред него това е първата екзекуция след отвличанията.  Виктор Турмаков", "date": "2018.08.05", "title": "AFP: „Ислямска държава“ е екзекутирала заложник от сирийската провинция Суейда"}
{"url": "http://www.focus-news.net/news/2018/08/05/2553219/burgas-suhi-i-normalno-prohodimi-sa-patnite-nastilki-na-teritoriyata-na-oblastta.html", "text": "Нормално се осъществява движението в областта в сутрешните часове. Това съобщи за  Радио „Фокус“ – Бургас  дежурният в Областно пътно управление. Пътните настилки са сухи и нормално проходими, видимостта е отлична. \r\nС нормална интензивност се осъществява и движението по централните бургаски булеварди „Демокрация“, „Сан Стефано“, „Стефан Стамболов“ и „Тодор Александров“. Нормален е трафикът и по централните бургаски улици – „Булаир“, „Цар Симеон“, „Иван Вазов“, „Христо Ботев“ и „Уилям Гладстон“. Натоварено е движението от и към жк. „Меден рудник. \r\nДеница ДИМИТРОВА", "date": "2018.08.05", "title": "Бургас: Сухи и нормално проходими са пътните настилки на територията на областта"}
{"url": "http://www.focus-news.net/news/2018/08/05/2553221/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. Сутрешните температури по върховете са между 7 и 9 градуса, а по нивото на хижите между 12 и 15 градуса. Всички лифтови съоръжения работят в типичния си летен режим: в Банско – кабинковият лифт, в Добринище – седалков лифт, в Пампорово – 1,2 и 4-та линия, в Боровец – Ситняковски и кабинков лифт и на Витоша – кабинков и Драгалевски лифт. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.05", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/05/2553222/kyustendil-sastezaniya-po-planinsko-byagane-i-koloezdene-se-provezhdat-v-osogovska-planina.html", "text": "В Кюстендил беше даден стартът на състезанието „Осогово рън”. Това съобщи за  Радио „Фокус” – Кюстендил  зам.-кметът на Община Кюстендил Светослав Василев. Състезанието започна в 09.00 часа на площад „Велбъжд”, а финалът е връх Руен в Осоговска планина. Дисциплините на състезанието са планинско бягане и колоездене. Организатори на събитието са Община Кюстендил, Туристическо дружество „Осогово” и Сдружение „Маратон”. Има няколко състезателни категории – мъже и жени, младежи и девойки и ветерани. Очаква се в състезанието да се включат около 80 бегачи и 40 велосипедисти. Състезанието по планинско колоездене е по трасе с дължина от 26 км, а бягането е по трасе от 29 км. \r\nВенцеслав ИЛЧЕВ", "date": "2018.08.05", "title": "Кюстендил: Състезания по планинско бягане и колоездене се провеждат в Осоговска планина"}
{"url": "http://www.focus-news.net/news/2018/08/05/2553223/mkd-makedoniya-srednata-zaplata-v-makedoniya-e-nay-niskata-v-regiona.html", "text": "Македония все още е в дъното на списъка в региона по размер на средната заплата в региона, а най-високо в него е Словения, предава скопското електронно издание    „МКД“. \r\nНай-високите заплати в региона получават словенците, чийто среден доход през май е достигнал 1077 евро. С това страната става единствената държава в региона, чиято средна заплата надхвърля 1000 евро. \r\nЗа разлика от Словения средната заплата в Македония през май тази година е била 399,28 евро. \r\nНай-голямото увеличение на средната нетна заплата е в Хърватия. Там заплатата се е увеличила с 71,42 евро и е достигнала 866,95 евро в сравнение със същия период на миналата година. \r\nВ Черна гора средната заплата през юни е 511 евро. През май в Босна и Херцеговина тя  е била на ниво от 448,59 евро, а в Сърбия - 426 евро.  Виктор Турмаков", "date": "2018.08.05", "title": "„МКД“ (Македония): Средната заплата в Македония е най-ниската в региона"}
{"url": "http://www.focus-news.net/news/2018/08/05/2553224/veliko-tarnovo-s-10-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 215 см, а температурата на водата 26 градуса. Днес ще е предимно слънчево, с временни увеличения на облачността. Ще духа слаб до умерен вятър от изток-североизток. Максималните температури ще са между 29° и 34°, в Свищов – 31°.", "date": "2018.08.05", "title": "Велико Търново: С 10 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/05/2553226/varna-ogranicheno-e-dvizhenieto-na-tezhkotovarni-avtomobili-pri-83-km-po-patya-kranevo-varna-obhodniyat-marshrut-e-prez-kichevo-obrochishte.html", "text": "Сухи са пътните настилки на територията на Варненска област, предаде репортер на  Радио „Фокус“ – Варна . Времето е ясно, видимостта е добра. Трафикът в посока София, Добрич и Бургас се осъществява без въведени допълнителни ограничения. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път от км 0+000 Девня до км 10+811 Суворово, както и от км 26+680 Вълчи дол до км 36+280 Суворово, като движението се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.08.05", "title": "Варна: Ограничено е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище"}
{"url": "http://www.focus-news.net/news/2018/08/05/2553227/varna-zapochna-78-oto-izdanie-na-pluvniya-maraton-galata-varna-pobeditelite-shte-si-razpredelyat-nagraden-fond-ot-6-800-lv.html", "text": "Започна 78-ото издание на плувния маратон „Галата – Варна“, победителите ще си разпределят награден фонд от 6 800 лв. Това съобщиха за  Радио „Фокус“ – Варна  организаторите от ПСК „Черно море”. Стартът беше даден в 9.30 часа до моста на нос Галата. Организатори на най-старото плувно състезание в България са ВМС на Република България, Община Варна и ПСК „Черно море”. \r\nУчастниците ще трябва да преплуват с предпочитан от тях стил 4500 м – от нос Галата до Втора буна. За преплували дистанцията се считат всички, пристигнали на финала до 90 минути след първия финиширал. По време на плуването не се разрешава получаване на хранителни, питейни и медикаментозни средства от странични лица. Състезателите, които се нуждаят от медицинска или друга помощ, или желаят да прекратят плуването, задължително трябва да дадат знак с многократно движение с изпъната ръка на ляво и дясно. Всеки участник, преплувал разстоянието, ще получи купон за безплатна закуска, напитка и фланелка. \r\nПо регламент класирането е от първо до шесто място.  \r\nПобедителите – мъж и жена, получават парични награди от по:  \r\nI място – 1000 лв.;  \r\nІІ място – 700 лв.;  \r\nІІІ място – 500 лв.;  \r\nІV място – 400 лв.;  \r\nV място – 300 лв.;  \r\nVІ място – 200 лв.  \r\nПремии ще бъдат връчени и на най-добре представилите се:  \r\nмъж и жена – 100 лв.;  \r\nплувец с увреждания – 200 лв.;  \r\nплувец с най-много участия в маратона – 200 лв.  \r\nНай-бързият участник от морската столица в плувния маратон „Галата – Варна“ ще бъде удостоен с купа „Добри Динев” – в памет на великана на българското маратонско плуване. Индивидуалната награда получава първият варненец, пристигнал на финала. Миналата година призът бе спечелен от Антоний Моралийски от КПС „Черно море“. \r\nИ тази година в маратона ще бъде почетена паметта на големия наш маратонец Добри Динев. От единия от военните катери в морето ще бъде хвърлен възпоменателен венец. В двата дни на плувните прояви ще се включат тримата внуци на Добри Динев. В големия маратон ще плува Едгар Антонио, а в масовото плуване в събота ще се пуснат Дориан и Кристофър – Добри. Гост на маратона тази година ще бъде съпругата на легендарния ни маратонец Маргарита Динева. \r\nМаратонът „Галата – Варна“ е най-старото плувно състезание у нас. Той се провежда всяка година от 1939-а насам, като старт няма единствено през 1944 г. поради политическите събития от онова време. Родоначалници на плувния маратон са инж. Георги Бърнев, инж. Васил Кърджиев и адвокатът Демирджиев, които първи преплуват разстоянието от Галата до Варна (около 4000 м) на 14 август 1914 г. \r\nПрез 2017 година маратонът беше белязан от рекорден брой участници – 321, като така старият рекорд от 2016 г. (298 души), бе пратен в историята. През 2017 г. най-бърз по трасето бе Венцеслав Айдарски от „Вихрен“ (Сандански). Той спря хронометрите на 52.55 мин. При представителките на нежния пол през 2018 г. победителка беше Габриела Георгиева от София, която финишира с време 54.32 мин. \r\nМарияна ВАЛЕНТИНОВА", "date": "2018.08.05", "title": "Варна: Започна 78-ото издание на плувния маратон „Галата – Варна“, победителите ще си разпределят награден фонд от 6 800 лв."}
{"url": "http://www.focus-news.net/news/2018/08/05/2553229/plovdiv-v-grada-se-provezhda-mezhdunaroden-turnir-po-triatlon.html", "text": "В града се провежда международен турнир по триатлон. Това съобщиха за  Радио „Фокус“ – Пловдив  организаторите на събитието. Състезанието се организира за осми пореден път и се провежда на северната страна на Гребната база в Пловдив. В турнира участват над 150 елитни триатлонисти от България, Турция, Гърция, Сърбия, Македония, Унгария, Русия и Бразилия. Състезанието се провежда в четири старта за пет възрастови групи, като при по-големите – над 18 години, състезанието е на олимпийската дистанция от 1500 метра плуване, 40 км колоездене и 10 км бягане. Регистрацията на участниците в първия старт от дистанции 1500 метра – 40 км колоездене, 10 км бягане и 5 км плуване, се осъществи от 8.00 до 9.00 часа. Записването на участниците в следващите стартове ще продължава до 10.30 часа. Откриването на състезанието се състоя в 09.00 часа, а стартът му беше даден в 09.30 часа. В 14.00 часа е масовият старт.", "date": "2018.08.05", "title": "Пловдив: В града се провежда международен турнир по триатлон"}
{"url": "http://www.focus-news.net/news/2018/08/05/2553231/aktsenti-v-predavaneto-chudesata-na-severozapada-na-radio-fokus.html", "text": "В съвместното предаване на  Радио „Фокус“  и Предприемачи ГЕРБ „Чудесата на Северозапада“ всяка седмица ви представяме личности, борили се за освобождението, културното и духовното въздигане на Северозапада. На 14 август 1876 г. във Враца е роден Васил Атанасов - художник, учен, историк, музеен работник и почетен гражданин на Видин. Той е преподавател и директор на Видинската мъжка гимназия, изтъкнат общественик, повече за Васил Атанасов ще чуете в предаването от Светлана Кръстева директор на Държавен архив – Видин. През тази година се отбелязват 126 години от построяването на сградата на художествената галерия \"Никола Петров\" във Видин. Годишнината се отбелязва с изложба на чешкия скулптор и художник Петр Йедличка. За чешката следа във Видин ще ни разкаже Богдан Александров, ръководител на галерията.  \r\nВсяка седмица ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. В „Чудесата на северозапада“ разговаряме с Вяра Начева, участник в първия оперен фестивал през миналата година „Крепост на вековете Баба Вида“, дългогодишна прима балерина на Шатсопер – Берлин, сега балетен педагог в Държавното балетно училище в Берлин. Летните вечери за опера и балет, които за втора година се провеждат във Видин, са нейна мечта и това което се случва в родния ѝ град е израз на продължаване на духовните традиции на този край. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.08.05", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2018/08/05/2553232/ria-novosti-v-tihiya-okean-se-e-formiral-uraganat-chetvarta-stepen-hektor.html", "text": "Ураганът „Хектор“ четвърта категория се е формирал в Тихия океан, предава  РИА Новости. \r\nСпоред метеоролозите от Националния център на САЩ за следене на ураганите в момента „Хектор“ се намира на 2200 км. от Хавайските острови и се придвижва към тях със скорост от 19 км/ч. Максималната скорост на вятъра е 209 км/ч.  Виктор Турмаков", "date": "2018.08.05", "title": "РИА Новости: В Тихия океан се е формирал ураганът четвърта степен „Хектор“"}
{"url": "http://www.focus-news.net/news/2018/08/05/2553234/veliko-tarnovo-s-kontsert-na-nelina-shte-bade-zakrito-osmoto-izdanie-na-natsionalniya-folkloren-festival-folkloren-izvor-v-selo-tsarevets.html", "text": "С концерт на Нелина ще бъде закрит осмото издание на Националния фолклорен фестивал „Фолклорен извор“ в свищовското село Царевец. Това съобщиха за  Радио „Фокус“ – Велико Търново  от Община Свищов. Концертът ще започне от 21.00 часа на сцената на Летния театър в селото. Час по-рано ще се проведе награждаването на участниците. Наградният фонд на фестивала предвижда множество поощрителни и специални награди, най-желаните сред които са тези на Министерство на културата, под чиито патронаж се провежда фестивала. Това са: „Гласът на Фолклорен извор“ за най-добро вокално изпълнение, „Лауреат“ за най-добро представяне в областта на обработения фолклор и „Приз“ за най-добрите в областта на автентичния фолклор. Конкурсната програма в последния фестивален ден започна в 9.00 часа. От 18.30 часа на сцената в Летния театър в селото ще се изявят състави от Русия и Коста Рика. \r\nТази година в Национален фолклорен фестивал „Фолклорен извор“ се изявиха над 5 000 участници и над 400 колектива. Сериозно е участието на ученици от професионалните училища за фолклор в Котел, Широка лъка, Варна, София, Бургас и др. НФФ „Фолклорен извор“ е фестивал с конкурсен характер, в който участниците се оценяват от професионално жури \r\nФолклорният фестивал се организира под егидата на Министерството на културата и е част от културния календар на Община Свищов. \r\nМария НЕДЕВА", "date": "2018.08.05", "title": "Велико Търново: С концерт на Нелина ще бъде закрито осмото издание на Националния фолклорен фестивал „Фолклорен извор“ в село Царевец"}
{"url": "http://www.focus-news.net/news/2018/08/05/2553236/chez-razpredelenie-balgariya-poluchi-nominatsiya-v-godishnoto-izdanie-za-2018-g-na-evropeyskite-biznes-nagradi-s-proekt-za-zashtita-na-ptitsite.html", "text": "ЧЕЗ Разпределение България получи номинация в годишното издание за 2018 г. на Европейските бизнес награди с проект за защита на птиците. Това съобщиха от пресцентъра на  дружеството . Европейската комисия ще отличи проекти на компании, допринесли значително за устойчивото развитие. „Живот за птиците“ се състезава в категория „Бизнес и биоразнообразие“.  \r\nВ рамките на проекта ЧЕЗ Разпределение, със съдействието на Българско дружество за защита на птиците, ще създаде механизми за опазване на живота на птиците и осигуряване на възможности за безопасно гнездене след определяне на рисковите райони. Компанията ще инсталира 4000 предпазни и 3600 маркиращи съоръжения на рискови стълбове и ще монтира 900 платформи за повдигане на щъркелови гнезда. Ще бъде създаден и прототип за безопасен за птиците стълб. \r\nСъхранението на биологичното разнообразие е в основата на идеята за проекта, който печели висока оценка на европейско ниво и получава финансиране в размер на 1,83 млн. евро по програма LIFE на Европейския съюз, която предоставя средства за проекти за опазване на околната среда и природата. ЧЕЗ Разпределение съфинансира проекта с 820 хил. евро.  \r\nПобедителите в конкурса ще бъдат обявени на церемония, организирана от Европейската Комисия и Австрийското министерство за устойчиво развитие, която ще се състои във Виена на 14 ноември 2018 г. Повече подробности за проекта „Опазване на застрашени видове птици чрез обезопасяване на опасни за тях въздушни електропроводи в защитени зони от Натура 2000 в Западна България”, (LIFE16/NAT/BG/000612) могат да бъдат намерени на стартиралия нов сайт на ЧЕЗ Разпределение, посветен на защитата на птиците - www.lifebirds.eu.", "date": "2018.08.05", "title": "ЧЕЗ Разпределение България получи номинация в годишното издание за 2018 г. на Европейските бизнес награди с проект за защита на птиците"}
{"url": "http://www.focus-news.net/news/2018/08/05/2553230/gd-granichna-politsiya-intenziven-e-trafikat-na-vhod-za-leki-avtomobili-na-vsichki-granichni-kontrolno-propuskatelni-punktove-na-balgaro-rumanskata-granitsa.html", "text": "Интензивен е трафикът на вход и изход за леки автомобили на ГКПП „Калотина“, на изход от ГКПП „Кулата“ и ГКПП „Маказа“, за товарни автомобили на изход от ГКПП „Капитан Андреево“ и на всички гранични контролно-пропускателни пунктове за леки автомобили на вход на българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 10.00 часа. На българо-македонската и българо-сръбската граници трафикът е нормален на всички гранични контролно-пропускателни пунктове.", "date": "2018.08.05", "title": "ГД „Гранична полиция“: Интензивен е трафикът на вход за леки автомобили на всички гранични контролно-пропускателни пунктове на българо-румънската граница"}
{"url": "http://www.focus-news.net/news/2018/08/05/2553228/lokalno-makedoniya-srabskata-armiya-prevantivno-e-v-povishena-boyna-gotovnost-zaradi-naprezhenieto-v-kosovo.html", "text": "Сръбската армия превантивно е засилили бойната готовност на цялата територия на страната поради напрежението в Косово, предава македонското електронно издание   „Локално“. \r\nСлед като в събота се е състоя среща на Съвета за национална сигурност, местните медии посочват, че службите за сигурност са засилили своята дейност като предупреждение срещу „плановете на властите в Прищина да предизвикат безредици в Косово, но и срещу отделни кръгове в Сърбия, които с фалшиви новини предизвикват безпокойство сред сръбското население на север и на юг от река Ибър“. \r\nКонсултациите на Съвета са в  резултат от новите вълнения в Косово и разузнавателни сведения, според които албанците планират да „отсекат“ Северно Косово от централна Сърбия заради фалшивите новини, че местните сърби ще обявят едностранно Общността на сръбските общини.  Виктор Турмаков", "date": "2018.08.05", "title": "„Локално“ (Македония): Сръбската армия превантивно е в повишена бойна готовност заради напрежението в Косово"}
{"url": "http://www.focus-news.net/news/2018/08/05/2553237/d-r-ognyan-simeonov-dietolog-prez-lyatoto-chovek-tryabva-da-izyazhda-po-2-kg-dinya-na-den.html", "text": "През лятото човек трябва да изяжда по 2 кг диня на ден. Това каза диетологът д-р Огнян Симеонов в интервю за  Агенция „Фокус“  във връзка с консумацията на разхладителни напитки през летния сезон. \r\nД-р Симеонов посочи, че най-подходящата напитка за разхлаждане е водата. „И за предпочитане е тя да не е ледено студена, а ако може да бъде със стайна температура. Също така добре е човек да пие някакви чайове или топла напитка – най-добре вода, загрята на котлон, но в никакъв случай в микровълнова печка“, каза още той. \r\nПо думите му минимумът при децата, който трябва да се приема, е поне 500 мл. вода, а за възрастните е 1 л, като максимум няма. „Съветвам всички хора през летния сезон да приемат големи количества плодове, които са богати на вода – това са диня и пъпеш. Това е основното нещо, на което е хубаво човек да набляга – колкото по-голямо количество приема, толкова по-добре е за него. Като минимумът не трябва да пада под 2 кг диня на ден – количество, което ще даде достатъчно вода, ако човек случайно забрави да пие вода. Приемайки по-големи количества диня, имаме по-малка нужда от прием на вода“, обясни д-р Симеонов. \r\nВъв връзка с най-популярните разхлаждащи напитки през лятото – фрешовете и смуутитата, диетологът посочи, че разликата между тях е от земята до небето. „Това е така, тъй като при фрешовете месестата част на плода липсва и дори те карат хората по един или по друг начин да вдигат нивото на инсулина. Там се получават едни процеси, които водят до напълняване, защото вдигайки кръвната захар, панкреасът започва да произвежда ново количество инсулин, а това е сигнал тялото да натрупва телесни мазнини. А смуутито е млян на блендер плод с малко вода, мляко или някакъв друг източник на течност, и по този начин ние приемаме месестата част, която влияе добре на тялото. Така тези захари от плода не навлизат бързо в кръвния поток и кръвната захар не се покачва. Аз съм с две ръце хората да се научат да пият повече смуути. А в пъти по-добре от смуутито си остава чистият плод, богат на вода – диня или пъпеш най-вече“, обясни той. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.05", "title": "Д-р Огнян Симеонов, диетолог: През лятото човек трябва да изяжда по 2 кг диня на ден"}
{"url": "http://www.focus-news.net/news/2018/08/05/2553239/plovdiv-zhitelite-na-selata-dobralak-i-stryama-sa-s-narusheno-vodopodavane-zaradi-avarii.html", "text": "Жителите на селата Добралък и Стряма са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Нарушено е водоподаването и на територията на град Садово поради авария на водопровод ул. „Константин Малков“, също в местността Бяла черква. \r\nЕкипите на водоснабдителното дружество отстраняват възникнали аварии и на територията на градовете Пловдив и Асеновград. Без вода днес са живущите в района на ул. „Ради Овчаров“ в град Асеновград, както и абонатите в района на ул. „Хан Аспарух“ в град Пловдив. \r\nНе е посочен краен срок за отстраняване на авариите и съответно за възстановяване на нормалното водоподаване към засегнатите абонати. \r\nТони МИХАЙЛОВ", "date": "2018.08.05", "title": "Пловдив: Жителите на селата Добралък и Стряма са с нарушено водоподаване заради аварии"}
{"url": "http://www.focus-news.net/news/2018/08/05/2553233/burgas-poveche-ot-24-chasa-v-pomorie-nyama-voda.html", "text": "Повече от 24 часа в Поморие няма вода. Това сигнализира читателят на  Агенция „Фокус“  Ралица Николова, която в момента е почиващ в Поморие. „Очаква се поне още 7 часа да бъдем без вода. Звъняхме на телефоните, които отговарят за водата, но няма никакъв резултат“, коментира Николова. По думите ѝ причината е проблем с централния водопровод. „Няма вода в целия град с изключение на първите етажи, където налягането е много ниско. Опитах се да се свържа с ВиК-Бургас и с управителя на дружеството, но няма връзка с тях“, каза още Ралица Николова.", "date": "2018.08.05", "title": "Бургас: Повече от 24 часа в Поморие няма вода"}
{"url": "http://www.focus-news.net/news/2018/08/05/2553238/tass-poveche-ot-70-hil-dushi-sa-postradali-ot-navodneniyata-v-tayland.html", "text": "Повече от 70 хил. души са пострадали в Тайланд в резултат от наводненията предизвикани от силните дъждове.  Стихията е засегнала най-силно североизточните провинции на страната, предава   ТАСС. \r\nНай-силно е пострадала провинцията Накхонпханом, където река Меконг е излязла от коритото си. Наводнени са близо 30 хил. хектара площ и 12 хил. домакинства.  \r\nМеждувременно местните метеоролози сочат, че стихията ще продължи в близките няколко дни.   Виктор Турмаков", "date": "2018.08.05", "title": "ТАСС: Повече от 70 хил. души са пострадали от наводненията в Тайланд"}
{"url": "http://www.focus-news.net/news/2018/08/05/2553218/pencho-milkov-bsp-vav-viziya-za-balgariya-e-zalozhena-realnata-borba-s-koruptsiyata-tya-ne-tryabva-da-bade-zalagana-normativno.html", "text": "Във „Визия за България“ е заложена реалната борба с корупцията – тя не трябва да бъде залагана нормативно. Това каза народният представител от ПГ на „БСП за България“ и член на Комисията по вътрешна сигурност и обществен ред Пенчо Милков в интервю за  Агенция „Фокус“  за проекта на левицата „Визия за България“.  „Корупцията в България не е проста размяна на пари, за да може едно длъжностно лице да извърши дадено действие. Тя се залага от управляващите в законите, в правилата на работа на обществото. Затова борбата с корупцията е такъв тип законодателство и установяване на такива правила, че корумпираните отношения да не бъдат заложени нормативно“, обясни Милков. По думите на народния представител в сектор  „Сигурност“ трябва да има промяна на законодателството, където корупцията е заложена в самите правила на действие на системата. Той допълни, че във „Визия за България“ по темата за сигурността основно е заложена реалната борба с корупцията. „Трябва да се премахне корупцията реално. Не да се създават поредни органи за борба с корупцията, които да не постигат реална борба“, коментира Пенчо Милков. Депутатът от ПГ на „БСП за България“ припомни, че сигурността е била повод за вот на недоверие срещу правителството. „Това е едно понятие, което гражданинът усеща в битов план, но това засяга и самото съществуване на държавата. Във „Визия за България“ сигурността е един от елементите. Разбира се, след здравеопазването, образованието и икономиката, които биха развили обществото, но сигурността гарантира неговото съществуване. Следва да се постигне гаранция за живота и здравето на всеки един български гражданин, за свободата на развитие на бизнеса“, коментира още Милков.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.05", "title": "Пенчо Милков, БСП: Във „Визия за България“ е заложена реалната борба с корупцията – тя не трябва да бъде залагана нормативно"}
{"url": "http://www.focus-news.net/news/2018/08/05/2553240/gabrovo-pozhar-e-goryal-v-magazin-v-grada-nyama-postradali.html", "text": "Пожар е горял в магазин в Габрово. Нанесени са материални щети, няма пострадали. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът е получен на тел. 112 в 22.00 часа на 4 август. На мястото е изпратен екип от Районната пожарна служба. Петима огнеборци са ликвидирали произшествието. Предполагаема причина за пожара е късо съединение в диспенсър за вода. \r\nМария НЕДЕВА", "date": "2018.08.05", "title": "Габрово: Пожар е горял в магазин в града, няма пострадали"}
{"url": "http://www.focus-news.net/news/2018/08/05/2553242/burgas-bezproblemno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Безпроблемно се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Движението е нормално, към този час няма образували се колони от автомобили“, каза още дежурният. \r\nДеница ДИМИТРОВА", "date": "2018.08.05", "title": "Бургас: Безпроблемно се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/08/05/2553245/afp-trima-voynitsi-ot-nato-sa-zaginali-pri-samoubiystven-atentat-v-afganistan.html", "text": "При самоубийствен атентат срещу армейски патрул в Източен Афганистан са загинали трима  войници от мисията на НАТО в страната, предава   AFP. \r\n„Трима войници от мисия „Решителна подкрепа“ са убити от камикадзе по време на съвместен патрул с афганистански войници в Източен Афганистан“, пише в официално заявление на мисията на Алианса. \r\nЕдин американски и двама афганистански войници са ранени. Не се съобщава националността на загиналите.   Виктор Турмаков", "date": "2018.08.05", "title": "AFP: Трима войници от НАТО са загинали при самоубийствен атентат в Афганистан"}
{"url": "http://www.focus-news.net/news/2018/08/05/2553244/inzh-krasimir-papukchiyski-nkzhi-kogato-rabotim-sas-saznanie-za-svoyata-otgovornost-mozhem-da-se-spravim-s-problemite-i-da-osigurim-normalnoto-funktsionirane-na-balgarskite-zheleznitsi.html", "text": "Честит празник, колеги! Благодаря ви, че въпреки трудностите, когато работим с ясното съзнание за своята отговорност, можем да се справим с проблемите и да осигурим нормалното функциониране на българските железници. Това казва генералният директор на ДП „Национална компания железопътна инфраструктура\" инж. Красимир Папукчийски в поздравителен адрес по случай Деня на железничаря, съобщиха от пресцентъра на  НКЖИ . В обръщението на инж. Папукчийски се посочва още: „Уважаеми колеги, Тази година отбелязваме Деня на железничаря в една знакова за историята на българските железници седмица - навършват се 130 години от откриването на международната линия Цариброд -София - Белово. На 1 август 1888 г. на Централна гара София пристига първият международен влак от Лондон и Париж (легендарният Ориент експрес), който отпътува рано на другия ден за Пловдив, Одрин и Цариброд. Възторгът и еуфорията сред българите от това събитие са огромни! И до днес Първа жп линия носи своята особена емоционалност - наши съвременни изследователи наричат гара „Белово“ „железопътен олтар без друг пример преди него\". А за времето си гара София е била най-внушителната сграда не само за България, но и за Балканите - италианска ренесансова архитектура с обширен централен вестибюл през два етажа и странични крила. \r\nЗащо е необходимо да си спомним тази годишнина? Заради усещането за традиция и история, което за съжаление често губим; заради настоящето - необходими са ни упорството и вярата на миналите поколения; заради бъдещето - какъв ли ще е прочитът на тези след нас за нашия принос? И не на последно място - за повече самочувствие! Нашата професия е част от българската държавност, на нас разчитат стотици хиляди за своето придвижване, наша е и задачата да превозим стотици хиляди тонове товари по най-екологичния и безопасен начин. \r\nНие сме избрали не просто професия, а доживотна отдаденост, нашето поколение има мисия - да превърнем стария железен път от Константинопол за Виена и Париж през Цариброд в нашия нов път към съвременните европейски железници. \r\nЗа мен е чест да бъда един от вас, да принадлежа към екипа от професионалисти, осъществяващи чрез труда си, желанието и амбицията за изграждането на едно по-добро бъдеще на железниците в страната ни. \r\nПожелавам Ви здраве, лично щастие, увереност и самочувствие!\"", "date": "2018.08.05", "title": "Инж. Красимир Папукчийски, НКЖИ: Когато работим със съзнание за своята отговорност, можем да се справим с проблемите и да осигурим нормалното функциониране на българските железници"}
{"url": "http://www.focus-news.net/news/2018/08/05/2553241/cnbc-iran-poluchi-dopalnitelni-patnicheski-samoleti-predi-podnovyavaneto-na-amerikanskite-sanktsii.html", "text": "Иран е получил пет нови пътнически самолети точно ден преди САЩ отново да въведат санкциите, временно замразени заради иранското ядрено споразумение, предава   CNBC. \r\nСпоред местни медии петте самолета ATR72-600, произведени от френско-италиански консорциум, са пристигнали на международното летище в Техеран.  Пристигането им означава, че Иранските авиолинии вече са получили 13 от 20-те машини, за които през април 2017 г. е сключен договор.  \r\nЯдреното споразумение позволи на Иран да замени част от остаряващата си гражданска авиация. Но решението на президента на САЩ Доналд Тръмп да се оттегли от споразумението спря сключването на няколко сделки за милиарди долари с „Еърбъс“ и „Боинг“.  Виктор Турмаков", "date": "2018.08.05", "title": "CNBC: Иран получи допълнителни пътнически самолети преди подновяването на американските санкции"}
{"url": "http://www.focus-news.net/news/2018/08/05/2553246/negovo-visokopreosveshtenstvo-nevrokopskiyat-mitropolit-serafim-shte-oglavi-arhiereyska-sveta-liturgiya-v-blagoevgradskiya-hram-preobrazhenie-gospodne-na-6-avgust.html", "text": "Негово високопреосвещенство Неврокопският митрополит Серафим ще оглави архиерейска света Литургия в благоевградския храм „Преображение Господне“, на големия християнски празник Преображение Господне, който всяка година Православната църква отбелязва на 6 август, предаде репортер на  Агенция „Фокус“ . Начало: 9.00 часа.  \r\nНикола ПЕТКОВ", "date": "2018.08.05", "title": "Негово високопреосвещенство Неврокопският митрополит Серафим ще оглави архиерейска света Литургия в благоевградския храм „Преображение Господне“ на 6 август"}
{"url": "http://www.focus-news.net/news/2018/08/05/2553247/varna-chast-ot-grada-e-s-narusheno-vodopodavane-zaradi-avariya.html", "text": "Част от домакинствата в централната част на Варна ще бъдат без вода заради авария. Това съобщиха за  Радио „Фокус“ – Варна  от дружество „Водоснабдяване и канализация“ във Варна. Без вода до 15.00 часа ще бъдат домакинствата в района между бул. „Владислав“, ул. „Тодор Влайков“, ул. „Дрин“ и ул. „Княз Черказки“, допълниха от дружеството. \r\nМарияна ВАЛЕНТИНОВА", "date": "2018.08.05", "title": "Варна: Част от града е с нарушено водоподаване заради авария"}
{"url": "http://www.focus-news.net/news/2018/08/05/2553225/pencho-milkov-bsp-izklyuchitelno-vazhna-vav-viziya-za-balgariya-e-regionalizatsiyata-na-politikata.html", "text": "Изключително важна във „Визия за България“ е  регионализацията на политиката. Това каза народният представител от ПГ на „БСП за България“ и член на Комисията по вътрешна сигурност и обществен ред Пенчо Милков в интервю за  Агенция „Фокус“  за проекта на левицата „Визия за България“.   Той поясни, че документът на БСП цели новият начин на управление на държавата да бъде през регионите. „Едно е нивото на развитие на Русе, друго е на  Пловдив, на Варна или на Силистра. По този начин политиките, които  предлагаме ще намерят своите конкретни измерения в регионите. Затова е необходимо визията да достигне до максимално широк кръг хора. Те да я припознаят като нов политически договор между обществото и политиците. По този начин просто не може да се развива повече държавата“, каза още Милков.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.05", "title": "Пенчо Милков, БСП: Изключително важна във „Визия за България“ е регионализацията на политиката"}
{"url": "http://www.focus-news.net/news/2018/08/05/2553248/proekti-za-blizo-20-mln-lv-po-savmestna-operativna-programa-chernomorski-baseyn-2014-2020-g-startirat-vav-varna-burgas-i-stara-zagora.html", "text": "23 проекта за близо 20 млн. евро по Съвместна оперативна програма „Черноморски басейн 2014-2020” г. ще се реализират във Варна, Бургас и Стара Загора. Това съобщиха от пресцентъра на  Министерство на регионалното развитие и благоустройството . Те са одобрени в рамките на първата покана за набиране на проектни предложения на програмата и в тях участват 20 български партньори. В ход е процес по сключване на договори на одобрените проектни предложения, веднага след което предстои стартирането им и тяхното реално изпълнение.  \r\nНай-много са одобрените проекти на организации от област Варна – общо 10 с бюджет от над 1,8 млн. евро. Сред тях са Асоциация на българските Черноморски общини, Черноморска мрежа на неправителствените организации, Икономически университет - Варна, Община Аврен, Сдружение \"Агенция за икономическо развитие“ и др.  \r\nОт област Бургас общини и неправителствени организации участват в 6 проекта по програмата, като бюджетът на българските партньори е на стойност над 1,6 млн. евро. Сред тях са общините Бургас, Созопол и Малко Търново, Фондация \"Виа Понтика\", Сдружение \"Съвет за развитие на туризъм в Община Несебър“, Сдружение \"Зелена Странджа\" и др.  \r\nОт област Стара Загора 2 български партньори участват в 2 проекта по програмата, като бюджетът на българските партньори е на стойност близо 260 хил. евро. Проектите целят разработване на нови услуги и развитие на туризма на база богатото културно и  историческо наследство, запазване на околната среда и природните ресурси.  \r\nСъвместната оперативна програма по Европейски инструмент за съседство „Черноморски басейн“ 2014-2020 г. е с общ бюджет близо 54 млн. евро. Териториалният й обхват включва Североизточен и Югоизточен регион на България, Централна Македония, Източна Македония и Тракия в Гърция, югоизточен регион на Румъния, Турция с градовете, Истамбул, Текирдаг, Одрин, Къркларели, Коджаели, Сакария, Дюздже, Болу, Ялова, Зонгулдак, Карабюк, Бартън, Кастамону, Чанкири, Синоп, Самсун, Токат, Чорум, Амасия, Трабзон, Орду, Гиресун, Ризе, Артвин, Гюмюшхане. Държави - партньори на програмата са Армения, Грузия, Молдова и Украйна с Одеса, Николаев, Херсон, области Запорожие и Донецк, Крим и Севастопол.  \r\nЦелта на програмата за сътрудничество, финансирана по Европейския инструмент за съседство, е да допринесе за подобряване на благосъстоянието на хората в регионите на Черноморския басейн чрез устойчив растеж и съвместно опазване на околната среда. Тя функционира чрез четири приоритета: „Съвместно насърчаване на бизнеса и предприемачеството в областта на туризма и културата“, „Увеличаване на трансграничните възможности за търговия и модернизация на селското стопанство и свързаните сектори“, „Подобряване на съвместния мониторинг по околна среда“ и „Повишаване на осведомеността и съвместни действия за намаляване на речните и морски отпадъци“. \r\nМинистерството на регионалното развитие и благоустройството, което ръководи изпълнението на Съвместната оперативна програма „Черноморски басейн 2014-2020” г. в страната, започва обществено допитване относно проект на Насоки за кандидатстване по втора покана за проектни предложения. Тя се очаква да стартира в началото на месец октомври, а проектопредложенията ще се подават до 31.01.2019 г. Съгласно процедурата за обществено допитване Съвместният технически секретариат на Програмата ще приема предложения, препоръки или коментари на имейл адрес office@bsb.adrse.ro до 27-ми август 2018 г. Документът има за цел да помогне на кандидатите при подготовката на проектните предложения, както и да предостави информация за попълването на апликационния формуляр, бюджет и свързаните с него формуляри, процедурата за кандидатстване, критериите за избор на проекти, процедурата за вземане на решения и други практически съвети. Окончателният вариант на пакета документи за кандидатстване ще бъде публикуван след решение на Съвместния комитет за наблюдение.", "date": "2018.08.05", "title": "Проекти за близо 20 млн лв по Съвместна оперативна програма „Черноморски басейн 2014-2020” г стартират във Варна, Бургас и Стара Загора"}
{"url": "http://www.focus-news.net/news/2018/08/05/2553235/ekathimerini-broyat-na-zaginalite-pri-pozharite-kray-atina-dostigna-do-89-dushi.html", "text": "55-годишна жена, която е била на лечение в интензивното отделение на атинската болница „Евангелизмос“ с изгаряния след пожарите край гръцката столица, е починала, по този начин довеждайки броя на загиналите до 89, предава   Ekathimerini. \r\nДевет други пострадали са все още под интензивна грижа. Детето, което се лекува в болница „Хагиа София“ от изгаряния вече в стабилно състояние.  \r\nПовечето загинали са пострадали от самия огън, макар и да има някои, удавили се в морската вода, бягайки от пламъците.  Виктор Турмаков", "date": "2018.08.05", "title": "Ekathimerini: Броят на загиналите при пожарите край Атина достигна до 89 души"}
{"url": "http://www.focus-news.net/news/2018/08/05/2553250/edin-chovek-e-s-opasnost-za-zhivota-a-29-drugi-sa-raneni-pri-katastrofi-prez-izminaloto-denonoshtie-v-stranata.html", "text": "Един човек е с опасност за живота, а 29 други са ранени при катастрофи през изминалото денонощие в страната, съобщиха от  пресцентъра на МВР . В страната са станали 23 пътнотранспортни произшествия, при които няма загинали. На територията на столицата са станали 34 леки и три тежки пътен инцидена, при които има трима ранени.", "date": "2018.08.05", "title": "Един човек е с опасност за живота, а 29 други са ранени при катастрофи през изминалото денонощие в страната"}
{"url": "http://www.focus-news.net/news/2018/08/05/2553251/d-r-ognyan-simeonov-dietolog-gaziranite-napitki-alkoholat-i-sladoledat-spomagat-za-kachvaneto-na-kilogrami-prez-lyatoto.html", "text": "Газираните напитки, алкохолът и сладоледът спомагат за качването на килограми през лятото. Това каза диетологът д-р Огнян Симеонов в интервю за  Агенция „Фокус“  във връзка с консумацията на разхладителни напитки през летния сезон. \r\n„Добре е през лятото да изключим всички видове газирани напитки с изключение на газираната вода – изобщо, всичко, което има овкусители, Е-та и тем подобни подобрители, е добре човек да го изключи от менюто си. Всички видове енергийни, кофеинови и алкохолни напитки също не са подходящи за консумация. А ако все пак човек набляга на алкохола, това, което мога да препоръчам, е предимно вечерно време, когато вече се е скрило слънцето и не е толкова топло, да приема по-леки алкохолни напитки например под формата на вино – дали ще е бяло, дали ще е розе…“, каза още д-р Симеонов. По думите му не е добре през деня да се пие твърд алкохол, тъй като има опасност за здравето. \r\n„Всички споменати напитки са богати на захар и действат напълняващо, тъй като в тях има свръх калоричност, което допринася за неправилно функциониране на тялото и поява на излишни телесни мазнини. А ако пише „нула калории“, това е един подвеждащ повечето потребители надпис, тъй като тогава има подсладители под формата на аспартам или други видове Е-та – те не са подходящи за хора заради химическата им основа“, обясни той. \r\nДиетологът уточни, че при сладоледът негативите също са в свръх калориите. „Едно е, че има свръх калории и другото е, че ни разхлажда и ни кара да ядем още и още. И развиваме чувство на ненаситност към повечето сладоледи. Единствено се различава сладоледът, който е домашно приготвен – само той може да се консумира дори в по-големи количества, тъй като е направен с естествени съставки по рецепти, взети от интернет, или по стари рецепти. Но най-хубавото си оставя диня, която е извадена от хладилника – хем напитка, хем да похапнем нещо“, обясни д-р Симеонов. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.05", "title": "Д-р Огнян Симеонов, диетолог: Газираните напитки, алкохолът и сладоледът спомагат за качването на килограми през лятото"}
{"url": "http://www.focus-news.net/news/2018/08/05/2553254/blagoevgrad-katastrofa-zatrudnyava-dvizhenieto-v-rayona-na-prohod-predela-veche-40-minuti.html", "text": "Катастрофа затруднява движението в района на прохода Предела вече 40 минути. Това съобщи слушател на  Радио „Фокус“ . Към момента няма видимост към самото произшествие и няма допълнителна информация. На мястото на инцидента са пристигнали 2 полицейски екипа и 3 линейки.", "date": "2018.08.05", "title": "Благоевград: Катастрофа затруднява движението в района на проход Предела вече 40 минути"}
{"url": "http://www.focus-news.net/news/2018/08/05/2553252/reuters-korpusat-na-strazhite-na-islyamskata-revolyutsiya-shte-provede-voenni-ucheniya-v-rayona-na-persiyskiya-zaliv.html", "text": "Корпусът на стражите на Ислямската революция на Иран потвърди, че ще проведе учения в района на Персийския залив, целящи „отблъскването на възможни заплахи“ от враговете, предава   Reuters. \r\nПрессекретарят на КСИР Рамезан Шариф изрази удовлетворение от успешното провеждане на скорошните морски учения на Корпуса и допълни, че готовността за отбрана срещу заплахите и „потенциалните авантюри на противниците“,  трябва да се поддържа постоянно в района на Персийския залив и на Ормузкия пролив.  Виктор Турмаков", "date": "2018.08.05", "title": "Reuters: Корпусът на стражите на Ислямската революция ще проведе военни учения в района на Персийския залив"}
{"url": "http://www.focus-news.net/news/2018/08/05/2553253/varna-prodalzhava-zapisvaneto-na-uchenitsi-v-krazhotsite-na-narodnata-astronomicheska-observatoriya-i-planetarium-za-novata-uchebna-201819-godina.html", "text": "Продължава записването на ученици в кръжоците на обсерваторията във Варна за новата учебна 2018/19 година. Това каза в интервю за  Радио „Фокус“ – Варна  Свежина Димитрова, директор на ЦПЛР - Народна астрономическа обсерватория и планетариум „Николай Коперник“ във Варна. По думите ѝ при желание от страна на ученици и родители, заявление може да получено в канцеларията на обсерваторията или да бъде изтеглено от сайта, да бъде попълнено и предадено в канцеларията на институцията. Във връзка с новостите при обработване на данни заявлението е необходимо да бъде подписано от ученика и родителя. Затова то се приема само на хартия. Димитрова уточни, че заявления, изпратени по електронната поща, няма да бъдат приемани. \r\nЗаниманията по астрономия са предназначени за ученици от училищата в община Варна от 5 до 12 клас. В тях учениците ще могат да се запознаят със звездното небе, небесните обекти и явления, да се включат в групите за наблюдения и наблюдателните експедиции, да работят по национални и международни конкурси, проекти и програми, да се обучават за участие в олимпиади и да участват в други мероприятия, организирани от обсерваторията. Кръжоците са безплатни и се провеждат през учебната година веднъж седмично по два учебни часа, разпределени в групи, в зависимост от възрастта и нивото на знания на учениците, както и във време, съобразено със смените им в училище. \r\nСвежина Димитрова припомни, че учебната година в обсерваторията започва на 1 октомври, като записването за кръжоците продължава до 15 септември. „Всички, които желаят, са добре дошли при нас. Няма да върнем нито едно дете“, подчерта Свежина Димитрова. \r\nМарияна ВАЛЕНТИНОВА", "date": "2018.08.05", "title": "Варна: Продължава записването на ученици в кръжоците на Народната астрономическа обсерватория и планетариум за новата учебна 2018/19 година"}
{"url": "http://www.focus-news.net/news/2018/08/05/2553255/prof-d-r-emil-kovachev-ag-bolnitsa-varna-otchita-se-lek-spad-na-novorodenite-bebeta-prez-parvite-shest-mesetsa-na-2018-godina.html", "text": "Отчита се лек спад на новородените бебета в АГ болница – Варна през първите шест месеца на 2018 година. Това каза в интервю за  Радио „Фокус“ – Варна  проф. д-р Емил Ковачев, управител на „СБАГАЛ проф. д-р. Д. Стаматов – Варна“. Той отбеляза, че броят на недоносените бебета не се е променил. Статистиката показва, че за първото шестмесечие на 2017 година броят на недоносените деца, родени в АГ болницата, е бил 149, а тази година за същия период те са 148. „При многоплодните бременности броят до момента е 34, такава е и бройката на тези бременности и към 30 юни 2017 година“, каза още проф. д-р Емил Ковачев. \r\nМарияна ВАЛЕНТИНОВА", "date": "2018.08.05", "title": "Проф. д-р Емил Ковачев, АГ болница – Варна: Отчита се лек спад на новородените бебета през първите шест месеца на 2018 година"}
{"url": "http://www.focus-news.net/news/2018/08/05/2553256/blagoevgrad-politsiyata-razsledva-signal-ot-zhena-koyato-tvardi-che-e-bila-upoena-i-iznasilena-v-avtobus-na-pat-za-blagoevgrad.html", "text": "Изясняват се факти и обстоятелства около инцидент с жена, която твърди, че е била упоена и изнасилена в автобус на път за Благоевград. Това съобщиха за  Радио „Фокус“ – Пирин  от пресцентъра на МВР. От там уточниха, че към момента не могат да дадат повече информация във връзка със случая. \r\nЛивия НИНОВА", "date": "2018.08.05", "title": "Благоевград: Полицията разследва сигнал от жена, която твърди, че е била упоена и изнасилена в автобус на път за Благоевград"}
{"url": "http://www.focus-news.net/news/2018/08/05/2553257/d-r-kostadin-koev-kmet-na-velingrad-nad-85-mln-lv-e-poluchila-obshtinata-ot-pravitelstvoto-ot-2015-godina-do-sega.html", "text": "След последната финансова помощ, отпусната от правителството, в размер на 2 млн. лева общият размер на средствата от държавният бюджет за Община Велинград, от началото на мандата ми са в размер на 8 529 720 лева. Това каза за  Радио „Фокус“ – Пазарджик  кметът на Община Велинград д-р Костадин Коев. „Изказвам огромна благодарност на кабинета \"Борисов 3\" и лично на министър-председателят за отпуснатите средства. Благодарение на тях ще продължим работата по преобразяването на града и общината”, коментира д-р Коев. „Средствата, които сме заделили от нашата Капиталова програма, са крайно недостатъчни и помощта, която получаваме от правителството, е навременна и необходима. Реализацията на общинската „Водна стратегия“, довеждащият водопровод „Нежовица“ и подмяната на водопроводната улична мрежа се случват благодарение на средствата, предоставени от правителството. Подмяната на уличните настилки и тротоарите се осъществяват, защото разполагаме с този ресурс. В очакване сме да бъде одобрено и искането ни за изграждане на алтернативен водопровод от карстов извор Клептуза“, уточни д-р Коев. Тай каза още, че тази навременна финансова помощ ще осигури по-добри условия на живот за жителите на Велинград, а за гостите – по-благоприятна среда за отдих. \r\nВаня НИКОЛОВА", "date": "2018.08.05", "title": "Д-р Костадин Коев, кмет на Велинград: Над 8.5 млн. лв. е получила Общината от правителството от 2015 година до сега"}
{"url": "http://www.focus-news.net/news/2018/08/05/2553243/prokuror-rumyana-arnaudova-sred-7-te-zadarzhani-litsa-v-istanbul-sa-zam-predsedatel-na-obshtinskiya-savet-v-burgas-i-bivsh-deputat-dimitar-zhelyazkov-vse-oshte-e-v-turskiya-arest.html", "text": "Сред 7-те задържани лица в Истанбул са зам.-председател на Общинския съвет в Бургас и бивш депутат. Това каза за  Агенция \"Фокус\"  говорителят на главния прокурор Румяна Арнаудова във връзка с престъпната група, действала в Бургаско. „Две от задържаните лица в Истанбул са Бенчо Бенчев – зам.-председател на Общинския съвет в Бургас и Несрин Узун - бивш народен представител и бивш кмет на община Руен. Димитър Желязков не е сред 7-те лица, предадени на българското МВР. 7-те души са изведени с полицейски заповеди за принудително извеждане от територията на Турция, те не са били обявявани за издирване\", коментира Анраудова. Тя уточни, че по отношение на Димитър Желязков, е стартирала процедура по линия на международно сътрудничество, тъй като той е обявен за издирване с Червена бюлетина на „Интерпол“.  \r\nОчакват се повече подробности по случая в по-късните часове на днешния ден, когато зам.-главният прокурор Иван Гешев ще направи изявление. \r\nЦветелин ДИМИТРОВ", "date": "2018.08.05", "title": "Прокурор Румяна Арнаудова: Сред 7-те задържани лица в Истанбул са зам.-председател на Общинския съвет в Бургас и бивш депутат, Димитър Желязков все още е в турския арест"}
{"url": "http://www.focus-news.net/news/2018/08/05/2553259/blagoevgrad-izklyuchitelno-natovaren-e-trafikat-v-rayona-na-prohoda-predel-obrazuvalo-se-e-zadrastvane.html", "text": "Изключително натоварен е трафикът в прохода Предел, образувало се е задръстване. Това съобщи за  Радио „Фокус“ – Пирин  дежурният служител в Областно пътно управление – Благоевград. По повод информацията от слушател на „Фокус“ за катастрофа в района, дежурният заяви, че няма инцидент, а просто силно натоварено движение заради трафика от Банско и Гърция, но и поради провеждането на събора „Пирин пее“. \r\nЛивия НИНОВА", "date": "2018.08.05", "title": "Благоевград: Изключително натоварен е трафикът в района на прохода Предел, образувало се е задръстване"}
{"url": "http://www.focus-news.net/news/2018/08/05/2553263/blagoevgrad-ochakvat-se-povisheniya-v-dolnite-techeniya-na-rekite-mesta-i-struma.html", "text": "През следващите дни речните нива в Западнобеломорският басейн ще се понижават, като и днес ще има повишения в резултат на оттичане в долните течения на реките Места и Струма. Това сочи справка на сайта на  Националния институт по метеорология и хидрология към БАН . На 7 август в резултат на валежи са възможни краткотрайни незначителни повишения на водните нива на реките във водосборите на река Белишка – приток на река Места, река Рилска, река Благоевградска Бистрица и в горните течения на река Санданска Бистрица и река Мелнишка – притоци на река Струма. Водните количества на реките в басейна ще бъдат под праговете за внимание.", "date": "2018.08.05", "title": "Благоевград: Очакват се повишения в долните течения на реките Места и Струма"}
{"url": "http://www.focus-news.net/news/2018/08/05/2553260/borislav-inchev-kmet-na-rayon-yuzhen-v-plovdiv-imame-proektna-gotovnost-za-izgrazhdaneto-na-blizo-10-novi-detski-ploshtadki-v-rayona.html", "text": "Районна администрация „Южен“ в Пловдив има проектна готовност за изграждането на близо 10 нови детски площадки на територията на района, ако бъдат осигурени необходимите средства за тази цел. Това каза за  Радио „Фокус“ – Пловдив  районният кмет Борислав Инчев. По думите му, ако изграждането на новите площадки стане факт, това ще означава, че ще бъдат създадени повече места, на които родителите да могат да водят децата си. „Новоизградените детски площадки в район „Южен“ са общо 18, отговарят на всички необходими изисквания и са в добро състояние. Тук влизат площадките, които се намират в паркове като „Белите брези“, „Райчо Кирков“, както и такива, които са правени по европейски проекти още през 2011 година. Тук влизат и всички площадки, в които районната администрация е инвестирала не само във времето, в което аз съм кмет, но и преди това. Във времето, в което аз съм районен кмет, реално детските площадки, които ние сме направили, вече са 8\", каза още той. По думите му по повечето от тези площадки няма какво да се прави. „Родителите могат да бъдат спокойни, че при всички 18 новоизградени площадки е гарантирана безопасността на децата. Могат да бъдат и удовлетворени, че има достатъчно съоръжения, с които децата да си играят, в това число пързалки и различни комбинирани съоръжения“, коментира Борислав Инчев.  \r\nТой посочи, че към настоящия момент на територията на район „Южен“ има обособени общо 43 места, на които могат да бъдат изградени детски площадки. „Ако не броим вече новоизградените 18, остават още поне 25 места, на които могат да се направят площадки. Това не е евтино като инвестиция. Обикновено изграждането на една детска площадка излиза между 40 000 и 70 000 лева, като има и такива, които излизат много по-скъпо. На мен би ми се искало да продължи заделянето на средства. През тази година ние като районна администрация сме заделили 170 000 лева за направа на детски площадки. Получихме и подкрепата на Община Пловдив с направата на една детска площадка в парк „Белите брези“. Имам уверение, че в следващите до два месеца и половина ще бъде направена още една детска площадка с подкрепата на Общината, която ще се намира на ул. „Димитър Талев“, каза още кметът на район „Южен“ Борислав Инчев. Той добави, че се полагат усилия за това опасните детски съоръжения, които не отговарят на изискванията по Наредбата за безопасност, да бъдат премахнати от територията на района. „Към настоящия момент мога да кажа, че сме направили изключение за три или четири места, където изрично сме получили подписки от родители, живеещи в близост и ползващи тези детски площадки, че те на този етап биха искали да бъдат запазени съоръженията, докато се намери решение на въпроса от гледна точка на изграждането на нови площадки. Засега сме се съобразили с техните желания, като съм се опитал да направя едно уточнение, че ако има увреждане на съоръженията или се получи инцидент, тогава ние ще трябва да преминем към премахване на тези съоръжения“, обясни Инчев. \r\nТони МИХАЙЛОВ", "date": "2018.08.05", "title": "Борислав Инчев, кмет на район „Южен“ в Пловдив: Имаме проектна готовност за изграждането на близо 10 нови детски площадки в района"}
{"url": "http://www.focus-news.net/news/2018/08/05/2553261/gd-granichna-politsiya-intenziven-e-trafikat-na-granitsite-s-gartsiya-sarbiya-turtsiya-i-rumaniya.html", "text": "Интензивен е трафикът на границите с Гърция, Сърбия, Турция и Румъния. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-сръбската граница на ГКПП „Калотина“ трафикът е интензивен на вход и изход за леки автомобили. На българо-гръцката граница на ГКПП „Кулата“ и ГКПП „Маказа“ трафикът е интензивен на изход. На българо-турската граница трафикът е интензивен на ГКПП „Капитан Андреево“ за товарни автомобили на изход. На българо-румънската граница трафикът е интензивен на всички гранични контролно-пропускателни пунктове за леки автомобили на вход. На българо-македонската граница трафикът е нормален на всички гранични контролно-пропускателни пунктове.", "date": "2018.08.05", "title": "ГД „Гранична полиция“: Интензивен е трафикът на границите с Гърция, Сърбия, Турция и Румъния"}
{"url": "http://www.focus-news.net/news/2018/08/05/2553264/sofiya-izklyuchitelno-intenziven-e-trafikat-po-avtomagistrala-trakiya-i-v-dvete-posoki-na-dvizhenie.html", "text": "Изключително интензивен трафикът по автомагистрала „Тракия“ и в двете посоки на движение, предаде репортер на  Агенция „Фокус“ . Много турски гастарбайтери се движат, както в посока „Калотина“, така и в посока „Капитан Андреево“.  \r\nПолицейски патрул със софийска регистрация 9865 с радар е разположен при тунел „Траянови врата“ в посока София.", "date": "2018.08.05", "title": "София: Изключително интензивен е трафикът по автомагистрала „Тракия“ и в двете посоки на движение"}
{"url": "http://www.focus-news.net/news/2018/08/05/2553265/reuters-direktor-na-nauchno-izsledovatelski-tsentar-v-siriya-e-bil-ubit-pri-vzriv.html", "text": "Директорът на сирийската лаборатория, за която западните страни смятат, че е свързана с химическата оръжейна програма на страната, е бил убит, след като автомобилът му е бил взривен, предава   Reuters. \r\nАзиз Асбер е бил директор на Сирийския научно-изследователски център в Град Масияф в провинцията Хама, за която западните правителства смятат, че е била обект, в който сирийското правителство се е занимавало със забранени от международното право обекти. \r\nСпоред местни медии Асбер е загинал, след като автомобилът му е взривен в селски район на Хама. \r\nОтговорност за нападението пое групировката „Абу Амара“, която  е тясно свързана с „Джебхат ан Нусра“   Виктор Турмаков", "date": "2018.08.05", "title": "Reuters: Директор на научно-изследователски център в Сирия е бил убит при взрив"}
{"url": "http://www.focus-news.net/news/2018/08/05/2553249/izpalnitelnoto-byuro-na-ns-na-bsp-se-razgranichava-ot-bencho-benchev-i-nastoyava-da-napusne-obshtinskiya-savet-na-burgas-nezabavno.html", "text": "Във връзка с информацията за задържането на общинския съветник от Бургас Бенчо Бенчев, заявяваме, че той не е член на Българската социалистическа партия. Това се посочва в  позиция на НС на БСП  по повод задържането на общинския съветник. Бенчев е участвал в листата за общински съветници през 2015 г. като гражданска квота. \r\nИзпълнителното бюро на Националния съвет на БСП се разграничава от него и настоява той да напусне Общинския съвет на град Бургас незабавно.", "date": "2018.08.05", "title": "Изпълнителното бюро на НС на БСП се разграничава от Бенчо Бенчев и настоява да напусне Общинския съвет на Бургас незабавно"}
{"url": "http://www.focus-news.net/news/2018/08/05/2553258/faktor-makedoniya-sali-berisha-se-obyavi-protiv-razmyanata-na-teritorii-mezhdu-kosovo-i-sarbiya.html", "text": "Бившият председател на Демократическата партия на Албания и бивш  президент и министър-председател на страната Сали Бериша е против идеята за промяна на границите и обмен на територии между Косово и Сърбия, предава македонската електронна медия   „Фактор“. \r\nСпоред него долината на Прешево не трябва да се използва за „търговия между двете страни“, нито трябва да се докосват границите на Косово, признати международно от 115 държави. \r\nРеакцията на Бериша следва думите на косовския президент Хашим Тачи, че ще има корекция на границите и инкорпориране на Прешевската долина в Косово.  Виктор Турмаков", "date": "2018.08.05", "title": "„Фактор“ (Македония): Сали Бериша се обяви против размяната на територии между Косово и Сърбия"}
{"url": "http://www.focus-news.net/news/2018/08/05/2553266/pazardzhik-prodalzhava-sabiraneto-na-sredstva-za-pametnik-na-strahil-voyvoda-v-grad-vetren.html", "text": "Не сме се отказали от идеята в центъра на град Ветрен да поставим 3-метрова скулптура на Страхил войвода и работим по нея. Това каза за  Радио „Фокус” – Пазарджик  кметът на града Радослав Лютаков. Той обясни, че известният хайдутин е родом от Ветрен, а идеята е той да има паметник в родния си град. Според Лютаков дарителската кампания за събиране на средства продължава, като по предварителни разчети ще са необходими около 25 000 лева. „Обсъждаме и различните варианти за място, където да бъде поставена скулптурата, защото то трябва да е централно, а паметникът ще е доста голям“, каза още Лютаков. По думите му Страхил войвода събира чета от 200 души, с която действа в региона. Той се включва във въстанието на Карпош през 1689 година с център Скопие. След това, според някои сведения, успява да избяга, но слез падането на Ниш, семейството му е пленено от турците, а неговата съдба е неизвестна. \r\nВаня НИКОЛОВА", "date": "2018.08.05", "title": "Пазарджик: Продължава събирането на средства за паметник на Страхил войвода в град Ветрен"}
{"url": "http://www.focus-news.net/news/2018/08/05/2553270/usgs-zemetresenie-s-magnitud-55-e-registrirano-v-indoneziya.html", "text": "Земетресение с магнитуд 5,5 по скалата на Рихтер е регистрирано близо на индонезийския остров Сиберут, показва справка на интернет страницата на Геологическата служба на   САЩ (USGS)  \r\nТрусовете са регистрирани в 11:56 часа българско време на 93 км. южно от острова на дълбочина от 10 км. \r\nНяма данни за жертви и разрушения. Не е обявявана опасност от появата на вълни цунами.   Виктор Турмаков", "date": "2018.08.05", "title": "USGS: Земетресение с магнитуд 5,5 е регистрирано в Индонезия"}
{"url": "http://www.focus-news.net/news/2018/08/05/2553267/pregled-na-mezhdunarodnite-novini-do-13-chasa-agentsiya-fokus.html", "text": "Министърът на международната търговия на Великобритания Лиъм Фокс заяви, че е напълно възможно Великобритания да не успее да постигне споразумение „по развода“ с Европейския съюз преди да го напусне следващия март. \r\nЛиъм Фокс заяви, че „несговорчивостта“ на служителите на ЕС „ни тласка към никаква сделка“. Той определи възможността Великобритания да излезе от Съюза без споразумение на 60%. \r\nРазговорите по Брекзит са в застой, а британското правителство се опитва да упражни  натиск върху останалите 27 държави от ЕС, за да постигне компромис, като подчертава икономическата вреда, причинена от Брекзит „без споразумение“, който налага тарифи и други бариери пред търговията между ЕС и ЕС. \r\nБлокът смята, че Великобритания до момента не е направила реалистични предложения. Консервативното правителство на британския премиер Тереза Май е разделено на това колко тясна трябва да бъде бъдещата икономическата връзка с блока. \r\n*** Венецуелският президент Николас Мадуро заяви, че част от организаторите на опита за покушение върху него са задържани, предава  РИА Новости . \r\n\"Веднага започна разследване, то вече напредна и са задържани организаторите на покушението\",  заяви Мадуро в телевизионно обръщение към нацията. \r\nСпоред него, опита за убийство е организиран от десните сили във Венецуела  заедно с колумбийските десните сили, водени от президента Хуан Мануел Сантос. \r\nТой добави, че някои от организаторите на опита за убийство живеят в Съединените щати. \r\n\"Ние ще потърсим отговорните лица, които живеят в чужбина, предимно в САЩ. Според предварително разследване на данни, много от организаторите на убийството живеят в САЩ, по-специално в щата Флорида. Надявам се, че правителството на Доналд Тръмп ще бъде готово да се справи с терористични групи, които нападат мирни страни, в нашия случай - Венецуела \", каза Мадуро. \r\n***  Терористите от „Ислямска държава“ са екзекутирали един от десетките заложници – етнически друзи, отвлечени от южната сирийска провинция Суейда миналия месец. \r\n„Ислямска държава“ уби 19-годишен ученик, след като отвлече повече от 30 души, най-вече жени и деца, от село в Суейда, по време на серията нападения от 25 юли“, съобщава местният журналист Нур Радуан. \r\nСпоред него това е първата екзекуция след отвличанията. \r\n***   Ураганът „Хектор“ четвърта категория се е формирал в Тихия океан, предава  РИА Новости. \r\nСпоред метеоролозите от Националния център на САЩ за следене на ураганите в момента „Хектор“ се намира на 2200 км. от Хавайските острови и се придвижва към тях със скорост от 19 км./ч. Максималната скорост на вятъра е 209 км/ч. \r\n***   При самоубийствен атентат срещу армейски патрул в Източен Афганистан са загинали трима  войници от мисията на НАТО в страната. \r\n„Трима войници от мисия „Решителна подкрепа“ са убити от камикадзе по време на съвместен патрул с афганистански войници в Източен Афганистан“, пише в официално заявление на мисията на Алианса. \r\nЕдин американски и двама афганистански войници са ранени. Не се съобщава националността на загиналите.  \r\n***", "date": "2018.08.05", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/08/05/2553269/kostadin-kostadinov-vitosha-ski-simeonovskiyat-lift-e-preustanovil-rabotata-si-za-okolo-40-minuti-poradi-povreda-na-edin-ot-lagerite-za-zadvizhvane-na-dizel-agregata.html", "text": "Симеоновският лифт е преустановил работата си за около 40 минути поради повреда на един от лагерите за задвижване на дизел-агрегата. Това каза за  Агенция „Фокус“  изпълнителният директор на „Витоша ски“ АД Костадин Костадинов. „Блокирал е лагер, който не е позволил да се пусне дизел-агрегата за извозването на пътниците на лифта. Взети са мерки и в рамките на 40 минути проблемът е бил отстранен и в момента лифтът работи“, допълни той. „Това е техника, там има хиляди детайли. Въпреки, че съоръженията се инспектират постоянно, не може всеки лагер да се проверява ежедневно, тъй като те са капсуловани. Нашата идея от години е да сменим съоръжението. Ние ги поддържаме изправни, но просто е хубаво да се сменят с нови“, каза още Костадинов.  \r\nЦветелин ДИМИТРОВ", "date": "2018.08.05", "title": "Костадин Костадинов, „Витоша ски“: Симеоновският лифт е преустановил работата си за около 40 минути поради повреда на един от лагерите за задвижване на дизел-агрегата"}
{"url": "http://www.focus-news.net/news/2018/08/05/2553268/vladimir-vladimirov-bdzh-denyat-na-zheleznicharya-ne-samo-vazdiga-dostoynstvoto-na-horata-raboteshti-v-zheleznitsata-no-e-i-izraz-na-priznanie-za-tehniya-ezhedneven-i-uporit-trud.html", "text": "Отбелязването на Деня на българския железничар не само въздига професионалното достойнство на хората, работещи в железницата, но е и израз на признание за техния ежедневен и упорит труд. Това казва изпълнителният директор на „Холдинг БДЖ” ЕАД Владимир Владимиров в поздравителен адрес по повод Деня на железничаря, съобщиха от пресцентъра на  БДЖ . В обръщението на Владимиров се посочва още: „Честит Ден на железничаря, уважаеми колеги! Българските железници са от малкото в световен мащаб, които имат собствен професионален празник. Денят на железничаря се отбелязва още от зората на железопътното дело в България. От първите десетилетия от съществуването на железопътен транспорт в страната до средата на миналия век датата на честване на професионалния празник на железничарите се променя неколкократно. От 1950 г. до днес Денят на българския железничар се отбелязва всеки първи неделен ден на месец август. Изборът на тази дата се обяснява с факта, че в началото на м. август 1888 г. линията Цариброд - София - Белово се открива за международни превози, като същевременно държавата откупува линията Русе - Варна и започва нейната експлоатация. Именно тогава се учредяват Българските Държавни Железници. \r\nОтбелязването на Деня на българския железничар не само въздига професионалното достойнство на хората, работещи в железницата, но е и израз на признание за техния ежедневен и упорит труд. \r\nТази година железниците в България честват и своята 130-годишнина. Железопътната история на нашата страна е много повече от поредица събития. Тя по-скоро представлява истинска съкровищница от истории – истории за постижения, за предизвикателства, за трудни моменти и най-вече истории за хората, които чрез своя труд са допринесли за развитието на железопътния транспорт. И всички етапи от нея са станали възможни благодарение на усилията, инициативността и вдъхновението на поколения железничари. \r\nСъзнанието, че сме продължители на тази вековна история, още повече в момента ни задължава да влагаме способностите, знанията и сърцата си в развитието на железопътните превози. Доброто име на железницата е дело на всички нас и професионалното поведение на всички служители на „Холдинг БДЖ” ЕАД и дъщерните му дружества определя лицето на компанията пред обществото.  \r\nПо повод днешния Ден на българския железничар искам да благодаря на всички работници и служители в системата на БДЖ за високия професионализъм и отговорното изпълнение на служебните задължения! От началото на годината до момента и в двете дружества на Холдинга имаме немалко примери за отлични прояви на професионализъм и достойно защитаване на престижа на железничарската професия. Вярвам, че всеки един от нас работи за така необходимото възстановяване на доверието на клиентите към железопътните превози и съм убеден, че заедно ще успеем да мобилизираме всички сили, познания и способности, за да убедим обществото, че влакът е действително надежден и сигурен начин за пътуване и Български държавни железници са високо отговорен железопътен превозвач! \r\nНа всички вас и вашите семейства поднасям своите искрени пожелания за здраве, лично щастие, безаварийна работа и професионално удовлетворение! Честит празник!\"", "date": "2018.08.05", "title": "Владимир Владимиров, БДЖ: Денят на железничаря не само въздига достойнството на хората, работещи в железницата, но е и израз на признание за техния ежедневен и упорит труд"}
{"url": "http://www.focus-news.net/news/2018/08/05/2553273/ivaylo-deev-direktsiya-sotsialno-podpomagane-veliko-tarnovo-do-15-oktomvri-se-priemat-zayavlenie-za-tseleva-pomosht-za-parvoklasnitsi.html", "text": "До 15 октомври се приемат заявление за целева помощ за първокласници. Това съобщи за  Радио „Фокус“ – Велико Търново  Ивайло Деев, юрисконсулт в Областна дирекция „Социално подпомагане“. Той припомни, че размерът на помощта е 250 лева. Право на тази помощ имат семейства, чиито деца са записани за първи път в първи клас на държавно или общинско училище и средномесечният доход на член от семейството за предходните 12 месеца преди подаване на заявление декларация е по-нисък или равен на 450 лева. Този доходен критерий не се изисква за деца с трайни увреждания, деца с един жив родител и деца, настанени в приемни семейства или в семейство на роднини или близки. \r\n„Средствата се отпускат, за да покрият част от разходите за подготовка на учениците за първи клас. Заявление декларацията за помощта се подава в Дирекция „Социално подпомагане“ по настоящ адрес на родителя след записване на детето в първи клас. Молбите се приемат до 15 октомври. Изключение правят случаите, когато поради здравословни причини, установени с медицински протокол, детето не може да започне училище, но не повече от шест месеца от началото на учебната година“, допълни Ивайло Деев. \r\nТой съобщи, че за предходната 2017-2018 учебна година в областта еднократна помощ за първокласници са получили 1176 семейства, в общ размер на 299 750 лв. \r\nМария НЕДЕВА", "date": "2018.08.05", "title": "Ивайло Деев, Дирекция „Социално подпомагане“ – Велико Търново: До 15 октомври се приемат заявление за целева помощ за първокласници"}
{"url": "http://www.focus-news.net/news/2018/08/05/2553272/reuters-blizo-400-migranti-sa-spaseni-kray-bregovete-na-ispaniya-za-poslednite-dva-dni.html", "text": "Близо 400 мигранти са спасени в Средиземно море, докато са се опитвали да преминат от Мароко към Испания, предава   Reuters. \r\nМакар и общият брой на мигрантите, достигащи Европа по море е по-нисък в сравнение с 2015 г. Испания е свидетел на покачвания на пристиганията по море.  \r\nВ събота 395 души са спасени от девет кораба в Гибралтарския пролив. Още двама души са спасени в неделя.  \r\nОт началото на годината Испания е приела 21 хил. мигранти, което е приблизително колкото показателя за цялата минала година.  Виктор Турмаков", "date": "2018.08.05", "title": "Reuters: Близо 400 мигранти са спасени край бреговете на Испания за последните два дни"}
{"url": "http://www.focus-news.net/news/2018/08/05/2553277/predsedatelyat-na-ns-tsveta-karayancheva-uchastva-v-mestnostta-predel-v-tarzhestvenoto-otbelyazvane-na-115-godini-ot-izbuhvaneto-na-ilindensko-preobrazhenskoto-vastanie.html", "text": "Председателят на Народното събрание Цвета Караянчева участва в тържественото отбелязване на 115-ата годишнина от избухването на Илинденско-Преображенското въстание в местността Предел. Това съобщиха от пресцентъра на  Народното събрание . Председателят на парламента прие рапорта на началника на почетния караул и произнесе слово по повод годишнината.  \r\n„Тук, на това свято място, където природата е вдълбала проход между Рила и Пирин, потомците на илинденци се събират, за да покажат на цял свят, че България е неделима\", заяви Цвета Караянчева. „На този мемориал – пантеон на гордостта, храбростта и саможертвата, се прекланяме пред подвига на дедите ни, врекли се в каузата на освобождението и положили костите си пред олтара на Отечеството\", подчерта тя. „Не с покруса и жажда за мъст посрещаме 115-та годишнина от избухването на въстанието, а с песен, която зарежда и пречиства, която изцелява и просветлява умовете и сърцата ни\", допълни Цвета Караянчева.  \r\nПредседателят на парламента отбеляза, че през 1903-та, в разгара на лятото, 27 години след Априлската епопея, десетки хиляди българи от Охрид до Странджа и от Рила до Бяло море захвърлят сърпа и ралото, перото и писалката, за да препашат пушки и саби и да тръгнат на кървава жътва.  \r\n„Едно велико общобългарско дело превръща Илинден в учебник по храброст и мъченичество\", подчерта тя. „И ако днес говорим за ясна европейска перспектива на Балканите, то е защото героите на Илинден са ни освободили от комплексите на миналото и са открили взора ни за бъдещето\", отбеляза председателят на Народното събрание.  \r\nНародни представители, кметове, потомци на загиналите отрупаха монумента с венци и цветя, а Неврокопският митрополит Серафим отслужи заупокойна литургия.", "date": "2018.08.05", "title": "Председателят на НС Цвета Караянчева участва в местността Предел в тържественото отбелязване на 115 години от избухването на Илинденско-Преображенското въстание"}
{"url": "http://www.focus-news.net/news/2018/08/05/2553276/stoyanka-stoykova-regionalen-sayuz-na-prevozvachite-pazardzhik-prez-lyatoto-se-uvelichavat-pokanite-v-sotsialnite-mrezhi-za-spodeleni-patuvaniya-koeto-na-praktika-e-nezakonen-prevoz.html", "text": "През лятото се увеличават поканите в социалните мрежи за така нареченото „споделено пътуване”, което на практика е незаконен превоз на пътници. Това каза за  Радио „Фокус” – Пазарджик  Стоянка Стойкова, председател на Регионалния съюз на превозвачите в Пазарджик. Според нея превозвачите и пътниците не трябва да прибягват към този вид нерегламентиран транспорт, защото той води до автопроизшествия и до много други нарушения. „Не можем да спрем този вид пътувания, защото те се осъществяват чрез интернет мрежата, но се обръщаме към пътниците да бъдат по-внимателни. Причината е, че освен жертва на произшествия на пътя, те могат да станат и обект на криминални престъпления, тъй като не познават човека, в чийто автомобил се качват”, коментира Стойкова. По думите ѝ в страната има транспортни средства и линии, които са достатъчно наситени с микробуси, автобуси и таксита, които могат да се използват за регламентирани превози. \r\nВаня НИКОЛОВА", "date": "2018.08.05", "title": "Стоянка Стойкова, Регионален съюз на превозвачите - Пазарджик: През лятото се увеличават поканите в социалните мрежи за споделени пътувания, което на практика е незаконен превоз"}
{"url": "http://www.focus-news.net/news/2018/08/05/2553274/ivan-milushev-gradska-hudozhestvena-galeriya-blagoevgrad-izlozhbata-60-godini-hudozhnitsi-ot-blagoevgrad-predizvika-golyam-interes-v-sofiya.html", "text": "Изложбата „60 години художници от Благоевград“ предизвика голям интерес в София. Това каза за  Радио „Фокус“ – Пирин  Иван Милушев, директор на Градска художествена галерия – Благоевград. Той обясни, че това е изложба, която за първи път жителите и гостите на София са имали възможността да видят. „В нея представихме избрани работи на над 70 автори, които са живели и работили в Благоевград, на такива, които сега творят в областния център, но и на млади художници, които са от града и региона“, каза още Милушев. По думите му по времето, когато са откривали изложбата, художници от Велико Търново също са представяли свои произведения. „Тъй като Търново винаги е било място с традиции в областта на живописта, то бе съвсем естествено да се прави леко сравнение между двете изложби. Оказа се, че мнението на повече посетители на галерията, които са имали възможността да разгледат и двете изложби, казаха, че нашата изложба по никакъв начин не е отстъпвала по тази на колегите“, коментира Милушев.  \r\n„Колекцията беше представена от изкуствоведа Весела Ножарова, която е дъщеря на Георги Ножаров – един от основателите на групата на художниците в Благоевград. Тя отдавна живее и работи в София и когато разбра, че организираме тази изложба, прие веднага да направи откриването и да напише няколко хубави думи за експозицията – така и се случи. Няколко дни преди откриването на изложбата лично аз се свързах с известния български изкуствовед проф. Чавдар Попов. За щастие се оказа, че той е в София и дойде на откриването, което беше страхотна изненада за мен. Проф. Попов се включи с няколко думи, тъй като познава част от по-старите художници от Благоевград“, допълни Милушев. Той уточни, сроковете за престоя на изложбата в София са били много кратки. „Изложбата беше закрита на 30 юли. Просто в галерията на улица „Шипка“ изложбите не стоят много дълго, защото от цялата страна има интерес към мястото. Около 15 дни стоя изложбата и беше видяна от доста хора“, добави Милушев. \r\nЛивия НИНОВА", "date": "2018.08.05", "title": "Иван Милушев, Градска художествена галерия – Благоевград: Изложбата „60 години художници от Благоевград“ предизвика голям интерес в София"}
{"url": "http://www.focus-news.net/news/2018/08/05/2553275/mkd-makedoniya-kolinda-grabar-kitarovich-zayavi-che-harvatiya-i-sarbiya-nikoga-nyama-da-se-razberat-za-minaloto.html", "text": "Президентът на Хърватия Колинда Грабар-Китарович заяви, че не смята, че Хърватия и Сърбия някога ще се съгласят за миналото си, но че трябва „заедно да работят с цел по-добро бъдеще“, предава македонската електронна медия    „МКД“. \r\n„Не виждам някога да се съгласим с миналото си, но трябва да работим заедно, за по-добро бъдеще и за двете страни“, заяви Грабар-Китарович пред местни медии. \r\nПо-рано президентът на Сърбия Александър Вучич по случай операция „Буря“ от войните в бивша Югославия я сравни с преследването на Ане Франк по време на Втората световна война. Хърватският президент заяви, че това негово изявление „няма да промени нито историята, нито настоящето“.  Виктор Турмаков", "date": "2018.08.05", "title": "„МКД“ (Македония) : Колинда Грабар-Китарович заяви, че Хърватия и Сърбия никога няма да се разберат за миналото"}
{"url": "http://www.focus-news.net/news/2018/08/05/2553279/prof-nikolay-tsankov-dermatolog-slantsezashtitnite-kremove-sa-validni-do-2-chasa-sled-nanasyaneto-im-sled-tova-tryabva-da-se-mazhem-otnovo.html", "text": "Слънцезащитните кремове са валидни до 2 часа след нанасянето им, след това трябва да се мажем отново. Това каза дерматологът проф. Николай Цанков – член-кореспондент на БАН и почетен председател на Българското дерматологично дружество, в интервю за  Агенция „Фокус“  във връзка с правилните начини за защита от слънчевите лъчи през лятото. \r\n„Това, което е като предимство на нашата страна, е, че в България вече са налице всички най-елитни слънцезащитни продукти, производство на най-добрите и реномирани фирми в света. Когато човек отиде да си купи фотозащитен крем, е добре преди това да се посъветва със своя лекар. Но ако няма тази възможност, трябва да се ориентира съвсем лаически по пигментацията на своята кожа“, обясни проф. Цанков. \r\nДерматологът посочи, че хората се делят на шест типа по отношение на пигментацията на кожата и българите принадлежим към третия – тези, които могат и да изгарят, и да почерняват. „Най-популярните слънцезащитни фактори са 30 и 50, има и по-високи, но те са за по-специални случаи. Но това, което трябва да се знае, е, че слънцезащитата е валидна 2 часа – на всеки 2 часа трябва да се нанася отново. Обикновено грешките, които стават са следните – човек живее някъде на квартира или на хотел, които не са на брега на морето, и оттам пътува 15-20 минути до плажа, след това сяда да пие кафе и то минава един час. И така, като се е намазал сутринта, се прибира без да се е намазал отново. Напротив, на всеки 2 часа трябва да се повтаря нанасянето на слънцезащитата“, каза още той. Дерматологът уточни, че при влизане в морето фотозащитата е валидна до 20 минути след това, така че след излизане отново трябва да нанесем слънцезащитен крем. \r\nПроф. Цанков посочи, че особено внимание трябва да се обърне на малките деца и особено на бебетата. „Бебетата се мажат с фотозащитни кремове, които имат минерални съставки – обикновено в тях има цинкови соли, талк - те дават един бял цвят на крема, който майките не обичат, тъй като децата им се виждат малко като зацапани. Всъщност този бял цвят изчезва за 20-30 минути. Но, от друга страна, децата шават – знаете колко е мъчно да се намаже едно дете, - и белият цвят дава и представа кои участъци от кожата са намазани и кои не“, каза дерматологът. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.08.05", "title": "Проф. Николай Цанков, дерматолог: Слънцезащитните кремове са валидни до 2 часа след нанасянето им, след това трябва да се мажем отново"}
{"url": "http://www.focus-news.net/news/2018/08/05/2553282/sevdalina-popova-istorik-rabotim-za-populyariziraneto-na-belovskata-bazilika-kato-arheologicheski-obekt.html", "text": "Беловската базилика, както и вътрешната крепост на този античен град, известен с името Левка, трябва да бъдат добре социализирани, за да можем да ги използваме за туризъм, а също и да научим нещо повече за миналото на родния си край - Белово. Това каза за  Радио „Фокус” – Пазарджик  Севдалина Попова, старши специалист „Музейно дело“ в Община Белово. Тя коментира, че вече са направени атрактивни снимки с дрон на раннохристиянската базилика от Белово. „Изображенията са много красиви, тъй като до сега базиликата няма такива, правени от въздуха”, коментира Попова. Според нея за популяризирането на базиликата е допринесло и включването на тези снимки в изложба в Москва, която представя историята на християнството в българските земи преди епохата на създаване на нашата държава. „Балканите са били част от две големи империи – Римската и Византийската, които са центрове на християнството и Беловската базилика е място, което е било важен център за неговото разпространение”, отбеляза Попова. \r\nВаня НИКОЛОВА", "date": "2018.08.05", "title": "Севдалина Попова, историк: Работим за популяризирането на Беловската базилика като археологически обект"}
{"url": "http://www.focus-news.net/news/2018/08/05/2553262/daily-mail-ministarat-na-targoviyata-na-velikobritaniya-zayavi-che-brekzit-bez-sporazumenie-stava-vse-po-veroyaten.html", "text": "Министърът на международната търговия на Великобритания Лиъм Фокс заяви, че е напълно възможно Великобритания да не успее да постигне споразумение „по развода“ с Европейския съюз преди да го напусне следващия март, пише   Daily Mail. \r\nЛиъм Фокс заяви, че „несговорчивостта“ на служителите на ЕС „ни тласка към никаква сделка“. Той определи възможността Великобритания да излезе от Съюза без споразумение на 60%. \r\nРазговорите по Брекзит са в застой, а британското правителство се опитва да упражни  натиск върху останалите 27 държави от ЕС, за да постигне компромис, като подчертава икономическата вреда, причинена от Брекзит „без споразумение“, който налага тарифи и други бариери пред търговията между ЕС и ЕС. \r\nБлокът смята, че Великобритания до момента не е направила реалистични предложения. Консервативното правителство на британския премиер Тереза Май е разделено на това колко тясна трябва да бъде бъдещата икономическата връзка с блока.  Виктор Турмаков", "date": "2018.08.05", "title": "Daily Mail: Министърът на търговията на Великобритания заяви, че Брекзит „без споразумение“ става все по-вероятен"}
{"url": "http://www.focus-news.net/news/2018/08/05/2553280/gd-granichna-politsiya-intenziven-e-trafikat-na-granitsite-s-gartsiya-turtsiya-rumaniya-i-sarbiya.html", "text": "Интензивен е трафикът на границите с Гърция, Турция, Румъния и Сърбия. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-сръбската граница на ГКПП „Калотина“ трафикът е интензивен на вход и изход за леки автомобили. На българо-гръцката граница на ГКПП „Кулата“ и ГКПП „Маказа“ трафикът е интензивен на изход. На българо-турската граница трафикът е интензивен на ГКПП „Капитан Андреево“ за товарни автомобили на изход. На българо-румънската граница трафикът е интензивен на всички гранични контролно-пропускателни пунктове за леки автомобили на вход. На българо-македонската граница трафикът е нормален на всички гранични контролно-пропускателни пунктове.", "date": "2018.08.05", "title": "ГД „Гранична полиция“: Интензивен е трафикът на границите с Гърция, Турция, Румъния и Сърбия"}
{"url": "http://www.focus-news.net/news/2018/08/05/2553281/mvnr-na-rusiya-moskva-osazhda-opita-za-pokushenie-sreshtu-nikolas-maduro.html", "text": "Министерството на външните работи на Русия решително осъди опита за покушение спрямо президента на Венецуела Николас Мадуро, предава  Regnum. \r\nВ официалното заявление на министерството се съобщава, че правителството на Русия решително осъжда опита за покушение на президента на Венецуела Николас Мадуро, извършен на 4 август. При нападението бяха ранени седем души. \r\n„Смятаме за категорично неприемливо да се използват терористични методи като инструменти за политическа борба“, пише  в официално заявление на министерството.   Виктор Турмаков", "date": "2018.08.05", "title": "МВнР на Русия: Москва осъжда опита за покушение срещу Николас Мадуро"}
{"url": "http://www.focus-news.net/news/2018/08/05/2553287/reuters-na-granitsata-mezhdu-ispaniya-i-portugaliya-bushuva-gorski-pozhar.html", "text": "Противопожарните екипи от Испания и Португалия с общи усилия се опитват да потушат горски пожар на границата между двете страни, предизвикан от обхваналите Западна Европа горещини, предава   Reuters. \r\nИспанските власти са издали предупреждение в южния регион Екстремадура за повишен риск от пожари. Огънят е обхванал горите край испанския град Бадайоз, където същия ден са измерени температури от над 43 градуса. \r\nОгънят все още не е поет под контрол по данни на испанската противопожарна служба.   Виктор Турмаков", "date": "2018.08.05", "title": "Reuters: На границата между Испания и Португалия бушува горски пожар"}
{"url": "http://www.focus-news.net/news/2018/08/05/2553286/sofiya-shte-bade-otsluzhena-arhiereyska-vechernya-za-golemiya-hristiyanski-praznik-preobrazhenie-gospodne-v-stolichniya-hram-preobrazhenie-gospodne-v-kv-lozenets.html", "text": "На 6 август всяка година Православната църква чества големия християнски празник Преображение Господне. По този повод от днес, във всички епархии на Българската православна църква с вечерни богослужения започва честването на празника. \r\nВ известния столичен храм \"Преображение Господне\", кв. \"Лозенец\", с благословението на Негово светейшество Българския патриарх и Софийски митрополит Неофит, от 18.00 ч. ще бъде отслужена архиерейска вечерня, предаде репортер на  Агенция \"Фокус\" . \r\nНа 6 август /понеделник/ от 9.00 часа в храма ще започне архиерейска света Литургия. \r\nНикола ПЕТКОВ", "date": "2018.08.05", "title": "София: Ще бъде отслужена архиерейска вечерня за големия християнски празник Преображение Господне в столичния храм \"Преображение Господне\" в кв \"Лозенец\""}
{"url": "http://www.focus-news.net/news/2018/08/05/2553283/emil-tashev-zheleznichar-za-da-bade-zheleznichar-chovek-tryabva-da-bade-otgovoren-i-tarpeliv.html", "text": "За да бъде железничар, човек трябва да бъде отговорен и търпелив. Това каза за  Радио „Фокус” – Бургас  Емил Ташев, ръководител движение на жп гара „Владимир Павлов” – Бургас по повод Деня на железничаря, който честваме днес. По думите му работата е много отговорна и е свързана с дейности, които изискват зорко внимание и съобразителност от страна на служителите. \r\n„Трето поколение железничар съм и мога да кажа, че не бих сменил тази професия за която и да било друга”, посочи Ташев. Според него железничарската професия има своите положителни и отрицателни страни, както и всяка друга. „Минусите са свързани с това, че ни се налага да работим в остарели бази и със стара техника. От друга страна, работата не е тежка, когато свикнеш с нея, а и работното време е приемливо”, каза още железничарят. По думите му сред ежедневните му задължения спадат посрещането и изпращането на влаковете, следене за тяхната правилна сигнализация и целостта им. \r\nМария ГЕОРГИЕВА", "date": "2018.08.05", "title": "Емил Ташев, железничар: За да бъде железничар, човек трябва да бъде отговорен и търпелив"}
{"url": "http://www.focus-news.net/news/2018/08/05/2553291/ria-novosti-ruski-turisti-sa-blokirani-v-balgariya-zaradi-povreda-na-samolet.html", "text": "Повече от 100 руски туристи се готвят да нощуват на летище „Варна“ заради повредата на техния самолет Boeing 737-300 на авиокомпания Bul Air, чийто чартърен полет е задържан с 11 часа, предава кореспондент на    РИА Новости  от мястото на събитието. \r\n„Полетът по маршрута Варна-Внуково (Москва) първоначално се планира в 7:50 часа сутринта московско време (съвпада с българското), но е отложен за неопределено време поради технически причини. Необходимите за ремонта на самолета резервни части ще бъдат доставени в най-близко време от летище „София“, съобщават от информационния стенд на авиокомпанията. \r\nПътниците са имали време да минат през чек-ин, паспортен контрол и дори правят покупки в безмитните магазини, но сътрудниците на летището ги молят да се върнат в преддверието. Излитането е отлагано няколко пъти от 7:50 до 12:00, а след това до 14:00. В момента е изместено до 18:30. Сумарно задържането съставя вече повече от 10 часа. \r\nПовечето туристи на полет LB 125 са руски туристи, завръщащи се от Москва след лятна почивка.    Виктор Турмаков", "date": "2018.08.05", "title": "РИА Новости: Руски туристи са блокирани в България заради повреда на самолет"}
{"url": "http://www.focus-news.net/news/2018/08/05/2553290/borislav-inchev-kmet-na-rayon-yuzhen-v-plovdiv-prez-2019-godina-shte-polozhim-usiliya-za-obnovyavane-na-sportnite-ploshtadki-v-rayona.html", "text": "През 2019 година ще се положат усилия да се инвестира в обновяване на спортните площадки в район „Южен“ в Пловдив. Това каза за  Радио „Фокус“ – Пловдив  районният кмет Борислав Инчев. Той определи състоянието на спортните площадки като „болна тема“ както за самия него, така и за жителите. „Нямаме общински спортни площадки за футбол или комбинирани такива за футбол и баскетбол. Има една площадка на ул. „3-ти март“, която преди време е отдадена под наем. Другите поне 4 спортни площадки в района, са на улиците „Кукуш“, на кръстовището на ул. „Иван Гарванов“ с ул. „Нева“, на улица „Болград“ и до Детска градина „Вяра“. Те са в недобро състояние. За всяка една от тях са необходими различен вид дейности, които да направят площадката атрактивна и по-добре използваема. Всяка една от площадките има съответната асфалтова настилка, повечето от тях имат и огради, но те са амортизирани - някъде са с липсващи пана, леко изпочупени и ръждясали. Ние започнахме и сме почти на финалната фаза с изготвянето на съответните количествено-стойностни сметки, които да покажат реалната нужда от инвестиция за всяка една от площадките. Например, за спортната площадката в парк „Източна Румелия“ на ул. „Кукуш“ ще са необходими почти 65 000 лева, за да може да бъде оправена“, коментира Борислав Инчев. \r\nКметът на район „Южен“ каза още, че на територията на района има около 10 места, на които са поставени фитнес съоръжения – висилки, успоредки, лостове и други необходими неща, с които може да се тренира без да е необходимо да се ходи в зала. Борислав Инчев припомни, че в понеделник на ул. „Димитър Талев“ до бл. 1122 се постави началото на строителните дейности по изграждането на нова фитнес площадка. \r\nТони МИХАЙЛОВ", "date": "2018.08.05", "title": "Борислав Инчев, кмет на район „Южен“ в Пловдив: През 2019 година ще положим усилия за обновяване на спортните площадки в района"}
{"url": "http://www.focus-news.net/news/2018/08/05/2553288/prof-kostadin-dinchev-folklorist-saborat-pirin-pee-e-nay-masovata-proyava-v-regiona-namerila-ubeditelnoto-si-prisastvie-v-kulturniya-zhivot-na-balgariya.html", "text": "Съборът за народно творчество „Пирин пее“ възникна като движение. Това каза в интервю за  Радио „Фокус“ – Пирин  фолклористът и почетен гражданин на Благоевград проф. Костадин Динчев, който е и един от създателите на музикалният форум. По думите му от създаването си до днес съборът е най-масовата проява в Пиринския край, намерила убедителното си присъствие в културния живот на България. „През годините „Пирин пее“ се превърна в своеобразна сцена за множество носители на народната мъдрост, ценители и изследователи на българската национална фолклорна и етнографска традиция. Първият събор се проведе през 1962 година, а тази година се провежда неговото 15-о издание. Тази година „Пирин пее“ посвещаваме на 115-годишнина от Илинденско-Преображенското въстание и 140-годишнина от Кресненско-Разложкото въстание. Тези две събития са емблема на събора и затова в него трябва да прозвучи онова, което традицията е оставила“, каза още проф. Динчев.  \r\nТой добави, че в първите години „Пирин пее“ е бил събитие, което хората са определили като триумф. „През 1974 година, когато проведохме третия събор, се опитахме да му създадем един траен статут, което означаваше да въведем правила, по които да се движи фолклорната и етнографската култура. Тогава срещнахме сериозни трудности, защото от София се опитаха да ни наложат съборът да се провежда както в първите му две издания – отделно да се представят обичаите, отделно танците, отделно песните, отделно словесните изяви и детския фолклор. Това не беше научно правилно, защото в културата фолклорът се разглежда като синтетично явление, наследяващо древния синкретизъм на културата, където тези неща са неразделни“, подчерта проф. Динчев.  \r\nТой уточни, че едва в края на XIX век, когато излиза известната статия на проф. Иван Шишман – „Значението и задачата на нашата етнография“ се поставя началото в организирания подход при изследването на народната култура и нейното специфициране, тоест музикантите са се насочили към музикалния фолклор, а танцьорите - към танцовия. Всички тези неща са се преплитали. „Успяхме да се преборим и така с годините „Пирин пее“ се превърна в еталон за националната фолклорна традиция, която се провежда в Копривщица. Колкото и нескромно да звучи – това е принос на окръга и учените, които по това време се занимавахме с тези проблеми“, отбеляза проф. Динчев. \r\nЛивия НИНОВА", "date": "2018.08.05", "title": "Проф. Костадин Динчев, фолклорист: Съборът „Пирин пее“ е най-масовата проява в региона, намерила убедителното си присъствие в културния живот на България"}
{"url": "http://www.focus-news.net/news/2018/08/05/2553289/varna-intenziven-e-trafikat-po-patya-varna-burgas-v-rayona-na-haramiyata-i-selo-priseltsi.html", "text": "Интензивен е трафикът по пътя Варна – Бургас в района на Харамията и село Приселци, предаде репортер на  Радио „Фокус“ – Варна . На места в тези участъци се образуват колони от автомобили. Натоварено е движението и по пътя за курортните комплекси край Варна, особено в района на плаж \"Почивка\". От полицията съобщиха, че към момента в града и областта няма регистрирани произшествия, които да затрудняват трафика. До 20.00 часа е ограничено движението на моторни превозни средства над 12 тона по път I-9 Варна - Бургас. Забранено е движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. \r\nМарияна ВАЛЕНТИНОВА", "date": "2018.08.05", "title": "Варна: Интензивен е трафикът по пътя Варна – Бургас в района на Харамията и село Приселци"}
{"url": "http://www.focus-news.net/news/2018/08/05/2553285/blagoevgrad-v-gradskata-hudozhestvena-galeriya-e-predstavena-izlozhba-s-kartinite-ot-5-oto-izdanie-na-plenera-za-savremenno-izkustvo.html", "text": "До 20 август в Градска художествена галерия – Благоевград може да бъде разгледана изложба с картините от 5-ото издание на Пленера за съвременно изкуство. Това съобщи за  Радио „Фокус“ – Пирин  Иван Милушев, директор на културната институция. Той отбеляза, че в рамките на една седмица 12 творци са работили, за да представят един различен аспект на изкуството. „Вдъхновени от Благоевград, атмосферата и живота, те представиха една изключителна експозиция“, каза още Милушев. Авторите на картините са Борис Колев, Борис Сергинов, Георги Георгиев-Jorras, Йордан Панков-J Pank, Камен Старчев, Красимир Кръстев-Rassim, Любен Домозетски, Людмил Лазаров, Надежда Олег Ляхова, Пенка Минчева, Пламен Ковачев и Радослав Нинов. „Тяхното творчество ще остане във фондовете на Градската художествена галерия в Благоевград“, добави Милушев. \r\nЛивия НИНОВА", "date": "2018.08.05", "title": "Благоевград: В Градската художествена галерия е представена изложба с картините от 5-ото издание на Пленера за съвременно изкуство"}
{"url": "http://www.focus-news.net/news/2018/08/05/2553294/ivan-aleksiev-kmet-na-pomorie-ekipi-rabotyat-po-avariyata-na-vodoprovoda-v-grada-shte-mine-okolo-chas-dokato-se-otstrani.html", "text": "Екипи от ВиК - Поморие, ВиК - Бургас и от пожарната работят по отстраняване на аварията в града. Това каза за  Радио „Фокус“ - Бургас  кметът на Поморие Иван Алексиев. По думите му аварията е на довеждащия водопровод на град Поморие, който е много стар и се намира край село Лъка. „Вече тръбата е разкрита, аварията е открита и екипите работят по отстраняването ѝ. Ще се отстрани мястото, което е компрометирано по тръбата. Ще мине поне още около един час, докато се отстрани аварията. Наистина аварията е много тежка“, каза още кметът на Поморие. \r\nДеница ДИМИТРОВА", "date": "2018.08.05", "title": "Иван Алексиев, кмет на Поморие: Екипи работят по аварията на водопровода в града, ще мине около час докато се отстрани"}
{"url": "http://www.focus-news.net/news/2018/08/05/2553271/pencho-milkov-bsp-vrashtaneto-na-darzhavata-v-strategicheski-sektori-bi-dovelo-do-povraten-moment-i-nov-nachin-na-razvitie-na-obshtestvoto.html", "text": "Връщането на държавата в стратегически сектори би довело до повратен момент и нов начин на развитие на обществото. Това каза народният представител от ПГ на „БСП за България“ и член на Комисията по вътрешна сигурност и обществен ред Пенчо Милков в интервю за  Агенция „Фокус“  за проекта на левицата „Визия за България“.  Според него на първо място хората  трябва да разберат, че това е проект, който предлага засилване функциите на държавата, връщането й в сфери на дейност и по начин, в който тя може да носи отговорност за гражданите на България. „Търговските отношения, абсолютният либерализъм на пазара бяха господстващи десетилетия в страната. Виждаме последиците от това. Държавата следва да се върне в стратегически сектори на живота на българите: в производството, в образованието, в здравеопазването“, допълни Милков. Той поясни, че интересът към проекта на БСП е много голям. „В момента съм в Русенския район. Ежедневно провеждам доста срещи с граждани и хората ми задават въпроси. Такава форма, а именно визия не е представяна на нашите съграждани. Това е нещо ново. Те се бъркат, че това е програма и търсят конкретики. Визията е картинно, ясно, понятно обяснение какъв би бил светът, когато ние управляваме“, допълни още народният представител от ПГ на „БСП за България“.  \r\nДеница КИТАНОВА Пълния текст на интервюто четете в „Мнение”", "date": "2018.08.05", "title": "Пенчо Милков, БСП: Връщането на държавата в стратегически сектори би довело до повратен момент и нов начин на развитие на обществото"}
{"url": "http://www.focus-news.net/news/2018/08/05/2553292/predsedatelyat-na-ns-tsveta-karayancheva-balgarskiyat-folklor-e-magiya-no-i-pamet-a-bez-pamet-edin-narod-e-obrechen-na-zabvenie.html", "text": "Българският фолклор е магия, но и памет, а без памет един народ е обречен на забвение. Това заяви председателят на Народното събрание Цвета Караянчева, която поздрави участниците и гостите на заключителния концерт на 15-ия събор на народното творчество „Пирин пее“, съобщиха от пресцентъра на  Народното събрание . Тя отбеляза, че с многообразието от песни, танци и ритми, носии и шевици Пирин омагьосва своите гости.  \r\n„Когато Пирин пее, природата замлъква, а боговете слизат на земята, за да се насладят на това чудо – на спиращите дъха песни и танци“, каза Цвета Караянчева. По думите ѝ няма друг фолклор в света, в който така да се вплетени мъката и радостта. „Пред нас стои задачата да съхраним нашите традиции и да ги предадем на идните поколения“, подчерта председателят на парламента. „България е малка, но благословена с прекрасни хора, природа и фолклор“, отбеляза Цвета Караянчева. „Вие, чедата на Пирин, сте пазителите на тази съкровищница, на фолклорната магия\", обърна се тя към участниците в събора Караянчева.  \r\nВ заключителния концерт участваха Ансамбъл „Пирин“ и Фолклорна група „Веселинка“ към Центъра за личностно и творческо развитие на децата на Благоевград.", "date": "2018.08.05", "title": "Председателят на НС Цвета Караянчева: Българският фолклор е магия, но и памет, а без памет един народ е обречен на забвение"}
{"url": "http://www.focus-news.net/news/2018/08/05/2553296/nimh-vodnoto-kolichestvo-na-reka-struma-pri-pernik-e-nad-praga-za-visoki-vodi-prez-sledvashtite-dni-rechnite-niva-zapadnobelomorskiya-baseyn-shte-se-ponizhavat.html", "text": "През последното денонощие водните нива на реките в Западнобеломорския басейн са се понижили или са останали без съществени изменения. Това сочи справка на сайта на  Националния институт по метеорология и хидрология към БАН . Регистрираните изменения на водните нива в басейна са от минус 10 см до плюс 6 см. Водните количества на реките в басейна са около праговете за средни води, само водното количество на река Струма при Перник е над прага за високи води. Днес и през следващите три дни речните нива в басейна ще се понижават или ще останат без значителни изменения. Водните количества на реките в басейна ще бъдат под праговете за внимание.", "date": "2018.08.05", "title": "НИМХ: Водното количество на река Струма при Перник е над прага за високи води, през следващите дни речните нива Западнобеломорския басейн ще се понижават"}
{"url": "http://www.focus-news.net/news/2018/08/05/2553278/spetsializiranata-prokuratura-shte-dade-brifing-vav-vrazka-s-razsledvaneto-na-organizirana-prestapna-grupa-za-reket-telesni-povredi-i-razprostranenie-na-narkotitsi.html", "text": "Днес, 5 август 2018 г., от 18.00 ч., в Специализираната прокуратура /ул. „Черковна“ № 90/ зам.-главният прокурор Иван Гешев ще даде брифинг с допълнителна информация за хода на разследването на организирана престъпна група за рекет, телесни повреди, разпространение на наркотици и задържани лица. Това съобщиха от пресцентъра на  Прокуратурата .", "date": "2018.08.05", "title": "Специализираната прокуратура ще даде брифинг във връзка с разследването нa организирана престъпна група за рекет, телесни повреди и разпространение на наркотици"}
{"url": "http://www.focus-news.net/news/2018/08/05/2553284/d-r-hele-dzhul-arhitekt-proektat-za-ekspozitsionen-tsentar-vav-veliko-tarnovo-ot-darvo-i-staklo-sachetava-traditsiyata-na-balgarskata-arhitektura-i-modernata-evropeyska-kultura.html", "text": "Експозиционният център от дърво и стъкло съчетава традицията на българската народна архитектура и модерната европейска култура. Това заяви за  Радио „Фокус“ – Велико Търново  д-р Хеле Джул, архитект от Дания и член на журито, оценявало проектите в международния конкурс „Ново сърце за Стария град“ за нов градски център на Старата столица. Тя коментира, че международният архитектурен конкурс за нов градски център във Велико Търново е голяма възможност за града, за да се различи от други центрове, които не провеждат такива състезания на професионални идеи. „Ситуацията може да бъде разгледана на две нива. Велико Търново като градска култура, чрез Експозиционния център ще привлече нов архитектурен обект със съвършено различна характеристика, сякаш дошъл от друг език, който ще доведе до привличане на нов тип туристически поток. От друга страна, в рамките на града присъствието на този обект на терена ще привлече вниманието на обществото към самата територия“, уточни д-р Хеле Джул. Тя сравни Експозиционния център с „фраза“, изговорена на чужд език и имплантирана в контекста на града.  \r\nПо думите ѝ използването на материали, които имат локален произход, в частност дървото, е характерното и свързващо звено с традициите на българската народна архитектура. „Това е решетката, която покрива цялата фасада на Експозиционния център. Именно дървото води диалог с всички дървени сгради във Велико Търново. От друга страна, стъклото дава възможност за светлина в обекта. Експозиционният център ще бъде супермодерна сграда от гледна точка на съвременната европейска култура. Посетихме Преображенския манастир, къщи в Арбанаси и това ни вдъхна увереност, че благодарение на дървото новата сграда ще запази тенденциите на традиционната българска култура“, посочи архитектът. \r\nМария НЕДЕВА", "date": "2018.08.05", "title": "Д-р Хеле Джул, архитект: Проектът за Експозиционен център във Велико Търново от дърво и стъкло съчетава традицията на българската архитектура и модерната европейска култура"}
{"url": "http://www.focus-news.net/news/2018/08/05/2553295/prof-nikolay-ovcharov-arheolog-uvelichava-se-broyat-na-tsennite-nahodki-na-perperikon.html", "text": "Увеличава се броят на ценните находки, открити в обектите, по които се работи в Перперикон. Това каза за  Агенция „Фокус“  археологът проф. Николай Овчаров. „Преди дни в Перперикон локализирахме епископска резиденция на първите мисионери, които са кръщавали езичниците в Родопите. Нашите разкопки на Перперикон продължават. В момента сме в средата на археологическия сезон на Перперикон. Само преди няколко дни локализирахме към най-ранната базилика - еднокорабната от първата половина на V век, епископската резиденция на първите мисионери, които са кръщавали езичниците в Родопите“, допълни той. „Надявам се, че в Южния квартал, където преди 2 години открихме най-голямата базилика от ранно християнския период (35 метра дълга), ще имаме много интересни резултати. За сега ние там откриваме един голям квартал от Средновековната епоха с множество жилища с отоплителни съоръжения, печки, богата керамика, монети и т.н. в тях. Въпреки обилните дъждове ние успяваме и ще успеем да свършим всичко, което сме планирали за тази година“, каза още проф. Овчаров.  \r\n„Буквално в петък открихме и втори бронзов кръст от XII-XIII век. Той е по-голям от предишния – около 20 см височина. Той обаче не е реликварий, а е от т. нар. литийни кръстове. Кръстът има растителна украса по неговите рамена, главно орнамента птиче око“, заяви още проф. Овчаров.  \r\nВ края на миналия месец в Перперикон беше открит кръст с изображението на разпнатия Христос и четиримата Евангелисти, който някога е бил реликварий. В него са пазени мощи, а след това е бил използван за молитвен и религиозен елемнт. „Тези кръстове са забележителни с това, че показва Християнският ритуал, който е изпълняван през съответната епоха. Работата продължава и се надяваме да имаме интересни резултати“, каза в заключение проф. Овчаров.  \r\nЦветелин ДИМИТРОВ", "date": "2018.08.05", "title": "Проф. Николай Овчаров, археолог: Увеличава се броят на ценните находки на Перперикон"}
{"url": "http://www.focus-news.net/news/2018/08/05/2553298/emsc-zemetresenie-s-magnitud-70-po-skalata-na-rihter-e-registrirano-v-indoneziya-obnovena.html", "text": "Земетресение с магнитуд 7.0 по скалата на Рихтер е регистрирано в региона на остров Ломбок, Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 18:46 часа местно време (14:46 часа българско време) на дълбочина от 20 км. Епицентърът е на 46 км североизточно от град Матарам и на 427 км източно от град Сурабая.  Йонислав Дочев", "date": "2018.08.05", "title": "EMSC: Земетресение с магнитуд 7.0 по скалата на Рихтер е регистрирано в Индонезия (ОБНОВЕНА)"}
{"url": "http://www.focus-news.net/news/2018/08/05/2553299/prof-emil-kovachev-sbagal-prof-d-r-d-stamatov-varna-ima-nedostig-na-spetsialisti-po-zdravni-grizhi-v-bolnitsata.html", "text": "АГ болницата във Варна се нуждае от специалисти по здравни грижи – акушерки. Това каза в интервю за  Радио „Фокус“ – Варна  проф. д-р Емил Ковачев, управител на СБАГАЛ „Проф. д-р Д. Стаматов“ – Варна. „Една част от младите акушерки, след като завършат своето образование, емигрират в чужбина, като основната причина е икономическа. В България голяма част от лекарите и специалистите по здравни грижи са в предпенсионна и пенсионна възраст, което в близко бъдеще може да е сериозен проблем предвид недостига на квалифицирани кадри“, заяви проф. д-р Емил Ковачев.  \r\nПо отношение на възрастта на родилките проф. Ковачев посочи, че най-младата майка към момента е на 13 години, а най-възрастната родилка за периода от началото на годината до края на юни е на 50 години. За сравнение до 30 юни миналата година най-възрастната родилка е била на 52 години. \r\nМарияна ВАЛЕНТИНОВА", "date": "2018.08.05", "title": "Проф. Емил Ковачев, СБАГАЛ „Проф. д-р Д. Стаматов“ – Варна: Има недостиг на специалисти по здравни грижи в болницата"}
{"url": "http://www.focus-news.net/news/2018/08/05/2553303/standard-makedoniya-51-sluzhiteli-na-kosovskite-sili-za-sigurnost-ot-srabski-proizhod-sa-podali-ostavki.html", "text": "Министърът на Косовските сили за сигурност (КСС) Рустем Бериша заяви, че 51 члена на силите от сръбски произход желаят да напуснат организацията и тази цифра свидетелства за нарастването на броя на подобни искания, предава македонското електронно издание  „Стандард“ . \r\nВ изявление за косовските медии говорителят на КСС Ибрахим Шала потвърди изявлението на своя шеф. \r\n„Мога да потвърдя това изявление на министъра, че 51 служители от сръбски произход желаят да напуснат КСС. Но, като информативна служба казваме, че броят на сръбски членове, които са подали искане към КСС, е около 50“, заяви той. Шала добави, че засега не е взето никакво решение спрямо тези искания.  Йонислав Дочев", "date": "2018.08.05", "title": "„Стандард“ (Македония): 51 служители на Косовските сили за сигурност от сръбски произход са подали оставки"}
{"url": "http://www.focus-news.net/news/2018/08/05/2553301/stolichniyat-kmet-yordanka-fandakova-poseti-drevniya-perperikon.html", "text": "Столичният кмет Йорданка Фандъкова посети Древния Перперикон. Това съобщи за  Агенция „Фокус“  археологът проф. Николай Овчаров. „Невероятно“, „уникално“, „забележително“ са част от суперлативите, които неволно се изтръгваха от устата на кмета на София и зам.-председател на ПП ГЕРБ г-жа Йорданка Фандъкова при посещението ѝ през уикенда на великия скален град Перперикон, разказа проф. Овчаров. Археологът припомни, че само преди дни тя е инспектирала археологическите проучвания в столицата и откритата наскоро гробница до катедралата „Св. София“. Той уточни, че се знае, че древна Сердика е бил любим град на император Константин І Велики (306-337), който дори обмисля да пренесе там столицата на империята от Рим.  \r\n„Г-жа Фандъкова отдавна беше обещала да дойде на Перперикон. Перперикон се посещава вече от всички премиери от последните 2 десетилетия и от българските президенти. Едно място, на което може да се каже, че се прави поклонничество на българските политици. Ние с г-жа Фандъкова работим много добре в района на София. Само преди 2-3 години, благодарение на Столична община и лично на кмета г-жа Фандъкова, ние разкрихме там един прекрасен манастир от времето на цар Иван Шишман и Паисий Хилендарски - манастирът в крепостта Урвич. Той трябва да бъде социализиран и направен за посещение, тъй като се намира само на 15 км от центъра на София“, заяви проф. Овчаров. \r\nТой обясни, че по време на посещението си в Перперикон Йорданка Фандъкова е проявила особен интерес към обявената само преди дни пред обществеността най-ранна епископска резиденция от първата половина на V в. Тя се намира до откритата преди 13 години еднокорабна базилика с баптистерий (кръщелня), където първите мисионери са кръщавали езичниците-траки. \r\n„По време на посещението на г-жа Фандъкова в Перперикон суперлативите от нейна страна бяха големи. Тя видя какво сме свършили и като археологически проучвания и като Европейски проекти, които превърнаха Перперикон в един водещ обект на културно-историческия туризъм. Аз акцентирах върху ранно християнската история на Перперикон, където имаме вече 3 разкрити базилики от V и VI век. Само преди няколко дни локализирахме към най-ранната базилика - еднокорабната от първата половина на V век, епископската резиденция на първите мисионери, които са кръщавали езичниците в Родопите. Това нещо показах на г-жа Фандъкова и тя беше много възхитена“, каза още проф. Николай Овчаров.  \r\nКметът и археологът са обсъдили и осъществените европейски проекти за културно-исторически туризъм, благодарение на които София и Кърджали са отличници в неговото развитие. „Йорданка Фандъкова обеща да се върне в Източните Родопи, за да разгледа и другите прочути обекти като светилището на Орфей при с. Татул, Храмът на Великата богиня-майка, уникалният византийски и старобългарски манастир „Св. Йоан Предтеча“ и прекрасния етнографски Златоград, каза още проф. Овчаров“. \r\nПерперикон е известен със своята 7000-годишна история, започнала още в каменно-медната епоха. През бронзовата и ранножелязната епоха (ІІ-І хил. пр. Хр.) на хълма и в околностите му на площ от 12 кв. км се развива огромен култов комплекс, в който е бил почитан тракийския Дионис, или както са го наричали планинските жители – Загрей. Именно там се предполага, че се е намирал най-големият му храм, споменат от древни историци като Херодот, Светоний и Макробий. В него са получавали прорицания за бъдещето си известни исторически личности като Александър Велики. През античната и средновековната епоха Перперикон става грандиозен град, който археолозите проучват вече почти 20 години. За това време бе разкрит изцяло оградения с мощни крепостни стени Акропол, стотици обществени и жилищни сгради, езически храмове и църкви. А от 3 години учените вече изследват много богатия Южен квартал, където през 2016 г. бе открита най-голямата известна досега раннохристиянска базилика в Родопите, дълга 35 м и широка 14 м. \r\n„Тези дни очаквам и министъра на културата Боил Банов. Има шанс във втората половина на месеца да дойде и премиерът Бойко Борисов, но това е нещо, което все още планираме“, добави проф. Овчаров. \r\nЦветелин ДИМИТРОВ", "date": "2018.08.05", "title": "Столичният кмет Йорданка Фандъкова посети Древния Перперикон"}
{"url": "http://www.focus-news.net/news/2018/08/05/2553300/radio-svobodna-evropa-makedoniya-organizatsii-startiraha-kampaniya-makedoniya-boykotira.html", "text": "Двадесет и осем неправителствени организации, граждански инициативи и партии начело, с Янко Бачев от „Единствена Македония“, се обединиха за бойкотиране на референдума. Кампанията ще се води под лозунга „Македония бойкотира“, предава  Радио „Свободна Европа“  в македонската си редакция. \r\n„Тази битка е по-голяма и от предателството на властта. Ще попречим на промяната на името. Ще им остане предателството. Новата власт, която пристига, ще разчисти предателите, заяви Бачев. \r\nОрганизациите са формирали Кризисен щаб, който ще ръководи кампанията за бойкот на референдума.  Йонислав Дочев", "date": "2018.08.05", "title": "Радио „Свободна Европа“ (Македония): Организации стартираха кампания „Македония бойкотира“"}
{"url": "http://www.focus-news.net/news/2018/08/05/2553305/afp-20-dushi-sa-zaginali-v-katastrofa-s-retro-samolet-ot-vtorata-svetovna-voyna-v-shveytsariya.html", "text": "Двадесет души са загинали след като ретро самолет от Втората световна война се е разбил в швейцарските планини, съобщиха от полицията в неделя, предава  AFP . \r\n„Полицията има тъжната убеденост, че и 20-те души на борда са загинали“, заяви полицейският говорител Анита Сенти по време на пресконференция. \r\nЛетателният апарат „Юнкер Ю52 ХБ-ХОТ“, построен в Германия през 1939 година и сега използван като колекционерски предмет, се е разбил в планината Пиз Сегнас в източната част на Швейцария в събота.  Йонислав Дочев", "date": "2018.08.05", "title": "AFP: 20 души са загинали в катастрофа с ретро самолет от Втората световна война в Швейцария"}
{"url": "http://www.focus-news.net/news/2018/08/05/2553307/evgeni-popov-turistichesko-druzhestvo-nezabravka-grad-septemvri-v-planinata-vinagi-ima-risk-i-turistite-tryabva-dobre-da-poznavat-mestata-koito-poseshtavat.html", "text": "През летните преходи в планината не трябва да се забравят основните изисквания за безопасност. Това каза за  Радио „Фокус“ - Пазарджик  Евгени Попов, зам.-председател на Туристическо дружество „Незабравка” – град Септември. Той уточни, че на първо място планинарите трябва да са добре екипирани и да имат опит, ако са начинаещи в никакъв случай да не тръгват в планината без опитен водач. В раниците си да се избягват да се носят метални предмети и телефони, особено когато има гръмотевици, защото са естествен проводник. „В планината винаги има риск и туристите трябва добре да познават местата, които посещават. Да се избягват ридове, от които може да паднат скали. Трябва да се следи теренът и да се подхожда с малки групи. Задължително да има предварителна информация за метеорологичната обстановка и ако тя е неблагоприятна, в никакъв случай да не се тръгва по маршрута, защото от безразсъдство може да се стигне до фатален край. Водещи винаги трябва да бъдат по-старите и по-опитни планинари“, каза Попов и добави, че преходите в планината на дълги разстояния не са препоръчителни за хора със сърдечни проблеми и за такива, които имат проблем с опорни-двигателната система. \r\nРадослава МУРДЖЕВА", "date": "2018.08.05", "title": "Евгени Попов, Туристическо дружество „Незабравка” – град Септември: В планината винаги има риск и туристите трябва добре да познават местата, които посещават"}
{"url": "http://www.focus-news.net/news/2018/08/05/2553308/sport-real-madrid-s-parva-pobeda-na-chempians-kap-v-sasht.html", "text": "Реал (Мадрид) нанесе първата загуба на Ювентус на Интернешънъл Чемпиънс Къп, след като се наложи с 3:1 в Лендовър (щат Мериленд). Марко Асенсио вкара два гола за успеха, който беше първи за Реал на турнира през тази година. \r\nНа Реал (Мадрид) предстои още един мач от турнира. На 8 август играе с Рома в Ръдърфорд (щат Ню Джърси), а след това на 15 август в естонската столица Талин е срещата за Суперкупата на Европа срещу Атлетико (Мадрид). \r\nЮвентус приключи с официалната програма на контролите си и на 18 август започва участието си в новия сезон на Серия „А“, където гостува на Киево.", "date": "2018.08.05", "title": "Спорт: Реал Мадрид с първа победа на „Чемпиънс Къп“ в САЩ"}
{"url": "http://www.focus-news.net/news/2018/08/05/2553302/prof-kostadin-dinchev-folklorist-osnovnoto-iziskvane-na-pirin-pee-e-da-se-otkriyat-avtentichni-elementi-na-balgarskiyat-folklor.html", "text": "Всеки стремеж за негативно отношение или представяне под формата на съвременна култура чрез въвеждането на съвременни мотиви, които като „ренде остъргват“ народната специфика, не са допустими на събора „Пирин пее“. Това каза в интервю за  Радио „Фокус“ – Пирин  Фолклористът и почетен гражданин на Благоевград проф. Костадин Динчев, който е и един от създателите на музикалния форум. „Всъщност в момента ние сме изправени пред това да направим управляем процеса на издирването, показването и популяризирането на фолклора. Това е целта на „Пирин пее“ и нищо друго“, подчерта проф. Динчев. Той каза още, че модерните елементи не са допустими за събора. „Аз смятам, че такива неща не прилягат на формата на събора. Всъщност през годините ние имаме такива уникални феномени на народната култура и такива представени песни, които се превърнаха в емблема на съборите. Основното изискване на „Пирин пее“ е да се „разрови жаравата“ и да се открият онези феномени, които са се изпълнявали в традицията“, коментира проф. Динчев. Той отбеляза, че още братя Миладинови казват, че основата на традицията е обредността. „Затова бих помолил всички ръководители и изпълните – да се ориентират към представяне на обреди като „Сватба“, „Великден“ и така нататък. В планината трябва да звучи автентика, да звучи чистото народно изкуство, за да покажем, че ние сме мъдър народ, който не посяга „с мръсни ръце“ към онова, което са ни оставили нашите предци“, заяви проф. Динчев. \r\nЛивия НИНОВА", "date": "2018.08.05", "title": "Проф. Костадин Динчев, фолклорист: Основното изискване на „Пирин пее“ е да се открият автентични елементи на българският фолклор"}
{"url": "http://www.focus-news.net/news/2018/08/05/2553304/borislav-inchev-kmet-na-rayon-yuzhen-v-plovdiv-obshtestvoto-vse-oshte-ne-reagira-adekvatno-sreshtu-vandalskite-proyavi-varhu-detskite-i-sportni-ploshtadki.html", "text": "Обществото все още не реагира адекватно срещу вандалските прояви по посока на детските и спортни площадки. Това каза в интервю за  Радио „Фокус“ – Пловдив  кметът на район „Южен“ в Пловдив Борислав Инчев. „Мнението ми, което за съжаление се подкрепя и от факти, е че все още обществото не е достатъчно готово. Иска ми се да видя повече ангажираност от страна на обществото и на живеещите в близост до детските и спортни площадки. Усилията, които положихме през последните две години за изграждане на детски площадки, намират добър обществен отклик. Самият факт, че все повече хора започват да ни търсят с предложения за изграждане на площадки е достатъчно показателен. Това означава, че по някакъв начин тези наши усилия биват оценявани. За съжаление, обаче, когато ние направим нова детска площадка, доста често се получава така, че буквално през няколко дни ние трябва да е я ремонтираме. Когато говорим за изцяло новоизградена площадка, на която биват изтръгвани летви, биват изпочупени или откраднати цели пана, сваляни врати, счупени летви на пейки, когато масите и беседките биват увреждани, а детските съоръжения – поругавани, това ясно означава, че обществото все още не е толкова активно, виждайки подобни действия, да ги спре във възможно най-бързия момент. Например, на една от площадките минахме и събрахме 12 или 14 счупени и изтръгнати летви на пейки. На другия ден мои познати ми се обадиха, за да ми кажат, че са събрали още 8 летви. Това се случва само в рамките на ден, което вече е притеснително. Не искам да търся оправдание за никого. Няма никакво значение, поне според мен, дали това са били тийнейджъри на 16-годишна възраст или малки деца, които са си играели, а родителите им не са ги спрели. В по-голямата част от тези случай някой е бил свидетел на случилото се. Въпросът е дали е взел отношение и мерки“, коментира Борислав Инчев.  \r\nТой посочи, че с всяка изминала година районната администрация е принудена да отделя все повече пари за ремонт на площадки. „Най-неприятно е, когато се ремонтира нещо съвсем ново. Няма да забравя детската площадка до бившия „Камел“, която открихме през месец септември миналата година. В рамките на 7 - 8 дни след откриването площадката беше ремонтирана поне пет пъти. Много ми се иска, след като приключим изграждането на площадка и се уверим, че е в добро състояние, символично да кажа, че отговорността вече е на хората, на родителите, които я използват. Ясно е, че ние ще полагаме грижите, но нека тези грижи да бъдат в приемливи граници. В момента, в който едно съоръжение бъде счупено, възстановяването му  отнема поне две седмици. А през този период съоръжението не може да бъде използвано, като едновременно с това гневът на родителите се излива върху нас“, каза още Инчев. Той подчерта, че когато става въпрос за поддържане на обществени площи като детските площадки е ясно, че нито служителите на районната администрация, нито полицията могат да заделят такъв ресурс, че да си позволят да ги пазят денонощно от посегателства. „Важно е ние като общество да си отговорим на някои въпроси. Достатъчно търпеливи ли сме, виждайки че някой поругава нещо, което използваме, да останем безразлични към този акт? Или в момента, в който го видим, ще направим забележка и ще отнесем сигнала към компетентните органи, за да може вандалските прояви да бъдат предотвратени?“, попита Борислав Инчев. \r\nТони МИХАЙЛОВ", "date": "2018.08.05", "title": "Борислав Инчев, кмет на район „Южен“ в Пловдив: Обществото все още не реагира адекватно срещу вандалските прояви върху детските и спортни площадки"}
{"url": "http://www.focus-news.net/news/2018/08/05/2553297/anadolu-agency-turtsiya-izrazi-podkrepata-si-kam-nikolas-maduro-sled-neuspeshniya-opit-za-pokushenie.html", "text": "Висшестоящи представители на турското правителство изразиха в неделя подкрепата си за президента на Венецуела Николас Мадуро, който оцеля след опит за убийство, предава  Anadolu Agency . \r\nВъоръжени безпилотни летателни апарати нападнаха Мадуро по време на речта му в събота в столицата Каракас. \r\nГоворителят на турския президент Ибрахим Калън заяви в социалната мрежа „Туитър“: „Бъди силен, приятелю“. \r\nКомуникационният директор на президентството Фахретин Алтън написа: „Осъждаме опита за покушение срещу венецуелския президент Николас Мадуро. Турция стои редом до народа на Венецуела и техният демократично избран лидер“. \r\nОт външното министерство на Турция също излязоха с писмено изявление, „силно“ осъждайки „отвратителното нападение“. \r\n„В това трудно време Турция стои редом до братския и приятелски венецуелски народ и президентът Мадуро, неговото семейство и всички правителствени представители“, се казва в изявлението.  Йонислав Дочев", "date": "2018.08.05", "title": "Anadolu Agency: Турция изрази подкрепата си към Николас Мадуро след неуспешния опит за покушение"}
{"url": "http://www.focus-news.net/news/2018/08/05/2553309/daily-sabah-indoneziya-izdade-preduprezhdenie-za-tsunami-sled-zemetresenieto-ot-70-po-skalata-na-rihter-v-regiona-na-ostrov-lombok.html", "text": "Земетресение с магнитуд 7.0 по скалата на Рихтер удари северния бряг на индонезийския остров Ломбок, който е популярна туристическа дестинация близо до Бали, в неделя, съобщиха от индонезийската метеорологична агенция, предава електронното издание на турския вестник  Daily Sabah . \r\nИндонезийската агенция за подпомагане при бедствия заяви, че земетресението е принудило властите да издадат предупреждение за цунами. \r\nВсе още няма информация за жертви или щети, причинени от земетресението. \r\nПрез миналата седмица силно и плитко земетресение отне живота на поне 14 души и рани повече от 160 на остров Ломбок.  Йонислав Дочев", "date": "2018.08.05", "title": "Daily Sabah: Индонезия издаде предупреждение за цунами след земетресението от 7.0 по скалата на Рихтер в региона на остров Ломбок"}
{"url": "http://www.focus-news.net/news/2018/08/05/2553312/emsc-zemetresenie-s-magnitud-56-po-skalata-na-rihter-e-registrirano-v-indoneziya.html", "text": "Второ земетресение, в рамките на около час, с магнитуд 5.6 по скалата на Рихтер е регистрирано в региона на остров Ломбок, Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 19:49 часа местно време (15:49 часа българско време) на дълбочина от 20 км. Епицентърът е близо до предишното земетресение от 7.0 по скалата на Рихтер., на 27 км североизточно от град Матарам и на 399 км източно от град Сурабая. \r\nВсе още няма данни за жертви и материални щети. Издадено е предупреждение за цунами.  Йонислав Дочев", "date": "2018.08.05", "title": "EMSC: Земетресение с магнитуд 5.6 по скалата на Рихтер е регистрирано в Индонезия"}
{"url": "http://www.focus-news.net/news/2018/08/05/2553313/plovdiv-v-sopot-shte-badat-otbelyazani-141-godini-ot-strashnoto-na-10-avgust.html", "text": "На 10 август жителите на Сопот ще отбележат 141 години от „Страшното“ – една от най-големите трагедии през епохата на робската действителност преди Освобождението. Това съобщиха за  Радио „Фокус“ – Пловдив  от отдел „Връзки с обществеността“ на Общината. На този ден в 10.00 часа в църквата „Св. св. апостоли Петър и Павел“ ще бъде отслужена панихида в памет на загиналите жители на Сопот през Руско-турската освободителна война. \r\nПрез лятото на 1877 година от турските куршуми и от ударите на ятаганите загиват над 400 жители на Сопот. Съба Вазова пише в спомените си: „На всички хора беше страшно и мъчно…старите, болните и трудните жени виждаха близко опасността“. Много от хората са настигнати, настъпва истинска сеч, нито един мъж не е пощаден, не се пощадяват и децата. Там намира мъченическата си смърт и Минчо Вазов. „Нека заедно да почетем паметта на нашите съграждани, извоювали със своята чест и любов свободата на България“, призовават от Община Сопот.", "date": "2018.08.05", "title": "Пловдив: В Сопот ще бъдат отбелязани 141 години от „Страшното“ на 10 август"}
{"url": "http://www.focus-news.net/news/2018/08/05/2553310/gd-granichna-politsiya-intenziven-e-trafikat-na-granichnite-punktove-kalotina-kulata-makaza-i-kapitan-andreevo-i-na-balgaro-rumanskata-granitsa.html", "text": "Интензивен е трафикът на вход и изход за леки автомобили на ГКПП „Калотина“, на вход и изход от ГКПП „Кулата“ и ГКПП „Маказа“, за товарни автомобили на изход от ГКПП „Капитан Андреево“ и на всички гранични контролно-пропускателни пунктове за леки автомобили на вход на българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 16.00 часа. На българо-македонската граница трафикът е нормален на всички гранични контролно-пропускателни пунктове.", "date": "2018.08.05", "title": "ГД „Гранична полиция“: Интензивен е трафикът на граничните пунктове „Калотина“, „Кулата“, „Маказа“ и „Капитан Андреево“ и на българо-румънската граница"}
{"url": "http://www.focus-news.net/news/2018/08/05/2553311/dimitar-velikov-sdruzhenie-roler-klub-balgariya-burgas-ima-vazmozhno-nay-dobrite-usloviya-za-karane-na-roleri-v-stranata.html", "text": "Бургас има възможно най-добрите условия за каране на ролери в страната - дълги алеи с хубав асфалт, което е предпоставка за забавление. Повечето от нас не гонят спортни постижения, достатъчно е да сме на ролери, да караме и да се забавляваме. Това каза за  Радио „Фокус“ - Бургас  Димитър Великов от Спортно сдружение „Ролер клуб България“ и организатор на 7-ото издание на Националния фестивал на ролерите. По думите му десетки семейства и млади хора са се включили в в спортната инициатива, която продължи два дни. „По-интересното тази година бяха градските карания и т. нар. влакчета, при които ролеристите се нареждат един зад друг и се спускат по алеите, което е доста атрактивно в този му вид“, каза още Великов. \r\nТой добави, че идеята на инициативата е да се събират любителите на този спорт с ролери. По думите му през първия ден на феста са проведени състезания, а във втория ден са направени няколко демонстрации, като и през двата дни е имало градски карания. „През цялото това време имахме и кутия за дарения, които събираме за едно дете“, допълни организаторът. По думите му инициативата се провежда изцяло за забавление и за да се покаже на хората, че карането на ролери е един достъпен спорт и около два часа са достатъчни за научаването му. „Имахме хора от всяка възраст, от най-малките до най-големите“, добави Великов. \r\nДеница ДИМИТРОВА", "date": "2018.08.05", "title": "Димитър Великов, Сдружение \"Ролер клуб България\": Бургас има възможно най-добрите условия за каране на ролери в страната"}
{"url": "http://www.focus-news.net/news/2018/08/05/2553314/pazardzhik-obshtina-velingrad-poluchi-2-mln-lv-za-remonti-i-rehabilitatsiya-na-ulitsi-i-vodoprovodi-v-naselenite-mesta-ot-obshtinata.html", "text": "На провело се редовно заседание на Министерският съвет тази седмица беше одобрено искане на кмета на Община Велинград д-р Костадин Коев за реализиране на ремонтни и рехабилитационни дейности на улици на територията на община Велинград. Това съобщиха за  Радио „Фокус“ - Пазарджик  от Общината. Отпуснатите средства са на стойност 2 000 000 лева и ще бъдат разходвани за ремонт, възстановяване и рехабилитация на улици и водопроводи в населените места на общината. С тази сума ще се извършат редица ремонтни и рехабилитационни дейности: \r\n- реконструкция на водопроводната мрежа по бул. „Вела Пеева” и ул. „Тошо Стайков” на стойност 438 000 лв.; \r\n- ремонт и рехабилитация на довеждащ водопровод от водопровод „Нежовица” по ул. „Юри Венелин” и ул. „Бялата скала” за 218 000 лв.;  \r\n- подмяна на пътната настилка, бордюри и направа на дъждоприемни шахти по ул. „Никола Вапцаров” за 454 000 лв.; \r\n- обновяване и облагородяване на зелени площи между ул. „Роза”, „Никола Вапцаров” и „Родопи” за 98 000 лв.; \r\n- асфалтиране и благоустрояване на улици в село Долна Дъбева за 100 000 лв.; \r\n- подмяна на водопровод и асфалтиране на ул. „Мальовица” в с. Юндола- 110 000 лв. Подмяна на водопровод и асфалтиране на ул. „Пирин” в село Кандьови за 70 000 лв.; \r\n- асфалтиране и благоустрояване на ул. „Георги Бенковски”, „Елин връх” и „Саркиница” в село Драгиново за 250 000 лв.; \r\n- изграждане на спортна площадка в СУ „Христо Смирненски” в село Света Петка за 140 000 лв.;  \r\n- поставяне на мантинели на новоизграден път между село Света Петка и село Всемирци за 22 000 лв.; \r\n- асфалтиране на улици в село Рохлева за 100 000 лв.", "date": "2018.08.05", "title": "Пазарджик: Община Велинград получи 2 млн. лв. за ремонти и рехабилитация на улици и водопроводи в населените места от общината"}
{"url": "http://www.focus-news.net/news/2018/08/05/2553316/blagoevgrad-429-narusheniya-na-zdravoslovnite-i-bezopasni-usloviya-na-trud-sa-konstatirani-v-oblastta-za-mesets-yuni.html", "text": "За целия месец юни на територията на Дирекция „Инспекция по труда” - Благоевград е извършила 186 проверки по спазване разпоредбите на трудовото законодателство. Това съобщиха за  Радио „Фокус“ – Пирин  от Дирекцията. От извършените проверки 60 са последващи, за да се установи дали са изпълнени предписанията, дадени при предходни проверки. Във връзка с постъпили сигнали от граждани, са извършени 24 проверки. Сигналите са свързани с неизплатени трудови възнаграждения и обезщетения за неизползван платен годишен отпуск, неоформена трудова книжка при прекратяване на трудовото правоотношение. По време на проверките са констатирани 835 нарушения, от които 429 са свързани с нарушения на здравословните и безопасни условия на труд. Нарушенията, свързани с трудовите правоотношения са 404 броя. През месец юни 2018 година са установени 11 лица да полагат труд без сключен писмен трудов договор и регистриран в ТД на НАП. За отстраняване на констатираните нарушения са дадени 793 задължителни за изпълнение предписания. \r\nВъв връзка с разрешителните режими за времето от 1 до 30 юни Дирекцията е издала 49 разрешения за работа на непълнолетни лица. Относно административно-наказателната дейност на Инспекцията по труда през посочения период са съставени 36 акта за установяване на административни нарушения. От тях 31 са за нарушения на нормите на Кодекса на труда, за работа без трудов договор са наложени 11 акта. Съставените актове за допуснати нарушения на законодателството, свързано с осигуряването на здравословни и безопасни условия на труд са 3 броя и 2 акта за нарушения на ЗТМТМ. Влезлите в сила наказателни постановления за месец юни са 41, с които са наложени имуществени санкции и глоби на нарушителите в общ размер 51 800 лв. Средният размер на глобата от влезлите в сила наказателни постановления е 1 263 лв. \r\nЛивия НИНОВА", "date": "2018.08.05", "title": "Благоевград: 429 нарушения на здравословните и безопасни условия на труд са констатирани в областта за месец юни"}
{"url": "http://www.focus-news.net/news/2018/08/05/2553315/evrokomisaryat-po-migratsiyata-dimitris-avramopulos-polozhenieto-v-gartsiya-sega-e-mnogo-po-dobro.html", "text": "„Сега положението в Гърция е много по-добро, всичко е под контрол. Гърция е по-добре подготвена. 98 до 100 процента от тези, които пресичат границата, са автоматично идентифицирани, взема им се пръстов отпечатък и се записват. По този начин може да управляваш последствията“, заяви европейският комисар по миграцията и вътрешните работи Димитрис Аврамопулос в интервю за гръцката информационна агенция  АНА-МПА . \r\nТой допълни, че Турция спазва своята част от сделката с Европа, с дневен трафик към момента от 50 до 80 човека, в сравнение с 13 000 до 15000 души на ден, преди две години. \r\n„Ситуацията е управляема“, заяви Аврамопулос, добавяйки че „трябва да има повече усилие от страна на гръцките власти да предоставят по-голямо облекчение за островите“. \r\nЕврокомисарят подкани всички страни-членки, които са против европейската политика за мигрантите, „да покажат солидарност и да поемат своя дял от последствията, като приемат част от всички тези, на които се полага, според международното право, международна закрила“. \r\n„Показвайки солидарност с европейската политика, те защитават Европа и техните страни, тъй като никой не може да предвиди какво ни готви бъдещето. Затова всички ние трябва да сме обединени и да покажем солидарност към и редом с държавите и техните хора, които страдат“, заяви Аврамопулос. \r\nТой призова и страните-членки да допринесат за промяната на Дъблинското споразумение, така че новият закон да бъде по-справедлив, по-балансиран и да създаде обединена европейска система за търсещите убежище. \r\n„Неколкократно заявих, че Дъблинското споразумение, както го познаваме, е мъртво в Европа. Разбира се, то съществува на хартия, тъй като е действащ законен документ. Приканваме страните-членки да допринесат, колкото се може по-рано, за промяната на Дъблинското споразумение, така че нито едно следващо споразумение да не бъде по-справедливо, по-балансирано и така че цялата тежест да не пада върху страните-членки, които са първоприемници и, разбира се, да се създаде бежанска система, която да е ясно европейска“, добави той.  Йонислав Дочев", "date": "2018.08.05", "title": "Еврокомисарят по миграцията Димитрис Аврамопулос: Положението в Гърция сега е много по-добро"}
{"url": "http://www.focus-news.net/news/2018/08/05/2553318/tsvetan-tsvetanov-kam-korneliya-ninova-dano-s-nachaloto-na-noviya-politicheski-sezon-gushterat-okonchatelno-i-naistina-da-otkasne-opashkata-si.html", "text": "Днес всички видяхме каква беше позицията на председателя на БСП Корнелия Нинова за задържания заедно с Митьо Очите зам.-председател на Общински съвет - Бургас Бенчо Бенчев. Бенчев обаче е избран с листата на БСП и точно БСП издига кандидатурата му за зам.-председател на местния парламент. Това написа зам.-председателят на ПП ГЕРБ и председател на парламентарната група на партията Цветан Цветанов в профила си в  социалната мрежа „Фейсбук“ . Освен това е интересно защо подобна позиция на лидера на БСП Корнелия Нинова липсваше, когато българската прокуратура официално повдигна обвинение на депутата от БСП Манол Генов, беше свален имунитетът му и започна разследване срещу него за купуване на гласове. Не видяхме подобни решителни мерки от Нинова и когато братът на русенския народен представител от БСП Георги Стоилов - Илия, беше арестуван за участие в престъпна група за изнудване. Защо когато бившият председател на Народното събрание Валери Жаблянов нарече Народния съд „необходимо правосъдие“ отново „чухме“ оглушителното мълчание на Корнелия Нинова? Това значи ли, че тя се припознава в казаното от него? Светкавична реакция нямаше и след като най-безотговорно депутатът Таско Ерменков си позволи да се заиграе със страховете на почти двумилионна София, казвайки на гражданите ѝ, че пият отровна вода и когато същият Ерменков нарече идиоти държавите от ЕС и САЩ в коментар на изборните резултати в Крим. Във всичките тези случаи председателят на БСП Корнелия Нинова гузно мълчеше. Въпросите към нея обаче тежат със същата сила, когато Нинова прилага двойни стандарти. Да се надяваме обаче, че вече е дошъл моментът за така нужното прочистване на червените редици, защото когато претендираш за алтернатива или за нова „Визия за България“, е нужно да имаш „очи“, за да я видиш. Остава и да си пожелаем с началото на новия политически сезон гущерът окончателно и наистина да откъсне опашката си!", "date": "2018.08.05", "title": "Цветан Цветанов към Корнелия Нинова: Дано с началото на новия политически сезон гущерът окончателно и наистина да откъсне опашката си"}
{"url": "http://www.focus-news.net/news/2018/08/05/2553317/burgas-trima-dushi-sa-zaginali-pri-katastrofa-mezhdu-lek-i-tovaren-avtomobil-na-patya-burgas-kableshkovo-predi-razklona-za-selo-laka.html", "text": "Трима души са загинали при катастрофа между лек и товарен автомобил на пътя Бургас - Каблешково преди разклона за село Лъка, община Поморие. Това съобщи за  Радио „Фокус“ - Бургас  дежурният от ОДМВР - Бургас. И тримата са пътували в автомобил „Ауди“ А6 с хасковска регистрация. Пътували са от Бургас в посока Каблешково, като непосредствено преди разклона за село Лъка, колата навлязла в насрещното движение и се ударила челно в товарен автомобил. Инцидентът се е случил около 14.35 часа. \r\nДеница ДИМИТРОВА", "date": "2018.08.05", "title": "Бургас: Трима души са загинали при катастрофа между лек и товарен автомобил на пътя Бургас - Каблешково преди разклона за село Лъка"}
{"url": "http://www.focus-news.net/news/2018/08/05/2553319/yeni-safak-rezhimat-na-bashar-asad-darzhi-v-zatvora-nad-500-000-plennitsi-spored-siriyski-komandir.html", "text": "Сирийски командир заяви, че режимът на президента на Сирия Башар Асад държи поне 500 000 души в затворите, пише електронното издание на турския вестник  Yeni Safak . \r\nГоворейки пред „Anadolu Agency“, водачът на трета крайбрежна въоръжена дивизия от региона на туркменската планина Командир Тарък Солак си припомни изпитанието от две години и половина като затворник на прословутия затвор „Сайдная“ на сирийския режим, намиращ се в столицата Дамаск. \r\n„Около 4 000 души се държат като пленници във военния затвор Сайдная. Има поне половин милион затворници в цялата страна“, заяви Солак. \r\n„Те са превърнали училищата в затвори. Има затвори, за които дори не подозираме“, добави той. \r\nОт „Амнести Интернешънъл“ обявиха Сайдная за „човешка кланица“, известна със систематичните си убийства, измъчвания, принудителни изчезвания и изтребвания извършвани от 2011 година насам. \r\n„Нашата дивизия беше на границата с Израел. Бяхме 270 човека. Искахме да напуснем армията и да се присъединим към опозицията. Към онзи момент нямаше опозиция, затова искахме да се присъединим към цивилните“, заяви Солак. \r\nТой поясни, че дивизията му е била задържана от режима, след като тайната им е изтекла от собствените им редици. Командирът добави, че те са били изправени пред невъобразими измъчвания в затвора. \r\n„След като стигнахме до затвора (след близо 33 дена изкарани в килия), мъченията продължиха по различни начини. Бяхме 20 човека. Биеха ни на всяко хранене. Пускаха ни ток. Хвърляха храната ни в тоалетната. „Яж там“, ни казваха. Биеха ни жестоко с мокри кърпи“, разкри Солак. \r\n„Беше забранено да се виждаме с армията по време на тези неща. Когато чувахме звуците на стъпки, трябваше да поставим ръцете си върху главите и да се обърнем към стената“, добави още той. \r\nСолак е бил „амнистиран“ и освободен от затвора с неизвестна причина през юни 2014 година. \r\n„През последните три месеца в затвора, те гладуваха, започваха да повръщат, след което получаваха диария и умираха. Аз също изпитах всичко това. Успях да изляза в последната фаза. Вече не можех да стоя на краката си. Очаквах да умра. Един ден те просто ме изкараха“, припомня си командирът. \r\nТой е излязъл тежейки само 40 килограма и е трябвало да получи пет операции на стомаха и вътрешностите си. Развитието в региона на туркменската планина \r\nПо отношение на последното военно укрепване в региона, Солак заяви: „Там е турското присъствие в зоната на деескалация. Турските военнослужещи заявиха, че няма да се изтеглят и режимът няма да атакува. Получаваме опора от тях“. \r\nТой наблегна на факта, че укрепването е било извършено от подкрепяни от Иран терористични групировки и че Техеран желае да завладее цялата сирийска територия и да се настани в нея.  Йонислав Дочев", "date": "2018.08.05", "title": "Yeni Safak: Режимът на Башар Асад държи в затвора над 500 000 пленници, според сирийски командир"}
{"url": "http://www.focus-news.net/news/2018/08/05/2553321/kyustendil-dvizhenieto-po-patya-v-uchastaka-bobov-dol-zhedna-tryabva-da-se-izvarshva-s-povisheno-vnimanie-zaradi-remont.html", "text": "Движението по пътя в участъка Бобов дол – Жедна от км 14+800 до км 15+560 трябва да се осъществява с повишено внимание поради изграждане на ново трасе чрез усвояване на нови площи от км 14+850 до км 15+550. Това съобщиха за  Радио „Фокус“ – Кюстендил  от Областно пътно управление – Кюстендил. Участъкът е сигнализиран съгласно проект за временна организация и безопасност на движението до 8 септември. Ограничено е движението по пътя Бобов дол – Жедна при км 15+512 поради изграждането на нов водосток. Участъкът е сигнализиран с пътни знаци. Въведени са обходни маршрути:  \r\n– в посока Жедна: село Бабино – село Голяма фуча – село Жедна; \r\n- в посока Бобов дол: село Жедна – село Голяма фуча – село Бабино – Бобов дол. Движението по път III-107 в района на Рилски манастир от км 27+600 до км 27+800 пък се осъществява в една лента поради свличане на скална маса на пътното платно. Участъкът е сигнализиран с пътни знаци до 14 август. Трафикът по автомагистрала „Струма“ и главен път Е-79 е нормално натоварен. \r\nЛивия НИНОВА", "date": "2018.08.05", "title": "Кюстендил: Движението по пътя в участъка Бобов дол – Жедна трябва да се извършва с повишено внимание заради ремонт"}
{"url": "http://www.focus-news.net/news/2018/08/05/2553293/liderat-na-bsp-korneliya-ninova-nyama-nashi-nyama-vashi-bencho-benchev-nezabavno-tryabva-da-osvobodi-vsichki-postove-i-da-napusne-obshtinskiya-savet-na-burgas.html", "text": "Димитър Желязков (Митьо Очите) е заловен в Истанбул в компанията на общински съветник от БСП и бивш депутат на ДПС. Логично се очаква реакция от нас, въпреки че Бенчев не е член на партията. Това е написала в социалната мрежа  \"Фейсбук\"  Корнелия Нинова - председател на БСП, по повод задържането на общинският съветник от Бургас Бенчо Бенчев. \"Поисках информация кога, кой, как и защо е предложил този човек в наша листа преди години. И заваляха съвети: не се намесвай, не взимай отношение, прехвърли отговорността на местната структура, трай си и не понасяй негативи заради решение на предишното ръководство на партията. Разбира се - категорично отхвърлих тези препоръки. Бенчев незабавно трябва да освободи всички постове и да напусне общинския съвет на гр. Бургас\", пише Нинова. По думите ѝ този случай е образът на икономическо-политическа криминална спойка на интереси и пари. \"Той е ярък пример за модела на прехода. И не е единствен в страната.  И не само, че няма да послушам съветите - да си мълча и да се сниша, а много категорично ще заявя: няма наши, няма ваши. На този модел трябва да се сложи край\", подчертава още Корнелия Нинова.", "date": "2018.08.05", "title": "Лидерът на БСП Корнелия Нинова: Няма наши, няма ваши - Бенчо Бенчев незабавно трябва да освободи всички постове и да напусне Общинския съвет на Бургас"}
{"url": "http://www.focus-news.net/news/2018/08/05/2553320/plovdiv-angliyskoto-izdanie-the-independent-predstavi-plovdiv-kato-myasto-za-perfektnata-gradska-pochivka.html", "text": "Престижното английско издание „The Independent“ представи Пловдив като място за перфектната градска почивка. Това съобщиха за  Радио „Фокус“ – Пловдив  от Фондация „Пловдив 2019“. Авторът на статията - Анита Исалска, дава есенция на атмосферата на Пловдив. „Пловдив разполага с всичко необходимо за перфектната градска почивка: калдъръмен стар град, впечатляващи древни руини и богат избор от места с добра кухня за приятно прекарване. Вторият по големина град в България – Пловдив, е Европейска столица на културата за 2019 г.“. \r\n„Така започва позитивната статия, която може да накара всеки, който я прочете, да започне да планува своето пътуване до един от най-старите градове в света, изкушен от букета от възможности, които му се предлагат. Авторката започва с описание на Стария град, на каменистите улички, които се преплитат между очарователните къщи от 19-ти век. Текстът следва детайлно описание на дървените стрехи и надвесените горни етажи на старинните къщи, които оформят тесните платна и придават на Стария град мистериозна, вълнуваща атмосфера. След емоционалното описание, следва подробно отбелязване на всички забележителности в Стария град. За всеки един от туристическите обекти е предоставена изключително изчерпателна информация – нещо, което рядко може да се види на страниците на издание с толкова голям тираж и популярност. Текстът описва по подобен начин останали акценти в статията: римската и антична култура, история и архитектура; хълмовете, върху които е построен Пловдив; препоръки за нощувка, вкусна храна, както и райони за пазаруване. Тази плътната картина на атмосферата на Пловдив е илюстрирана с богат снимков материал“, съобщават още от Фондация „Пловдив 2019“.", "date": "2018.08.05", "title": "Пловдив: Английското издание „The Independent“ представи Пловдив като място за перфектната градска почивка"}
{"url": "http://www.focus-news.net/news/2018/08/05/2553323/prof-emil-kovachev-sbagal-prof-d-r-d-stamatov-varna-predstoi-izgrazhdane-na-nov-asansyor-za-nuzhdite-na-lechebnoto-zavedenie.html", "text": "Предстои изграждане на нов асансьор за нуждите на АГ болницата във Варна. Това каза в интервю за  Радио „Фокус“ – Варна  проф. д-р Емил Ковачев, управител на СБАГАЛ „Проф. д-р Д. Стаматов“ – Варна. Съоръжението ще бъде изградено с финансовата подкрепа на Община Варна. „Тази година предстои и частичен ремонт на сградата, което ще направи престоя на нашите бъдещи пациенти по- комфортен и приятен“, добави проф. Емил Ковачев. Той отбеляза, че болницата има постоянна необходимост от нова апаратура. „Непрекъснато настоящата техника се амортизира заради интензивната употреба. СБАГАЛ „Проф. д-р Д. Стаматов“ – Варна е единствената специализирана АГ болница извън столицата, акредитирана с трето най-високо ниво на компетентност по отношение на неонатологичното си отделение. При нас за лечение постъпват рискови и високорискови новородени от цяла Североизточна България“, добави проф. Емил Ковачев. \r\nМарияна ВАЛЕНТИНОВА", "date": "2018.08.05", "title": "Проф. Емил Ковачев, СБАГАЛ „Проф. д-р Д. Стаматов“ – Варна: Предстои изграждане на нов асансьор за нуждите на лечебното заведение"}
{"url": "http://www.focus-news.net/news/2018/08/05/2553306/kathimerini-mazh-e-pochinal-v-bolnitsa-uvelichavayki-broya-na-zaginalite-ot-pozharite-v-gartsiya-do-90.html", "text": "85-годишен мъж, който е бил лекуван в интензивното отделение на столичната болница „Евангелисмос“ с изгаряния от смъртоносните пожари през юли в Гърция, е починал в неделя, предава електронното издание на гръцкия вестник  Kathimerini . \r\nНеговата смърт повишава броя на потвърдените жертви до 90. По-рано в неделя беше съобщено, че 55-годишна жена е починала в същата болница в събота през нощта. \r\nОбщият брой на жертвите от пожарите, намиращи се в болница, е 37, от които седем са в интензивно отделение. Едно дете се лекува в болница „Агиа София“ и е в стабилно състояние. \r\nОт пожарните служби обявиха, че общият брой на жертвите включва и две неидентифицирани останки от хора, които не са били потърсени от роднини.  Йонислав Дочев", "date": "2018.08.05", "title": "Kathimerini: Мъж е починал в болница, увеличавайки броя на загиналите от пожарите в Гърция до 90"}
{"url": "http://www.focus-news.net/news/2018/08/05/2553327/plovdiv-prodalzhava-masovata-obrabotka-sreshtu-karlezhi-i-komari-na-teritoriyata-na-grada.html", "text": "Продължава масовата обработка срещу кърлежи и комари на територията на град Пловдив. Това съобщиха за  Радио „Фокус“ – Пловдив  от ОП „Дезинфекционна станция“. На 6 август ще се пръска в границите на район „Централен“, в парковите пространства на районите „Северен“ и „Западен“, както и на територията на Гребната база. На 7 август ще се извърши обработка срещу възрастни форми на комари в район „Централен“, както и в парковете в районите „Тракия“ и „Източен“. На 8 август ще се пръска срещу насекомите в район „Източен“, както и в парковите пространства на територията на районите „Южен“ и „Централен“. На 9 август масова обработка ще се осъществи в кварталите „Прослав“ и „Коматево“, а на 10 август – в целия район „Западен“. Обработките срещу възрастни форми на комари завършват на 30 август с бреговата зона на река Марица и гробищните паркове. На 7 и на 29 август екипите на ОП „Дезинфекционна станция“ ще извършат и дезинсекция срещу ларви на комари по разливите на река Марица. \r\nПрез месец август ще се извърши и пръскане срещу кърлежи. На 20 август ще се обработи района на Гребната база, на 22 август – площадките за разхождане на домашни кучета в районите „Централен“, „Северен“ и „Южен“, а на 23 август – площадките за кучета в районите „Западен“, „Тракия“ и „Източен“. \r\nТони МИХАЙЛОВ", "date": "2018.08.05", "title": "Пловдив: Продължава масовата обработка срещу кърлежи и комари на територията на града"}
{"url": "http://www.focus-news.net/news/2018/08/05/2553326/burgas-vaveden-e-obhoden-marshrut-prez-selo-kamenar-zaradi-katastrofata-na-patya-burgas-kableshkovo-pri-razklona-za-selo-laka.html", "text": "Въведен е обходен маршрут през село Каменар заради катастрофата на пътя Бургас - Каблешково при разклона за село Лъка. Това съобщи за  Радио „Фокус“ - Бургас  Цветелина Рандева, говорител на ОДМВР - Бургас. Водачът на лекия автомобил с хасковска регистрация, пътуващ в посока Каблешково, е навлязъл в насрещното движение, за да извърши изпреварване, но се ударил челно в насрещно движещия се в посока Бургас камион. От удара колата се е върнала обратно в пътното платно и е в много тежко състояние на деформация. По първоначални данни са загинали един мъж и две жени от лекия автомобил, но самоличността им е все още неизяснена, тъй като служителите от звено ПБЗН извършват рязане на автомобила, за да ги извадят. Движението по пътя от Каблешково в посока Бургас е пренасочено през село Каменар, а в обратна посока от Бургас към Каблешково се преминава с доста занижена скорост.", "date": "2018.08.05", "title": "Бургас: Въведен е обходен маршрут през село Каменар заради катастрофата на пътя Бургас - Каблешково при разклона за село Лъка"}
{"url": "http://www.focus-news.net/news/2018/08/05/2553322/amerikanskiyat-savetnik-po-natsionalna-sigurnost-dzhon-boltan-nyama-uchastie-na-pravitelstvoto-sasht-v-napadenieto-nad-nikolas-maduro.html", "text": "Съветникът по национална сигурност на САЩ Джон Болтън заяви в неделя, че „няма участие на американското правителство“ в нападението над венецуелския президент Николас Мадуро в събота по време на военен парад в столицата Каракас, предава  AFP . \r\nБолтън, говорейки пред „Fox News“ заяви, че инцидентът може да бъде „подготвен от самия режим“ на президента Николад Мадуро „или нещо друго“. Докато отрече каквато и да е роля на САЩ, той поясни че ако Венецуела разполага със „сигурна информация“ за потенциално нарушение на американските закони, „ще хвърлим сериозен поглед върху нея“.  Йонислав Дочев", "date": "2018.08.05", "title": "Американският съветник по национална сигурност Джон Болтън: Няма участие на правителството САЩ в нападението над Николас Мадуро"}
{"url": "http://www.focus-news.net/news/2018/08/05/2553329/pazardzhik-zhitelite-na-grad-vetren-shte-otbelezhat-1032-godini-ot-bitkata-pri-trayanovi-vrata-s-naroden-sabor.html", "text": "Жителите на град Ветрен ще отбележат 1032 години от битката при Траянови врата с народен събор в местността Паланката. Това каза за  Радио „Фокус“ – Пазарджик  кметът на града Радослав Лютаков. „На 18 август от 16.00 часа, ще бъде съборът, на който всяка година отбелязваме годишнината от победата на цар Самуил над император Василий ІІ при Траянови врата. Тази година съборът включва богата фолклорна програма, в която ще участват различни изпълнители – оркестър „Багри“ от Пловдив, танцовият състав за народни танци от село Калугерово, танцовият състав „Чудесия“ от Пазарджик и фолклорната певица Деси Николова“, коментира Лютаков. Той уточни, че съборът през тази година не е на 17 август, когато е сражението, а на 18, тъй като е почивен ден и ще могат да дойдат повече хора. \r\nВаня НИКОЛОВА", "date": "2018.08.05", "title": "Пазарджик: Жителите на град Ветрен ще отбележат 1032 години от битката при Траянови врата с народен събор"}
{"url": "http://www.focus-news.net/news/2018/08/05/2553331/ivaylo-deev-direktsiya-sotsialno-podpomagane-veliko-tarnovo-do-31-oktomvri-grazhdanite-mogat-da-podavat-zayavlenie-za-otpuskane-na-tseleva-pomosht-za-otoplenie.html", "text": "До 31 октомври гражданите могат да подават заявление за отпускане на целева помощ за отопление за новия отоплителен сезон 2018 - 2019 година. Това съобщи за  Радио „Фокус“ – Велико Търново  Ивайло Деев, юрисконсулт в Областна дирекция „Социално подпомагане“. Той подчерта, че в заявлението задължително се посочва видът на ползваното отопление - топлоенергия, електроенергия, твърдо гориво или природен газ, като при отопление с електроенергия се представя за справка актуален клиентски/абонатен номер. Целевата помощ се отпуска за период от 5 месеца. „Право на целева помощ за отопление имат лицата и семействата, чийто средномесечен доход за предходните 6 месеца преди месеца на подаване на заявлението-декларация е по-нисък или равен от диференциран минимален доход за отопление. Основа за определяне на диференцирания минимален доход за отопление е гарантираният минимален доход, чийто месечен размер от 1 януари е 75 лева“, допълни Деев. Той посочи, че месечният размер на целевата помощ за отопление се определя на база левовата равностойност на 385 квтч електроенергия, от които 280 квтч дневна и 105 квтч нощна електроенергия, по осреднена крайна продажна цена на електроенергията за битов потребител към 31 октомври на текущата календарна година. За отоплителен сезон 2018-2019 год. месечният размер е 74.83 лева, а за целия отоплителен период пълният размер е 374.15 лева. \r\nИвайло Деев съобщи, че през отоплителен сезон 2017 - 2018 година помощта е отпусната на 6 881 лица и семейства. \r\nМария НЕДЕВА", "date": "2018.08.05", "title": "Ивайло Деев, Дирекция „Социално подпомагане“ – Велико Търново: До 31 октомври гражданите могат да подават заявление за отпускане на целева помощ за отопление"}
{"url": "http://www.focus-news.net/news/2018/08/05/2553332/blagoevgrad-intenziven-e-trafikat-po-glaven-pat-e-79-i-avtomagistrala-struma.html", "text": "Интензивен е трафикът по главен път Е-79 и автомагистрала „Струма“, предаде репортер на  Радио „Фокус“ – Пирин . Натоварен е трафикът и по второкласен път-19 Симитли – Гоце Делчев, особено в района на прохода Предел, където вчера и днес се провеждаше съборът „Пирин пее“. В района са се образували задръствания. През деня няма регистрирани инциденти. Няма ремонтни дейности по първокласната, второкласната и третокласната пътна мрежа. Повишена е опасността от падащи камъни в Кресненското дефиле и по пътя около Предел. \r\nВ Благоевград трафикът е натоварен на вход-изход на града, но няма колони от автомобили. \r\nПо данни от Главна дирекция „Гранична полиция“ трафикът на ГКПП „Кулата“ е интензивен. Без забавяния се извършва преминаването през граничен пункт „Илинден“, както и през пунктовете между България и Македония, които са разположени в област Благоевград. \r\nЛивия НИНОВА", "date": "2018.08.05", "title": "Благоевград: Интензивен е трафикът по главен път Е-79 и автомагистрала „Струма“"}
{"url": "http://www.focus-news.net/news/2018/08/05/2553333/plovdiv-prez-mesets-avgust-na-ucheben-tsentar-anevo-kray-sopot-shte-se-provedat-obshto-15-strelkovi-trenirovki-na-voennosluzheshtite.html", "text": "През месец август на учебен център „Анево“ край Сопот ще се проведат общо 15 стрелкови тренировки на военнослужещите. Това съобщиха за  Радио „Фокус“ – Пловдив  от отдел „Връзки с обществеността“ на Община Сопот. Вече са осъществени стрелковите тренировки, планирани за 1, 2 и 3 август. Предстои провеждането на тренировки на датите 6, 7, 8, 9, 10, 22, 23 и 29 август за времето от 08.10 до 22.00 часа. На 13, 14, 15 и 28 август тренировките ще се осъществяват във времевия интервал от 08.10 до полунощ. Забранява се влизането на хора, животни и машини в района на учебния център за времето на провеждане на стрелбите.", "date": "2018.08.05", "title": "Пловдив: През месец август на учебен център „Анево“ край Сопот ще се проведат общо 15 стрелкови тренировки на военнослужещите"}
{"url": "http://www.focus-news.net/news/2018/08/05/2553324/tass-donald-tramp-posochi-predpolagaemite-darzhavi-koito-se-mesyat-vav-vatreshnite-raboti-na-sasht.html", "text": "Китай, Русия и може би Северна Корея се месят във вътрешните работи на САЩ. Тази ситуация трябва да се промени, заяви в събота вечер президентът на САЩ Доналд Тръмп в изявление пред свои поддръжници в американския щат Охайо, излъчвано от уебсайта на Белия дом, предава  ТАСС . \r\n„Длъжни сме да спрем това, трябва да спрем вмешателството (във вътрешните работи на САЩ) и да прекратим нападенията върху нас от други страни“, заяви държавният глава. „Но има много от тях, включително Русия и Китай. Постигаме успехи със Северна Корея, но е възможно и те да са сред тези държави“, поясни той. \r\nСпоред Тръмп вмешателството във вътрешните работи на страната „в момента се извършва в действително крупни“ мащаби, защото САЩ „възвръщат своето богатство“ като увеличават темповете на растеж на икономиката и въвеждат вносни мита.  Йонислав Дочев", "date": "2018.08.05", "title": "ТАСС: Доналд Тръмп посочи предполагаемите държави, които се месят във вътрешните работи на САЩ"}
{"url": "http://www.focus-news.net/news/2018/08/05/2553335/plovdiv-natovareno-e-dvizhenieto-po-avtomagistrala-trakiya-kakto-i-po-patishtata-za-asenovgrad-i-karlovo.html", "text": "Натоварено е движението по автомагистрала „Тракия“, както и по пътищата Пловдив - Асеновград - Смолян и Пловдив - Карлово. Това съобщиха за  Радио „Фокус“ – Пловдив  от Областното пътно управление. Интензивен е трафикът и по пътя Пловдив - Пещера. Пътните настилки на територията на областта са сухи и нормално проходими. Остава повишена опасността от образуването на свлачища и срутища има по пътищата в планинските райони, особено по направленията Бачково - Нареченски бани, Кричим - Девин и Югово - Лъки, предупреждават от Областното пътно управление. Остава забранено движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 15 септември движението по пътя Пловдив - Асеновград ще се извършва двупосочно в едното платно поради ремонтни дейности. До 30 септември движението по пътя Югово - Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. Остава забранено и движението за камиони над 12 тона по пътя Поповица - Болярци. Причината за въведеното ограничение е намален габарит на пътното платно на мост в село Поповица. \r\nТрафикът на територията на град Пловдив също е интензивен към този час на деня. Най-натоварено е движението по булевардите „Христо Ботев“, „Найчо Цанов“, „Източен“, „Цар Борис III Обединител“, „Освобождение“, „Санкт Петербург“, „Шести септември“, „Руски“, „Васил Априлов“ и „Пещерско шосе“. По-засилено автомобилно движение се отчита и по входно-изходните артерии. Пътищата на територията на града са сухи и нормално проходими. \r\nТони МИХАЙЛОВ", "date": "2018.08.05", "title": "Пловдив: Натоварено е движението по автомагистрала „Тракия“, както и по пътищата за Асеновград и Карлово"}
{"url": "http://www.focus-news.net/news/2018/08/05/2553337/reuters-indoneziya-otmeni-preduprezhdenieto-za-tsunami.html", "text": "Индонезия отмени предупреждението за цунами, което беше въведено след земетресението от 7.0 по скалата на Рихтер, което разтърси островите Бали и Ломбок в неделя, предава  Reuters . \r\nХанди Херюдитиаван, корпоративен секретар на „Ангкаса Пура 1“, която управлява летищата на Бали и Ломбок, заяви че и двете съоръжения функционират нормално, въпреки минималните щети. \r\n„И двете летища оперират нормално, а сега ги почистваме. Някои части на таваните са пропаднали, но никой не е ранен“, поясни той.  Йонислав Дочев", "date": "2018.08.05", "title": "Reuters: Индонезия отмени предупреждението за цунами"}
{"url": "http://www.focus-news.net/news/2018/08/05/2553339/veliko-tarnovo-ogranicheno-e-dvizhenieto-po-patya-selo-stefan-stambolovo-selo-obedinenie-v-uchastak-ot-km-16700-do-km-26113-zaradi-remont.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление уточниха за  Радио „Фокус“ – Велико Търново , че обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Ограничено е движението по път между Горна Оряховица и село Арбанаси. В отсечката от км 44+090 до км 46+474 текат ремонтни дейности. Срокът за приключване на ремонтите е до 20 август. Обходният маршрут е през село Шереметя. Спокоен е трафикът в общината във вечерните часове на почивния ден. Екипи на Пътна полиция следят за правилното протичане на движението. Патрули са разположени на входовете и изходите на старата столица. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. \r\nМария НЕДЕВА", "date": "2018.08.05", "title": "Велико Търново: Ограничено е движението по пътя село Стефан Стамболово - село Обединение в участък от км 16+700 до км 26+113 заради ремонт"}
{"url": "http://www.focus-news.net/news/2018/08/05/2553328/fokus-makedoniya-zoran-zaev-iska-da-izpolzva-vmro-dpmne-za-da-dostigne-izbiratelniya-prag-na-referenduma-smyata-bivsh-chlen-na-partiyata.html", "text": "И демократичната фракция на ВМРО-ДПМНЕ е подписала меморандум за бойкотиране на референдума. По време на подписването в неделя е присъствал и Филип Петровски, бивш член на ВМРО-ДПМНЕ, който заяви че премиерът на страната Зоран Заев се опитва да използва най-голямата опозиционна партия за достигането на избирателния праг на референдума, предава македонската електронна медия  „Фокус“ . \r\n„От днес ще тръгнем от човек на човек, от роднина на роднина, от семейство на семейство, от врата на врата, от къща на къща, от вход на вход и ще предадем нашето послание, че Зоран Заев лъже и че Република Македония не трябва да променя конституционното си име. Зоран Заев лъже, всеки ден го прави. Излъга, че ако изгуби парламентарните избори ще подаде оставка. Не я подаде. Същото прави и сега. Ако изгубел на референдума, щял да подаде оставка. Няма да я подаде. Иска да използва ВМРО-ДПМНЕ, за да достигне избирателния праг. Няма да играем тази игра, ще бойкотираме. Референдумът трябва да пропадне, а на 30 септември пада и правителството на Заев“, заяви Петровски пред присъстващите.  Йонислав Дочев", "date": "2018.08.05", "title": "„Фокус“ (Македония): Зоран Заев иска да използва ВМРО-ДПМНЕ, за да достигне избирателния праг на референдума, смята бивш член на партията"}
{"url": "http://www.focus-news.net/news/2018/08/05/2553334/politico-beliyat-dom-ne-si-pravi-ilyuzii-za-severna-koreya.html", "text": "Никой от администрацията на президента Доналд Тръмп не си прави „илюзии“ за това, че Северна Корея наистина ще се откаже от ядрения си арсенал, заяви съветникът по национална сигурност на Белия Дом Джон Болтън, пише американското електронно издание  Politico . \r\nПрезидентът Тръмп изнася на Пхенян „майсторски урок за това как да се държи вратата отворена за някого“, заяви Болтън пред „Fox News“. \r\nКоментарът му идва, след като стана ясно че Тръмп е изпратил още едно писмо на севернокорейския лидер Ким Чен-ун. Двамата се срещнаха в Сингапур през юни. \r\n„Ще трябва да видим действия от севернокорейците, няма спор в това“, заяви Болтън, добавяйки че последните информации, че режимът може да извърши ядреното разоръжаване в рамките на година, произтичат от Ким Чен-ун, който е казал на Белия дом че ще реши в рамките на година дали ще се откаже от ядрените си оръжия. \r\nБолтън отказа да разкрие дали САЩ виждат доказателства за действията на Северна Корея за денуклеаризация. „За съжаление, не мога да говоря за разузнаване“. \r\nВъпреки това той заяви, че Тръмп „прави всичко, което може“, за да подчертае как животът би бил различен за режима, ако той се откаже от ядрения си арсенал. Тръмп върши „най-добрата работа на продавач, която може в това отношение“, поясни Болтън. \r\nСъщо говорейки пред „Fox News“, американският сенатор Марко Рубио (републиканец от щата Флорида) се усъмни, че нещо може да бъде постигнато. \r\n„Не вярвам, че той някога ще предаде ядрения си арсенал“, заяви Рубио по отношение на Ким Чен-ун, предричайки че севернокорейският лидер ще предложи „серия от едностранни отстъпки“, като унищожаване на съоръжения, които така или иначе вече не са потребни. \r\nРубио, който е част от сенатската комисия за разузнаване и международни отношения, заяви че Тръмп „се надява на най-доброто, но е подготвен за най-лошото“ и призова администрацията му да остане ангажирана към съюзниците в региона.  Йонислав Дочев", "date": "2018.08.05", "title": "Politico: Белият дом не си прави „илюзии“ за Северна Корея"}
{"url": "http://www.focus-news.net/news/2018/08/05/2553338/ivan-aleksiev-kmet-na-pomorie-podnasyam-izvineniyata-si-na-vsichki-zhiteli-i-gosti-na-pomorie-za-sazdalata-se-izvanredna-situatsiya-koyato-ostavi-grada-ni-dva-dni-bez-voda.html", "text": "Поднасям извиненията си на всички жители и гости на Поморие за създалата се извънредна ситуация, която остави града ни два дни без вода. Това каза кметът на Поморие Иван Алексиев във връзка с аварията, заради която беше нарушено водоподаването в града, съобщиха от пресцентъра на  Община Поморие . В обръщението на кмета Алексиев се посочва още: \"Благодаря на всички за проявеното разбиране и търпение. Благодаря на ВиК екипите от Поморие и Бургас, че се справиха с тежката ситуация, но най-вече благодаря на дежурните екипи от РСПБЗН – Поморие и на началника главен инспектор Христо Зотев, които веднага се отзоваха на нуждата ни от неотложна помощ.\"", "date": "2018.08.05", "title": "Иван Алексиев, кмет на Поморие: Поднасям извиненията си на всички жители и гости на Поморие за създалата се извънредна ситуация, която остави града ни два дни без вода"}
{"url": "http://www.focus-news.net/news/2018/08/05/2553340/sport-fonini-specheli-titlata-v-los-kabos.html", "text": "Фабио Фонини победи Хуан Мартин Дел Потро с 6:4, 6:2 на финала на турнира в Лос Кабос и спечели осмата си титла в кариерата, трета за този сезон и първа на твърда настилка. \r\nИталианецът вече стана шампион в Сао Пауло и Бостад по-рано през сезона. В понеделник Фонини официално ще е № 14, което е една позиция по-назад от най-доброто му класиране.  \r\nПреди този финал Дел Потро бе спечелил единствения мач между двамата и след като стана шампион в Акапулко, можеше да постигне „мексикански дубъл“, ако бе спечелил в Лос Кабос.", "date": "2018.08.05", "title": "Спорт: Фонини спечели титлата в Лос Кабос"}
{"url": "http://www.focus-news.net/news/2018/08/05/2553342/mayor-kostadin-zlatev-v-27-i-pehoten-chepinski-polk-ima-voynitsi-ot-obshto-182-naseleni-mesta-vklyuchitelno-i-ot-teritoriyata-na-dneshna-republika-makedoniya.html", "text": "В 27-и пехотен Чепински полк има войници от общо 182 населени места, включително и от територията на днешна Република Македония. Това каза за предаването „За честта и славата на България“ на  Радио „Фокус“  майор Костадин Златев, председател на Областния съвет на Съюза на офицерите и сержантите от запаса и резерва – Пазарджик.  „В 27-ми пехотен Чепински полк, освен войниците от Пазарджик, които са най-много, поради тогавашните мобилизационни наредби, има войници от още 14 околии от страната. Говорим за 14 околии войната 1912г. -1913г. – Балканската. 23 околии за войната 1915 г. – 1918 г. – тук говорим за Първата световна война. От сформирането си 27-и Чепински полк участва в цялата широта на военни действия и до края на Първата световна война. Фактически 27-и Чепински полк има изключително богата история, паралелно с победите на цялата наша армия“, каза още той. Майор Костадин Златев добави, че една от основните задачи на запасното войнство е да поддържа в добър вид паметниците на загиналите воиници. Той уточни, че има паметник на на 27-и Чепински полк в Пазарджик, където всяка година се провеждат мероприятия в градски мащаб, на които се отдава почит на героите.  \r\nВинсент ТАНОВСКИ", "date": "2018.08.05", "title": "Майор Костадин Златев: В 27-и пехотен Чепински полк има войници от общо 182 населени места, включително и от територията на днешна Република Македония"}
{"url": "http://www.focus-news.net/news/2018/08/05/2553330/izvarsheni-sa-pretarsvaniya-i-izzemvaniya-v-doma-na-zamestnik-predsedatelya-na-obshtinskiya-savet-v-burgas-bencho-benchev.html", "text": "Извършени са претърсвания и изземвания в дома на заместник-председателя на Общинския съвет в Бургас Бенчо Бенчев. Това съобщиха от пресцентъра на  Апелативна специализирана прокуратура . Специализираната прокуратура продължава процесуално-следствените действия срещу организираната престъпна група, действала на територията на Бургас и областта. \r\nДнес бяха извършени претърсвания и изземвания в дома на заместник-председателя на Общинския съвет в Бургас. В момента той е с наложено полицейско задържане до 24 часа. Специализираната прокуратура преценява събраните доказателства за евентуалната му съпричастност към неутрализираната ОПГ (както и на други лица, доведени от Република Турция) и повдигането на обвинения.", "date": "2018.08.05", "title": "Извършени са претърсвания и изземвания в дома на заместник-председателя на Общинския съвет в Бургас Бенчо Бенчев"}
{"url": "http://www.focus-news.net/news/2018/08/05/2553341/varna-normalno-se-osashtestvyava-dvizhenieto-po-republikanskata-patna-mrezha-na-teritoriyata-na-oblastta.html", "text": "Нормално се осъществява движението по републиканската пътна мрежа на територията на Варна и областта. Това съобщиха за  Радио „Фокус” – Варна  от „Пътна полиция”. Трафикът в посока София, Добрич и Бургас се осъществява без въведени допълнителни ограничения. До 20.00 часа е ограничено движението на моторни превозни средства над 12 тона по път I-9 Варна – Бургас. Спряно е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път от км 0+000 Девня до км 10+811 Суворово, както и от км 26+680 Вълчи дол до км 36+280 Суворово, като движението се осъществява с повишено внимание поради ремонтни дейности. \r\n4 катастрофи са обслужени от екипите на „Пътна полиция“ във Варна през днешния ден, уточниха от институцията. При инцидентите няма пострадали граждани, нанесени са материални щети по автомобилите. Към момента в града и областта няма регистрирани произшествия, които да затрудняват движението, както и информация за задръствания и тапи във връзка с интензивния трафик през летните месеци. От полицията апелират водачите да шофират с повишено внимание и съобразена скорост. \r\nМарияна ВАЛЕНТИНОВА", "date": "2018.08.05", "title": "Варна: Нормално се осъществява движението по републиканската пътна мрежа на територията на областта"}
{"url": "http://www.focus-news.net/news/2018/08/05/2553343/varna-obshtina-dalgopol-raboti-po-proekt-za-sazdavane-na-domashen-sotsialen-patronazh.html", "text": "Община Дългопол работи по нов социален проект – „Създаване на общинско социално предприятие – Домашен социален патронаж в община Дългопол“. Това съобщиха за  Радио „Фокус“ – Варна  от Община Дългопол. Проектът се осъществява с безвъзмездната финансова помощ на Оперативна програма „Развитие на човешките ресурси“ 2014-2020 и е на обща стойност 390 530 лева. Това е поредната стъпка, която общинска администрация прави, за да улесни достъпа до заетост на лицата от уязвимите групи, както и да осигури социална подкрепа на хората в неравностойно положение. Със средства по програмата помещенията в приземния етаж на Медицински център – Дългопол ще бъдат ремонтирани и оборудвани в съответствие с изискванията за достъпна среда и ще отговарят на материално-техническите условия за функциониране на предприятието. Освен за ремонтни дейности има предвидени средства за обучения и заплати на работещите в предприятието. Проектът е насочен към възрастните хора, които са в невъзможност да се обслужват сами. Ще бъдат обучени и назначени 11 социални асистенти, които да обслужват нуждаещите се потребители. За приготвянето на храната в домашния социален патронаж ще бъдат обучени и назначени 20 лица, представители на целевите групи в специалност „Работник в заведения за хранене и развлечения“. \r\nМарияна ВАЛЕНТИНОВА", "date": "2018.08.05", "title": "Варна: Община Дългопол работи по проект за създаване на Домашен социален патронаж"}
{"url": "http://www.focus-news.net/news/2018/08/05/2553345/sofiya-zatrudneno-e-dvizhenieto-po-okolovrastniya-pat-v-rayona-na-selo-kazichene-zadrastvane-se-e-obrazuvalo-i-v-dvete-posoki.html", "text": "Затруднено е движението по околовръстния път в района на село Казичене. Това съобщи слушател на  Радио „Фокус“ . Причина за това е протест на жителите на селото срещу проблеми с електрозахранването. В района има два полицейски автомобила, въпреки това задръстване се е образувало и в двете посоки. В посока АМ „Хемус“ задръстването е по-голямо, отколкото в посока АМ „Тракия“.", "date": "2018.08.05", "title": "София: Затруднено е движението по околовръстния път в района на село Казичене, задръстване се е образувало и в двете посоки"}
{"url": "http://www.focus-news.net/news/2018/08/05/2553344/pregled-na-mezhdunarodnite-novini-do-18-chasa-agentsiya-fokus.html", "text": "85-годишен мъж, който е бил лекуван в интензивното отделение на столичната болница „Евангелисмос“ с изгаряния от смъртоносните пожари през юли в Гърция, е починал в неделя, предава електронното издание на гръцкия вестник  Kathimerini . \r\nНеговата смърт повишава броя на потвърдените жертви до 90. По-рано в неделя беше съобщено, че 55-годишна жена е починала в същата болница в събота през нощта. \r\nОбщият брой на жертвите от пожарите, намиращи се в болница, е 37, от които седем са в интензивно отделение. Едно дете се лекува в болница „Агиа София“ и е в стабилно състояние. \r\nОт пожарните служби обявиха, че общият брой на жертвите включва и две неидентифицирани останки от хора, които не са били потърсени от роднини. \r\n***   Земетресение с магнитуд 7.0 по скалата на Рихтер е регистрирано в региона на остров Ломбок, Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 18:46 часа местно време (14:46 часа българско време) на дълбочина от 20 км. Епицентърът е на 46 км североизточно от град Матарам и на 427 км източно от град Сурабая. \r\n***  Земетресение с магнитуд 7.0 по скалата на Рихтер удари северния бряг на индонезийския остров Ломбок, който е популярна туристическа дестинация близо до Бали, в неделя, съобщиха от индонезийската метеорологична агенция, предава електронното издание на турския вестник  Daily Sabah . \r\nИндонезийската агенция за подпомагане при бедствия заяви, че земетресението е принудило властите да издадат предупреждение за цунами. \r\nВсе още няма информация за жертви или щети, причинени от земетресението. \r\nПрез миналата седмица силно и плитко земетресение отне живота на поне 14 души и рани повече от 160 на остров Ломбок. \r\n***   Второ земетресение, в рамките на около час, с магнитуд 5.6 по скалата на Рихтер е регистрирано в региона на остров Ломбок, Индонезия, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 19:49 часа местно време (15:49 часа българско време) на дълбочина от 20 км. Епицентърът е близо до предишното земетресение от 7.0 по скалата на Рихтер., на 27 км североизточно от град Матарам и на 399 км източно от град Сурабая. \r\nВсе още няма данни за жертви и материални щети. Издадено е предупреждение за цунами. \r\n***  Индонезия отмени предупреждението за цунами, което беше въведено след земетресението от 7.0 по скалата на Рихтер, което разтърси островите Бали и Ломбок в неделя, предава  Reuters . \r\nХанди Херюдитиаван, корпоративен секретар на „Ангкаса Пура 1“, която управлява летищата на Бали и Ломбок, заяви че и двете съоръжения функционират нормално, въпреки минималните щети. \r\n„И двете летища оперират нормално, а сега ги почистваме. Някои части на таваните са пропаднали, но никой не е ранен“, поясни той. \r\n***   Президентът на Хърватия Колинда Грабар-Китарович заяви, че не смята, че Хърватия и Сърбия някога ще се съгласят за миналото си, но че трябва „заедно да работят с цел по-добро бъдеще“, предава македонската електронна медия    „МКД“. \r\n„Не виждам някога да се съгласим с миналото си, но трябва да работим заедно, за по-добро бъдеще и за двете страни“, заяви Грабар-Китарович пред местни медии. \r\nПо-рано президентът на Сърбия Александър Вучич по случай операция „Буря“ от войните в бивша Югославия я сравни с преследването на Ане Франк по време на Втората световна война. Хърватският президент заяви, че това негово изявление „няма да промени нито историята, нито настоящето“. \r\n***  Двадесет и осем неправителствени организации, граждански инициативи и партии начело, с Янко Бачев от „Единствена Македония“, се обединиха за бойкотиране на референдума. Кампанията ще се води под лозунга „Македония бойкотира“, предава  Радио „Свободна Европа“  в македонската си редакция. \r\n„Тази битка е по-голяма и от предателството на властта. Ще попречим на промяната на името. Ще им остане предателството. Новата власт, която пристига, ще разчисти предателите, заяви Бачев. \r\nОрганизациите са формирали Кризисен щаб, който ще ръководи кампанията за бойкот на референдума. \r\n***  И демократичната фракция на ВМРО-ДПМНЕ е подписала меморандум за бойкотиране на референдума. По време на подписването в неделя е присъствал и Филип Петровски, бивш член на ВМРО-ДПМНЕ, който заяви че премиерът на страната Зоран Заев се опитва да използва най-голямата опозиционна партия за достигането на избирателния праг на референдума, предава македонската електронна медия  „Фокус“ . \r\n„От днес ще тръгнем от човек на човек, от роднина на роднина, от семейство на семейство, от врата на врата, от къща на къща, от вход на вход и ще предадем нашето послание, че Зоран Заев лъже и че Република Македония не трябва да променя конституционното си име. Зоран Заев лъже, всеки ден го прави. Излъга, че ако изгуби парламентарните избори ще подаде оставка. Не я подаде. Същото прави и сега. Ако изгубел на референдума, щял да подаде оставка. Няма да я подаде. Иска да използва ВМРО-ДПМНЕ, за да достигне избирателния праг. Няма да играем тази игра, ще бойкотираме. Референдумът трябва да пропадне, а на 30 септември пада и правителството на Заев“, заяви Петровски пред присъстващите. \r\n***  Никой от администрацията на президента Доналд Тръмп не си прави „илюзии“ за това, че Северна Корея наистина ще се откаже от ядрения си арсенал, заяви съветникът по национална сигурност на Белия Дом Джон Болтън, пише американското електронно издание  Politico . \r\nПрезидентът Тръмп изнася на Пхенян „майсторски урок за това как да се държи вратата отворена за някого“, заяви Болтън пред „Fox News“. \r\nКоментарът му идва, след като стана ясно че Тръмп е изпратил още едно писмо на севернокорейския лидер Ким Чен-ун. Двамата се срещнаха в Сингапур през юни. \r\n„Ще трябва да видим действия от севернокорейците, няма спор в това“, заяви Болтън, добавяйки че последните информации, че режимът може да извърши ядреното разоръжаване в рамките на година, произтичат от Ким Чен-ун, който е казал на Белия дом че ще реши в рамките на година дали ще се откаже от ядрените си оръжия. \r\nБолтън отказа да разкрие дали САЩ виждат доказателства за действията на Северна Корея за денуклеаризация. „За съжаление, не мога да говоря за разузнаване“. \r\nВъпреки това той заяви, че Тръмп „прави всичко, което може“, за да подчертае как животът би бил различен за режима, ако той се откаже от ядрения си арсенал. Тръмп върши „най-добрата работа на продавач, която може в това отношение“, поясни Болтън. \r\nСъщо говорейки пред „Fox News“, американският сенатор Марко Рубио (републиканец от щата Флорида) се усъмни, че нещо може да бъде постигнато. \r\n„Не вярвам, че той някога ще предаде ядрения си арсенал“, заяви Рубио по отношение на Ким Чен-ун, предричайки че севернокорейският лидер ще предложи „серия от едностранни отстъпки“, като унищожаване на съоръжения, които така или иначе вече не са потребни. \r\nРубио, който е част от сенатската комисия за разузнаване и международни отношения, заяви че Тръмп „се надява на най-доброто, но е подготвен за най-лошото“ и призова администрацията му да остане ангажирана към съюзниците в региона. \r\n***   Противопожарните екипи от Испания и Португалия с общи усилия се опитват да потушат горски пожар на границата между двете страни, предизвикан от обхваналите Западна Европа горещини, предава   Reuters. \r\nИспанските власти са издали предупреждение в южния регион Екстремадура за повишен риск от пожари. Огънят е обхванал горите край испанския град Бадайоз, където същия ден са измерени температури от над 43 градуса. \r\nОгънят все още не е поет под контрол по данни на испанската противопожарна служба. \r\n***", "date": "2018.08.05", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/08/05/2553336/prof-andrey-chernihov-arhitekt-v-klasiraniya-na-parvo-myasto-proekt-za-nov-tsentar-na-veliko-tarnovo-ima-savsem-nov-prochit-na-lokalnata-arhitekturna-traditsiya.html", "text": "В класирания на първо място проект в международния архитектурен конкурс „Ново сърце за Стария град“ за нов градски център на Велико Търново има съвсем нов и съвременен прочит на локалната архитектурна традиция. Това каза за  Радио „Фокус“ – Велико Търново  проф. Андрей Чернихов, архитект от Русия и член на международното жури, което оценява проектите в архитектурния конкурс за нов градски център на Велико Търново. „Има една мисъл на гуруто на съвременната архитектура – японеца Кендзо Танге, че традицията може да бъде жива, само ако непрекъснато се променя и обновява. Всеки нов обект разширява традицията. Хубаво е да се каже, че, може би, жителите на града с неговата традиция усещат вплитането ѝ с новото по съвършено различен начин в сравнение с гостите на града“, допълни архитектът. „Много е важно за Велико Търново как градът ще оцени предизвикателството на новия обект – Експозиционен център. Представете си една сграда – обикновен паралелепипед с четирискатен покрив от керемиди, тя не би предизвикала никакво възмущение. Но какъв е бил смисълът да се прави архитектурен конкурс? В класирания проект има съвсем нов прочит на локалната традиция. Сградата дава възможност да бъде дестабилизиран локалният език, за да го издигне на ново, по-високо равнище. Дали това ще се случи, зависи от местната власт и от обществото“, допълни проф. Чернихов. Той каза още, че това е определящо при реализиране на новия мастерплан върху територията на Старото военно училище. По думите му изграждането на модерен, иновативен и близък до традициите Експозиционен център не само ще обогати представата за Велико Търново като град, но ще го направи съпричастен към нива, които надвишават неговия мащаб. \r\nМария НЕДЕВА", "date": "2018.08.05", "title": "Проф. Андрей Чернихов, архитект: В класирания на първо място проект за нов център на Велико Търново има съвсем нов прочит на локалната архитектурна традиция"}
{"url": "http://www.focus-news.net/news/2018/08/05/2553347/predstoyashti-sabitiya-v-stranata-za-6-avgust-agentsiya-fokus.html", "text": "*** \r\nОт 09.45 часа министърът на труда и социалната политика Бисер Петков ще посети Дневен център за пълнолетни лица с увреждания - КСУ „Свети Георги“. От 10.30 часа е предвиден брифинг за журналистите в Дневния център. От 11.00 часа министърът ще посети и Дневен център за деца и младежи с увреждания „Св. Петка“. \r\n*** \r\nОт 09.00 часа в храм „Преображение Господне“ в кв. „Лозенец“ ще бъде отслужена архиерейска света литургия за големия християнски празник Преображение Господне.  \r\n*** \r\nОт 09.00 часа до 14.00 часа в кабинет № 108 на Катедра по инфекциозни болести на ВМА ще се проведат безплатни консултации и прегледи за лаймска болест и други инфекции, предавани при ухапване от кърлеж. \r\n*** \r\nОт 09.30 часа в Българска фондова борса на ул. „Три Уши“ 6, ет. 5, ще бъде даден официалният старт на търговията с акции на производителя на птиче месо Градус АД-Стара Загора. \r\n*** \r\nОт 10.00 часа Комисията за енергийно и водно регулиране (КЕВР) ще проведе открито заседание, по време на което ще обсъди заявление на „В.И.П. Енерджи България“ ООД за издаване на лицензия за дейността „търговия с електрическа енергия“, с включени права и задължения на „координатор на стандартна балансираща група“; заявление на „Езпада“ от Хърватия, за издаване на лицензия за дейността „търговия с електрическа енергия“; заявление на „Енергия Натуралис Инт.“ от Словения, за прекратяване на лицензия за „търговия с електрическа енергия“ и заявление с на „Фреа Акспо“ ЕООД за прекратяване на лицензия за „търговия с електрическа енергия“. \r\n*** \r\nОт 11.00 часа в Националния пресклуб на БТА ще се проведе трета открита дискусия по проблеми на адвокатурата. Модератор на събитието е адв. Светлозар Николов. \r\n*** \r\nОт 09.00 часа в благоевградския храм „Преображение Господне“ Неврокопският митрополит Серафим ще оглави архиерейска света Литургия по случай празника. \r\n*** \r\nОт 18.00 часа в зала „Ал. Г. Коджакафалията“ в Културен център „Морско казино“ ще бъде представена уникална изложба „Атон. Фотографии и гравюри от Света гора“.  \r\n*** \r\nОт 18.00 часа в МДТ „Константин Кисимов“ в голяма зала ще бъде представен детският спектакъл „Карлсон и дребосъчето“.  \r\n*** \r\nОт 16.00 часа до 17.30 часа в офиса на ГЕРБ – Враца на бул. „Демокрация“ №2 народният представител инж. Петя Аврамова ще се срещне с граждани.  \r\n*** \r\nОт 10.30 часа в художествената галерия ще се проведе лятна работилница за въображение.  \r\n*** \r\nОт 08.00 часа в Народно читалище „Йордан Йовков – 1870 г.“ ще се проведе летен детски център за игри и забавления.  \r\n*** \r\nОт 11.00 часа в Регионалния пресклуб на БТА ще се проведе прескоференция на   \r\nСпортен клуб по акробатика в Плевен на тема „Близо 50 деца остават без база за тренировки. Гонят ги от залата!“. \r\n*** \r\nОт 09.00 часа в храм „Св. Преображение Господне“ в кв. „Тракия“ Пловдивският митрополит Николай ще оглави Архиерейска света Литургия.  \r\n*** \r\nОт 09.00 часа в зала 2 на Окръжния съд ще се гледа делото срещу Иван Р., обвинен в причиняване на смърт по непредпазливост при управление на моторно превозно средство.  \r\n*** \r\nОт 13.30 часа в зала 2 на Окръжния съд ще се гледа делото срещу Милко А., обвинен в лихварство.  \r\n***  \r\nОт 10.00 часа в Детския отдел на Градската библиотека ще се проведе инициативата „Чудесата на България” – пътешествие без куфар до природния парк „Персина” и резервата „Сребърна”.  \r\n*** \r\nОт 10.00 часа в детския отдел на библиотека „Родина“ ще се проведе лятна детска академия.  \r\n*** \r\nОт 10.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 15.00 часа в тетевенския манастир ,,Свети Илия“ ще бъде отслужен молебен за здраве и благоденствие на жителите на община Тетевен от Негово Високопреосвещенство - ловчанския митрополит Гавриил. \r\n*** \r\nОт 17.00 часа пред Общината ще се проведе информационна кампания „Вашите права“ на Европейския потребителски център, който функционира към Комисията за защита на потребителите.", "date": "2018.08.05", "title": "Предстоящи събития в страната за 6 август (Агенция „Фокус“)"}
{"url": "http://www.focus-news.net/news/2018/08/05/2553346/prof-elena-kuteva-ansambal-filip-kutev-v-ramkite-na-festivala-folkloren-izvor-se-nablyudava-opit-za-vazproizvezhdane-na-traditsiya-s-mnogo-moshtno-poslanie.html", "text": "В рамките на Национален фолклорен фестивал „Фолклорен извор“ се наблюдава опит за възпроизвеждане на една традиция с много мощно послание. Това каза за  Радио „Фокус“ – Велико Търново  професор Елена Кутева, директор на Национален фолклорен ансамбъл „Филип Кутев“. Тя е член на журито, оценяващо участниците в осмото издание на успешния формат, който се провежда в свищовското село Царевец в четири поредни дни. „Фестивала се развива, което е прекрасно, защото виждаме, че има все повече и повече участници, така че фестивала просто върви много добре. Хубаво е, че се опитват на места да възстановяват това, което се помни от възрастните хора, тоест мъчат се да навлязат и възпроизведат традиционната фолклорна култура“, коментира проф. Кутева. Според нея фестивалът допринася за популяризирането на българския фолклор, не само в страната, но и по света. „Допринася, защото това, което се изпълнява, може да бъде чуто от представители на различни страни, а директната връзка - това което виждаш и чуваш в момента, има много по-силно като въздействие, отколкото чрез запис“, посочи проф. Кутева. \r\nТя обясни, че при класирането на участниците журито държи на ред неща. „Първо, групите са различни, има за автентичен и обработен фолклор. При обработения фолклор има значение това, какво е професионално занаятчийското ниво, така да го наречем. При автентичния фолклор следим дали стилистично е издържано изпълнението по отношение на съответната област, на съответното село и на това, което пеят или танцуват, това е най-важното. Не е без значение и с какви костюми се представят“, допълни проф. Кутева. \r\nМария НЕДЕВА", "date": "2018.08.05", "title": "Проф. Елена Кутева, Ансамбъл „Филип Кутев“: В рамките на фестивала „Фолклорен извор“ се наблюдава опит за възпроизвеждане на традиция с много мощно послание"}
{"url": "http://www.focus-news.net/news/2018/08/05/2553348/the-hill-donald-tramp-e-na-pat-da-vazobnovi-sanktsiite-varhu-iran.html", "text": "Администрацията на президента Доналд Тръмп е готова в понеделник да възобнови първата партида от санкции върху Иран, след като през май САЩ се оттеглиха от ядреното споразумение с Техеран, пише американското електронно издание  The Hill . \r\nПо-значителният транш от санкции, включително тези върху продажбата на петрол, няма да влязат сила чак до ноември. \r\nНо този ход отправя сериозно послание, казвайки на бизнесите, европейските съюзници и Иран, че президентът Тръмп е сериозен в намерението си да държи САЩ извън това, което той нарече „най-лошата сделка, договаряна някога“. \r\nВместо да възобнови санкциите незабавно още през май, администрацията на Тръмп даде на компаниите, правещи бизнес с Иран, два „преходни“ периода. \r\nОт май насам представители на администрация оставиха вратата отворена за противниците на санкциите, но работеха за да убедят бизнесите да прекратят отношенията си с Иран и предупредиха, че няма да се поколебаят да санкционират дори тези бизнеси от страни-съюзнички. \r\nНай-значителният преходен период е 180-дневен, който приключва на 4 ноември. Санкциите, които се очаква да се възобновят на тази дата, са насочени към енергийния и банков сектор на Иран. \r\nВ понеделник свършва другият, по-кратък преходен период от 90 дена, след който САЩ могат да санкционират транзакции с щатски долари, търговия в злато и ценни метали, преки или косвени продажби на графит, сурови или полуготови метали, както и автомобилния сектор на Иран. \r\nВ допълнение, лицензите за износ на търговски самолети към Иран, както и приложимите към тях части и услуги, ще бъдат анулирани. \r\nГоляма част от санкциите от първата партида са „сравнително непретенциозни неща“, заяви Ричард Нефю, бивш главен заместник-координатор за санкционната политика в държавния департамент при управлението на бившия президент Барак Обама. \r\n„По отношение на практичното въздействие, те ще бъдат повече символични, отколкото нещо друго“, добави Люк Кофи, директор на център „Алисон“ за международна политика към консервативната „Heritage Foundation“. \r\nНефю подчерта санкциите върху автомобилите като едни от най-значителните в пакета, тъй като Иран е имал амбиции автомобилният износ да се превърне в по-голяма част от икономиката му. \r\nВъпреки че санкциите за понеделник не са предназначени да бъдат „осакатяващ удар върху иранската икономика“, те все пак изпращат послание, смята Нефю. \r\nСанкциите се възобновяват, след като Доналд Тръмп първо заплаши, а в последствие изрази готовност за среща с иранския президент Хасан Роухани, и докато Пентагонът наблюдава иранските военни учения в Персийския залив.  Йонислав Дочев", "date": "2018.08.05", "title": "The Hill: Доналд Тръмп е на път да възобнови санкциите върху Иран"}
{"url": "http://www.focus-news.net/news/2018/08/05/2553352/varna-nad-11-000-leva-sa-prihodite-prez-yuli-ot-kratkovremenno-parkirane-v-sinyata-zona-v-grada.html", "text": "Над 11 000 лева са събрани през юли от кратковременно паркиране в „синята зона“ във Варна. Това съобщи за  Радио „Фокус“ – Варна  управителят на предприятието „Паркинги и синя зона“ Младен Иванов. По думите му има и постъпления от над 100 000 лева от фирми и живущи в централния район. Парите са от подадените над 1600 заявления за локално платено паркиране. Очаква се след 13 август, когато реално ще заработи зоната и ще се налага техническо средство тип „скоба“, тези приходи да нараснат, обясни Младен Иванов. \r\nДиана СТОЕВА", "date": "2018.08.05", "title": "Варна: Над 11 000 лева са приходите през юли от кратковременно паркиране в „синята зона“ в града"}
{"url": "http://www.focus-news.net/news/2018/08/05/2553353/the-jerusalem-post-benyamin-netanyahu-nyama-da-promeni-pozitsiyata-si-po-otnoshenie-na-zakona-za-natsionalnata-darzhava-vapreki-kritikite-i-demonstratsiite.html", "text": "Масовата демонстрация на израелските друзи в Тел Авив в събота вечер, насочена срещу Закона за националната държава, не е успяла да накара министър-председателя на Израел Бенямин Нетаняху да се откаже от него, пише израелското електронно издание  The Jerusalem Post . \r\n„Без Закона за националната държава е невъзможно да се гарантира на бъдещите поколения, че Израел ще бъде националната държава на евреите“, заяви той. Нетаняху добави, че законът не е навредил – нито пък някой има намерение да вреди – на индивидуалните права на малцинствата, живеещи в страната. \r\nТой заяви, че Израел е еврейска и демократична държава и че демократичната природа на страната е закотвена в редица закони, включително в основния такъв. Законът за националната държава е бил нужен, за да съхрани еврейската природа на държавата, поясни Нетаняху. \r\n„Законът за националната държава на първо място запазва Законът за завръщане и го качва на следващото ниво – този закон, разбира се, дава автоматично право на евреите, и не само на тях, да имигрират към Израел и да получат гражданство“, заяви премиерът. \r\nЗаконът, добави той, „предотвратява експлоатацията на клаузата за събиране на семейства, която доведе до приемането на десетки хиляди палестинци от Договорите от Осло насам и този закон помага за предотвратяването на по-нататъшното влизане в Израел на палестинци без надзор. Този закон може да ни помогне да блокираме и бъдещи недоброжелатели от влизане в страната“. \r\nПо отношение на разпаления протест на друзите, Нетаняху заяви че „дълбоките връзки с друзката общност и нашият ангажимент към тях е ключов“, и като резултат от това „ние ще създадем специална министерска комисия, за да продължим тази връзка и ангажимент“. \r\nТой добави, че „ние ще отдадем чест и на тези, които служат в израелските отбранителни сили и сили за сигурност от всички религии и членове на всички общности“.  Йонислав Дочев", "date": "2018.08.05", "title": "The Jerusalem Post: Бенямин Нетаняху няма да промени позицията си по отношение на Закона за националната държава, въпреки критиките и демонстрациите"}
{"url": "http://www.focus-news.net/news/2018/08/05/2553350/gd-granichna-politsiya-intenziven-e-trafikat-za-leki-avtomobili-na-vhod-na-vsichki-punktove-po-granitsata-s-rumaniya.html", "text": "Интензивен е трафикът за леки автомобили на вход на всички гранични контролно-пропускателени пунктове по границата с Румъния. Това съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\", трафикът е интензивен на вход и изход за леки автомобили. На българо-гръцката граница на ГКПП \"Кулата\" и ГКПП \"Маказа\" трафикът е интензивен на изход и на вход. На българо-турската граница трафикът е интензивен на ГКПП \"Капитан Андреево\" за товарни автомобили на изход. На българо-македонската граница трафикът е нормален на всички гранични контролно-пропускателни пунктове.  \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.05", "title": "ГД \"Гранична полиция\": Интензивен е трафикът за леки автомобили на вход на всички пунктове по границата с Румъния"}
{"url": "http://www.focus-news.net/news/2018/08/05/2553355/burgas-intenzivno-e-dvizhenieto-na-motorni-prevozni-sredstva-v-oblastta.html", "text": "Интензивно е движението на моторни превозни средства в област Бургас, предаде репортер на  Радио „Фокус“-Бургас . Натоварен е трафикът от Слънчев бряг към Бургас и от Созопол към Бургас. Водачите да се движат с повишено внимание и съобразена скорост. \r\nИнтензивно е движението и по основните бургаски улици и булеварди. По-натоварен е трафикът по булевардите „Демокрация“,  „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ , както и в посока от и към жилищен комплекс „Меден Рудник“. По-интензивен е трафикът и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.08.05", "title": "Бургас: Интензивно е движението на моторни превозни средства в областта"}
{"url": "http://www.focus-news.net/news/2018/08/05/2553325/kathimerini-pravitelstvoto-na-gartsiya-obmislya-smyana-na-nachalnitsite-na-politsiyata-i-pozharnite-sluzhbi.html", "text": "Правителството на Гърция обмисля да смени началниците на полицията и пожарните служби, след публичните протести заради справянето със смъртоносните пожари, които опустошиха източната част на Атика на 23 юли, пише електронното издание на гръцкия вестник  Kathimerini . \r\nСпоред информациите се очаква изявление след като правителственият съвет по външни работи и отбрана проведе заседание по-късно в неделя или в понеделник сутрин. \r\nВ петък гръцкият министър на гражданската защита Никос Тоскас подаде оставката си. Опозиционната „Нова демокрация“ определи хода като закъснял да задоволи обществеността. Задълженията на Тоскас бяха прехвърлени на вътрешния министър Панос Скурлетис. \r\nВ неделя беше обявена смъртта на 85-годишен мъж, който е бил лекуван от изгарянията си в столична болница. По този начин броят на жертвите от пожарите достигна до 90 души.  Йонислав Дочев", "date": "2018.08.05", "title": "Kathimerini: Правителството на Гърция обмисля смяна на началниците на полицията и пожарните служби"}
{"url": "http://www.focus-news.net/news/2018/08/05/2553351/zam-glavniyat-prokuror-ivan-geshev-dimitar-zhelyazkov-e-preminal-ot-gartsiya-v-turtsiya-s-avtomobil-registriran-na-firma-na-obshtinskiya-savetnik-bencho-benchev.html", "text": "Димитър Желязков е преминал от Гърция в Турция с автомобил, регистриран на фирма на общинския съветник Бенчо Бенчев. Това каза по време на брифинг заместник главният прокурор Иван Гешев, предаде репортер на  Агенция „Фокус“ . „Днес продължават действията по досъдебното производство. Бяха претърсени може би над 30 различни адреса, включително и офиси на фирми, които са свързани с ръководителя на организираната престъпна група – Димитър Желязков, който към момента се намира в турския арест. Всичките фирми естествено неофициално са свързани с него - и за нас, а и за гражданите не е тайна, че са на различни поставени лица. Бяха извършени претърсвания и по домашни адреси и на лица, които в края на вчерашния ден бяха предадени на МВР от турските власти“, обясни Гешев. \r\nТой поясни, че турските власти са преценили, че тези лица представляват проблем за тяхната национална сигурност, тъй като пребивават едновременно с лице, което се издирва от Интерпол за участие в организирана престъпна група. „Това, което е установено към момента, е, че лидерът на тази група на 3 август в 19.09 ч. е минал от Гърция в Турция. Тоест, няколко часа след издаването на европейската заповед за арест той преминава границата на ГКПП „Ипсала“ и влиза в Турция с лек автомобил, който е на фирма, чийто управител и собственик е общински съветник от Бургас – Бенчо Бенчев. Задържан е в малките часове на деня в събота в стая, като всички стаи, в които са задържани лицата, са регистрирани на общинския съветник плюс още едно лице. Желязков не е бил регистриран в тези стаи, което е съвсем умишлено“, коментира Гешев. \r\nНа въпрос дали може да бъде повдигнато обвинение за укривателство, той отговори: „В началото на утрешния ден прокурорите от Специализираната прокуратура ще анализират проведените разпити и ще преценят дали има доказателства за отделно досъдебно производство за т.нар. лично укривателство. В случай, че се констатират такива обстоятелства, в рамките на следващия ден отделеното досъдебно производство ще бъде изпратено на компетентната прокуратура“. \r\nЦветилена СИМЕОНОВА", "date": "2018.08.05", "title": "Зам. главният прокурор Иван Гешев: Димитър Желязков е преминал от Гърция в Турция с автомобил, регистриран на фирма на общинския съветник Бенчо Бенчев"}
{"url": "http://www.focus-news.net/news/2018/08/05/2553357/sport-manchestar-siti-pobedi-chelsi-s-20-i-specheli-kamyuniti-shiyld.html", "text": "Шампионът на Англия Манчестър Сити победи носителят на Купата на ФА Челси с 2:0 в двубоя за суперкупата „Къмюнити Шийлд“. Попаденията за английския шампион отбеляза аржентинският нападател Серхио Агуеро в 13-ата и 58-ата минута. Мачът за суперкупата е и официалното откриване на футболния сезон в Англия. Двубоите от „Висшата лига“ започват от следващата седмица, като откриващият мач ще бъде на 10 август между Манчестър Юнайтед и Лестър Сити.", "date": "2018.08.05", "title": "Спорт: Манчестър Сити победи Челси с 2:0 и спечели „Къмюнити Шийлд“"}
{"url": "http://www.focus-news.net/news/2018/08/05/2553358/varna-chuzhdentsite-s-postoyanen-adres-v-tsentara-i-sobstven-avtomobil-mogat-da-podavat-zayavleniya-za-parkirane-v-sinya-zona-v-grada.html", "text": "Чужденците, които имат постоянен адрес в центъра на Варна и притежават собствен автомобил също могат да подават заявления за преференциално паркиране в „синята зона“ в града. Това коментира за  Радио „Фокус“ – Варна  управителят на дружеството „Паркинги и синя зона“ Младен Иванов. По думите му единственото условие е автомобилът да е регистриран на тяхно име. Процедурата по обработване на заявленията се забавя повече отколкото за българските граждани заради проверката, която се прави в сектор „Миграция“ в МВР. Според Младен Иванов забавянето не е голямо. \r\nДиана СТОЕВА", "date": "2018.08.05", "title": "Варна: Чужденците с постоянен адрес в центъра и собствен автомобил могат да подават заявления за паркиране в „синя зона“ в града"}
{"url": "http://www.focus-news.net/news/2018/08/05/2553361/nimh-utre-shte-bade-goreshto-s-maksimalni-temperaturi-mezhdu-30-i-35.html", "text": "През нощта ще бъде ясно и почти тихо, а утре отново слънчево, в следобедните часове с временни увеличения на облачността. Горещо време с максимални температури между 30° и 35°, в София около 30°. Такава е прогнозата за времето на Националния институт по метеорология и хидрология (НИМХ), съобщи за  Агенция „Фокус”  дежурният синоптик Христо Христов. \r\nАтмосферното налягане през деня слабо ще се понижи и ще бъде близко до средното за месеца.   \r\nНад Черноморието също ще бъде слънчево. Ще духа бриз. Максималните температури ще са 29°-31°. Температурата на морската вода е 26°-27°. Вълнението на морето ще бъде 1-2 бала.   \r\nНад планините ще бъде слънчево, след обяд с временни увеличения на облачността, но валеж е малко вероятен. Ще духа слаб вятър, предимно от североизток. Максималната температура на височина 1200 метра ще е около 24°, на 2000 метра – около 16°. \r\nПрез следващите дни ще бъде почти без валежи. Ще е слънчево, около и след обяд - с временни увеличения на облачността. Във вторник по-късно през деня на отделни места в североизточните и в централните планински райони ще превали и прегърми, а около средата на седмицата краткотрайни валежи с гръмотевици са възможни и в останалата част от страната, на повече места в източните и планинските райони. От средата на седмицата в Дунавската равнина и източните райони ще духа слаб до умерен вятър от изток-североизток. Дневните температури съвсем слабо ще се понижат.", "date": "2018.08.05", "title": "НИМХ: Утре ще бъде горещо, с максимални температури между 30° и 35°"}
{"url": "http://www.focus-news.net/news/2018/08/05/2553356/zam-glavniyat-prokuror-ivan-geshev-sled-kato-uspyahme-da-namerim-dimitar-zhelyazkov-za-edin-den-v-turtsiya-ne-mislya-che-obshtinskiyat-savetnik-ot-nesebar-peyko-yankov-shte-e-problem.html", "text": "ИСлед като успяхме да намерим Димитър Желязков за един ден в Турция, не мисля, че общинският съветник от Несебър Пейко Янков ще е проблем. Това каза по време на брифинг заместник главният прокурор Иван Гешев, предаде репортер на  Агенция „Фокус“ . \r\n„Едно от лицата, което издирвахме от Испания, се е предало днес на органите на досъдебното производство – хванал си е самолета и се е прибрал човекът, като е видял за какво става въпрос. Привлечен е в качеството си на обвиняем“, обясни Гешев \r\nНа въпрос дали е открит общинският съветник от Несебър Пейко Янков, който също се издирва за предполагаемо участие в организираната престъпна група, той отговори: „Най-странното в цялата ситуация е, че доста хора с доста сериозно криминално досие се предадоха. А той човекът явно или не гледа телевизия, или въпреки че е от „Сила“, не е достатъчно силен и се притеснява да се яви пред българското правосъдие. Не считам, че това е проблем. Мисля, че много бързо ще бъде намерен. След като успяхме да намерим Димитър Желязков за един ден в Турция, не мисля, че Пейко Янков ще е някакъв съществен проблем. Не е и в негов интерес да продължава този процес, защото това не се цени добре в рамките на определени производства“. \r\nНа въпрос дали Янков се издирва само в страната, Гешев отговори: „Мисля, че има и европейска заповед за арест“. \r\nЦветилена СИМЕОНОВА", "date": "2018.08.05", "title": "Зам. главният прокурор Иван Гешев:  След като успяхме да намерим Димитър Желязков за един ден в Турция, не мисля, че общинският съветник от Несебър Пейко Янков ще е проблем"}
{"url": "http://www.focus-news.net/news/2018/08/05/2553363/veliko-tarnovo-nad-600-godishna-e-istoriyata-na-manastira-pokrov-bogorodichen-v-svishtov.html", "text": "Над 600-годишна е историята на манастира „Покров Богородичен“ в Свищов. Той е построен през 13 век. Това каза за  Радио „Фокус“ – Велико Търново  игуменът отец Христо Павлов. Той допълни, че манастирът е бил многократно опожаряван и унищожаван по време на османското владичеството. Сградата, в която днес се служи, е построена през 19 век, като за основа е използвана каменна колона, останала от първата църква. Отец Христо посочи, че преди Освобождението в манастира са се събирали съзаклятниците и борците за национално освобождение – Васил Левски, Г. С. Раковски, Хаджи Димитър, Филип Тотю и други. Манастирът има скривалище и авариен изход, откъдето те са бягали при обсада. Преди Освобождението игумен е бил отец Агапий, който бил напълно посветен в комитетските дела на свищовските съзаклятници. Днес неговото име може да се прочете върху паметната плоча, намираща се близо до манастира. Отец Христо посочи, че към основната сграда на манастира има и малък параклис, построен със средства от благодетелката на храма покойната вече Добра Недялкова – почетен гражданин на Свищов. В двора на обителта се намира и параклис на Трифон Иванов. „Той идваше често тук приживе. Всяка година на 13 февруари му правим панихида. Събират се много хора. Параклисът е изграден изцяло от метал като символ на това, че той бе „железният защитник“ на националния отбор“, допълни отец Христо Павлов. \r\nНадежда КРЪСТЕВА", "date": "2018.08.05", "title": "Велико Търново: Над 600-годишна е историята на манастира „Покров Богородичен“ в Свищов"}
{"url": "http://www.focus-news.net/news/2018/08/05/2553359/ria-novosti-pokushenieto-na-nikolas-maduro-e-bilo-gotveno-polovin-godina.html", "text": "Министърът на съобщенията и информацията на Венецуела Хорхе Родригес заяви пред  РИА Новости , че покушението на президента Николас Мадуро е било готвено половин година. \r\n„Бързата реакция от страна на службите за сигурност на президента Мадуро не само му позволиха да се евакуира, но и да бъдат хванати няколко изпълнителя още на самото местопрестъпление… Сега те обсъждат всичките детайли на тази операция, която е била готвена поне шест месеца“, заяви Родригес.  Йонислав Дочев", "date": "2018.08.05", "title": "РИА Новости: Покушението на Николас Мадуро е било готвено половин година"}
{"url": "http://www.focus-news.net/news/2018/08/05/2553349/zam-glavniyat-prokuror-ivan-geshev-dimitar-zhelyazkov-ne-e-strahliv-i-ne-mislya-che-ima-reputatsionni-problemi-da-se-yavi-pred-balgarskoto-pravosadie.html", "text": "Димитър Желязков не е страхлив и не мисля, че има репутационни проблеми да се яви пред българското правосъдие. Това каза по време на брифинг заместник главният прокурор Иван Гешев, предаде репортер на  Агенция „Фокус“ . \r\nТой поясни, че в петък е подписал молба за международно издирване на Димитър Желязков. „Процедурата за екстрадиция е задвижена, оттук нататък предстоят само определени формалности, които са свързани с комплектоване на документи, което мисля, че ще стане в максимално кратки срокове“, коментира Гешев. \r\nНа въпрос дали Желязков ще предпочете да се върне или да остане в Турция и да има дело за екстрадиране, той отговори: „Нямам такава информация, мога само да предположа. Не мисля, че г-н Желязков ще държи да има дело за екстрадиция в Турция. Едно мога да кажа – независимо какво мислим за този човек, той не е страхлив и няма репутационни проблеми да се яви пред българското правосъдие за разлика от някои други хора, които се намират в съседни на България държави. Даже това е негов репутационен плюс за разлика от други хора. Отделно бизнесът му налага личното му присъствие, така че нямам съмнения, че ще изяви съгласие да се яви пред българския съд“, обясни Гешев. \r\nЦветилена СИМЕОНОВА", "date": "2018.08.05", "title": "Зам. главният прокурор Иван Гешев: Димитър Желязков не е страхлив и не мисля, че има репутационни проблеми да се яви пред българското правосъдие"}
{"url": "http://www.focus-news.net/news/2018/08/05/2553365/ivan-stoyanov-op-chistota-plovdiv-vsichki-risunki-po-sklonovete-na-danoviya-halm-v-grada-sa-pochisteni.html", "text": "Всички рисунки по склоновете на Дановия хълм в Пловдив са почистени и за първи път от години сиенитните скали на тепето са възстановили своя естествен вид. Това каза за  Радио „Фокус“ – Пловдив  директорът на ОП „Чистота“ Иван Стоянов. По думите му работата по почистване е продължила повече от месец. „Вложихме много труд и усилия. С вишка изкачвахме работниците до най-големите височини, за да почистим тази природна забележителност от белезите на самодейни творчески изяви“, каза Стоянов. Директорът на ОП „Чистота“ препоръча на родителите да упражняват повече контрол върху децата си през свободното време, защото повечето „драскачи“ са в тийнейджърска възраст. Той напомни, че почистването на тепето започна още през май, а в началото на юни беше премахнат и последният щрих от Часовниковата кула. Междувременно обаче се появиха и нови драсканици. От общинското предприятие призовават гражданите да пазят. \r\nОт тази сутрин екипи са започнали да чистят фасадите на сгради в реконструирания участък на бул. „Руски“. \r\nТони МИХАЙЛОВ", "date": "2018.08.05", "title": "Иван Стоянов, ОП „Чистота“-Пловдив: Всички рисунки по склоновете на Дановия хълм в града са почистени"}
{"url": "http://www.focus-news.net/news/2018/08/05/2553366/sofiya-lek-avtomobil-se-e-preobarnal-po-tavan-v-rayona-na-30-km-na-am-trakiya-v-posoka-burgas.html", "text": "Лек автомобил с марка „Фиат“ 500 се е преобърнал по таван в района на 30 км на АМ „Тракия“ в посока Бургас, предаде репортер на  Агенция „Фокус“ . На мястото на инцидента има полицейски патрул и екип на „Пътна помощ“. Движението в района не е затруднено, но шофьорите трябва да карат с повишено внимание. \r\nИнтензивно е движението по магистралата в посока столицата.  „Фокус“  призовава водачите да бъдат толерантни на пътя и да карат със скорост, съобразена с пътната обстановка.", "date": "2018.08.05", "title": "София: Лек автомобил се е преобърнал по таван в района на 30 км на АМ „Тракия“ в посока Бургас"}
{"url": "http://www.focus-news.net/news/2018/08/05/2553368/pazardzhik-pravitelstvoto-otpusna-450-000-leva-na-obshtina-sarnitsa-za-remont-na-kanalizatsionnata-mrezha.html", "text": "Правителството отпусна 450 000 лева на Община Сърница за ремонт на канализационната мрежа, съобщи за  Радио „Фокус“ – Пазарджик  Неби Бозов, кмет на родопската община. Сумата е преведена към проект – „Реконструкция, ремонт и рехабилитация на съществуваща канализационна мрежа на улици в Сърница“. Става въпрос за улиците в така наречия „Нов квартал“ на родопския град, за които беше осигурено европейско финансиране за асфалтиране. „Намерението ни е да подменим проблемните участъци, а където е необходимо и ще се доизгради канализационната мрежа преди да се асфалтират улиците“, уточни Бозов. Той допълни, че пътната мрежа в общината е в сравнително добро състояние, изцяло рехабилитиран е и пътят Сърница-Велинград. \r\nАлбена ЖИЛЕКОВА", "date": "2018.08.05", "title": "Пазарджик: Правителството отпусна 450 000 лева на Община Сърница за ремонт на канализационната мрежа"}
{"url": "http://www.focus-news.net/news/2018/08/05/2553367/sport-yuventus-e-otchel-rekordni-prodazhbi-na-flanelkite-na-kristiano-ronaldo.html", "text": "Ювентус е отчел рекордни продажби на фланелки с номера и името на новата звезда на отбора Кристиано Роналдо. Въпреки, че той все още не е дебютирал в официален мач, неговото име вече носи финансови печалби на клуба от Торино. За последното тримесечие са били продадени близо 55 хиляди фланелки, което е донесло на Ювентус печалба от 6.3 милиона евро. Ако тенденцията се запази клубът може да спечели само от продажбата на тениски на Роналдо близо 60 милиона евро в рамките на една календарна година.", "date": "2018.08.05", "title": "Спорт: Ювентус е отчел рекордни продажби на фланелките на Кристиано Роналдо"}
{"url": "http://www.focus-news.net/news/2018/08/05/2553369/predstoyashti-mezhdunarodni-sabitiya-za-6-avgust-agentsiya-fokus.html", "text": "САЩ ще възобновят част от санкциите си върху Иран, след оттеглянето на страната от ядреното споразумение. \r\n***  Продължава разследването на опита за убийство на венецуелския президент Николас Мадуро. \r\n*** Проследяване на ситуацията между Косово и Сърбия, след като на 4 август изтече крайният срок за учредяване на Асоциацията на сръбските общини и Прищина отказа да го узакони. \r\n***  Крайният срок, поставен от профсъюза на германските пилоти за предложение от „Райънеър“ за повишаване на заплатите и подобряване на условията на труд, за да бъдат избегнати нови стачки. \r\n***", "date": "2018.08.05", "title": "Предстоящи международни събития за 6 август (Агенция \"Фокус\")"}
{"url": "http://www.focus-news.net/news/2018/08/05/2553364/afp-zemetresenieto-v-indoneziya-e-otnelo-zhivota-na-pone-19-dushi.html", "text": "Земетресението с магнитуд 7.0 по скалата на Рихтер, което разтресе индонезийския остров Ломбок в неделя, е отнело живота на поне 19 души, ранило е десетки други и е причинило сериозни щети по сградите, предава  AFP . \r\n„Последната информация, която имаме, е че 19 души са загинали в болницата „Танюнг“ (Северен Ломбок)“, заяви Агус Хендра Санджая, говорител на издирвателните и спасителни екипи на град Матарам, пред AFP. \r\nСред загиналите е и едногодишно дете и 72-годишен човек, добави тя. \r\nГрад Матарам беше най-близо до епицентъра на земетресението, на разстояние от по-малко от 50 км.  Йонислав Дочев", "date": "2018.08.05", "title": "AFP: Земетресението в Индонезия е отнело живота на поне 19 души"}
{"url": "http://www.focus-news.net/news/2018/08/05/2553362/sputnik-kanadskiyat-iznos-kam-sasht-e-dostignal-rekordni-tsifri-vapreki-targovskite-sporove.html", "text": "Канадската икономика разкрива смайващи показатели през юни, месецът в който стоманените мита на президента на САЩ Доналд Тръмп влязоха в сила, предава  Sputnik . \r\nИзносът на Канада към САЩ е нараснал с 2.5 процента през юни до рекордните 37.1 милиарда долара, предимно заради повишаването на износа на леки автомобили и леки камиони, обявиха от държавната статистическа агенция в петък. \r\nМеждувременно през юни, вносът на американски стоки в Канада се е покачил с 0.3 процента до 32.0 милиарда долара. Като резултат от това, търговският излишък на Канада със САЩ е нараснал от 3.3 милиарда долара през май до 4.1 милиарда долара през юни. \r\nЦифрите идват покрай надигащия се търговски сблъсък между северноамериканските търговски партньори, разпален от решението на Вашингтон да наложи санкции върху вноса на алуминий и стомана от Канада, Мексико и Европейския съюз. \r\nКанада отвърна с 16.6 милиарда долара в ответни мита върху редица американски стоки като бира, кафе, уиски и портокалов сок.  Йонислав Дочев", "date": "2018.08.05", "title": "Sputnik: Канадският износ към САЩ е достигнал рекордни цифри, въпреки търговските спорове"}
{"url": "http://www.focus-news.net/news/2018/08/05/2553373/veliko-tarnovo-lovno-ribarsko-druzhestvo-sokol-1884-shte-otbelezhi-praznika-na-balgarskiya-lovets-6-avgust.html", "text": "Празника на българския ловец – 6 август, ще отбележи Ловно-рибарско дружество „Сокол 1884“ – Велико Търново, съобщиха от  Дружеството . На Стрелбищен комплекс „Картала“ в града ще се проведе турнир по ловна стрелба. От 12.00 часа е награждаването на победителите, а от 13.00 часа ще бъде представена книгата „От началото до наши дни“. Предвиден е и празничен обяд и музикална програма. С празничната програма ловците ще отбележат и седмицата на лова и опазване на дивеча в навечерието на ловен сезон 2018/2019 година.", "date": "2018.08.05", "title": "Велико Търново: Ловно-рибарско дружество „Сокол 1884“ ще отбележи Празника на българския ловец – 6 август"}
{"url": "http://www.focus-news.net/news/2018/08/05/2553370/kyustendil-znachimi-godishnini-shte-badat-otbelyazani-prez-mesets-avgust-v-dupnitsa.html", "text": "Значими годишнини ще бъдат отбелязани през месец август в Дупница. Това съобщиха за  Радио „Фокус” – Кюстендил  от отдел „Култура” към Община Дупница. На 10 август ще се проведе тържествено събрание по повод 160 години от рождението на генерал Георги Тодоров. Събитието се организира от Община Дупница, Исторически музей – Дупница, Съюза на офицерите и сержантите от запаса и резерва, читалище „Георги Тодоров”. Началният час е от 17.30 часа в заседателната зала на Община Дупница. Присъстващите ще си спомнят за легендарния командир на Седма Рилска дивизия и командващ Втора Българска армия – генерал Георги Тодоров. На 10 август в село Крайници ще бъдат отбелязани 150 години от смъртта на Хаджи Димитър. Организатор на събитието, което започва в 14.00 часа, е читалище „Развитие”. На 27 август читалището в село Крайници ще отбележи и 190 години от рождението на Христо Г. Данов, български възрожденски учител и книжовник, родоначалник на книгоиздаването. \r\nВенцеслав ИЛЧЕВ", "date": "2018.08.05", "title": "Кюстендил: Значими годишнини ще бъдат отбелязани през месец август в Дупница"}
{"url": "http://www.focus-news.net/news/2018/08/05/2553375/pazardzhik-uvelichavat-se-chuzhdestrannite-turisti-v-grad-sarnitsa.html", "text": "Увеличават се чуждестранните туристи в град Сърница, каза за  Радио „Фокус“ – Пазарджик  Неби Бозов, кмет на Община Сърница. Има много руски гости, но основно посетителите в родопския град са от Турция. „Опитваме се да привличаме чужденците с атрактивни туристически услуги, като в последните години развитието на района в това отношение е видимо”, коментира Бозов. Според него най-сериозен остава проблемът с добрата инфраструктура. „В града е подменена цялостната вътрешна водопроводна мрежа и на този етап нямаме нарушения на водоподаването. По-сложно е обаче положението с пътищата и особено с пътя за град Доспат, който е в окаяно състояние и за който са предвидени само частични изкърпвания. Хотелиерите в града също се притесняват и са на мнение, че проблемната инфраструктура може да провали туристическия сезон”, каза още Неби Бозов. \r\nАлбена ЖИЛЕКОВА", "date": "2018.08.05", "title": "Пазарджик: Увеличават се чуждестранните туристи в град Сърница"}
{"url": "http://www.focus-news.net/news/2018/08/05/2553371/chez-mrezhata-ni-v-kazichene-e-v-dobro-tehnichesko-sastoyanie.html", "text": "ЧЕЗ Разпределение поддържа мрежата, която захранва Казичeне, в добро техническо състояние. Компанията ще продължи да предприема мерки, за да сведе до минимум прекъсванията на електрозахранването заради трети страни. Това се посочва в  позиция на ЧЕЗ . \"Фокус\" публикува позицията на дружеството без редакторска намеса: \r\nЧЕЗ Разпределение извършва регулярни проверки и анализи на броя прекъсвания на електрозахранването и причините за тях в Казичене. Увеличение на броя прекъсвания са регистрирани през последния един месец. \r\nСмущенията се дължат на аварии в чужди съоръжения, които не са собственост на дружеството, на зачестилите бури, които активират защитите по мрежата, както и на последващи действия на ЧЕЗ Разпределение вследствие на тези събития.  \r\nКомпанията вече извършва обход и оглед на всички чужди съоръжения и изготвя предписания на собствениците, като при неизпълнение на предписанията в указания срок - до края на месец август - дружеството ще бъде принудено да изключи от мрежата нередовните съоръжения.  \r\nЧЕЗ Разпределение проведе извънреден обход по електропроводите, които захранват Казичене, заснемане с термовизионна камера и ултразвуков детектор на всички съоръжения, и отстрани констатираните забележки. Извършено е и кастрене по мрежата, монтирани са автоматизирани съоръжения, с цел много по-бързото локализиране на поредени участъци и въстановяване на електрозахранването на клиентите. Предстои профилактика на трафопостовете. \r\nПрез 2017 и 2018 г. в района са инвестирани 270 000 лв., подменени са 90 изолатора, 160 кг. проводници и 3 стълба, монтирани са дистанционно управляеми апарати. Предстои въвеждане в експлоатация на нов трафопост в с. Кривина, на стойност 142 хил. лв.  \r\nЧЕЗ Разпределение поддържа мрежата, която захранва Казичeне, в добро техническо състояние. Компанията ще продължи да предприема мерки, за да сведе до минимум прекъсванията на електрозахранването заради трети страни.", "date": "2018.08.05", "title": "ЧЕЗ: Мрежата ни в Казичене е в добро техническо състояние"}
{"url": "http://www.focus-news.net/news/2018/08/05/2553374/sport-levski-pobedi-botev-vratsa-s-20-pri-debyuta-na-slavisha-stoyanovich.html", "text": "Отборът на Левски победи като гост Ботев (Враца) с 2:0 в мач от 3-ия кръг на Първа лига. Това беше първи двубой за новия наставник на Левски Славиша Стоянович. Попаденията за „сините“ отбелязаха Станислав Костов в 8-ата минута и Жерсон Кабрал в 85-ата. След този мач Левски се изкачва на първа позиция във временното класиране, преди предстоящия двубой на ЦСКА-София и Дунав (Русе).", "date": "2018.08.05", "title": "Спорт: Левски победи Ботев (Враца) с 2:0 при дебюта на Славиша Стоянович"}
{"url": "http://www.focus-news.net/news/2018/08/05/2553382/pazardzhik-obshtina-velingrad-ima-podpisan-dogovor-za-izgrazhdane-na-kompostirashti-instalatsii.html", "text": "По Оперативна програма „Околна среда“ Община Велинград има подписан договор за Комбинирана процедура за проектиране и изграждане на компостиращи инсталации и на инсталации за предварително третиране на битови отпадъци, съобщи за  Радио „Фокус“ – Пазарджик  д-р Костадин Коев, кмет на община Велинград. Той обясни, че по този начин, на територията на Велинград ще бъде осигурена възможност да се изгради и въведе в експлоатация инсталация за компостиране на разделно събрани зелени или биоразградими битови отпадъци и инсталация за предварително третиране на смесено събрани битови отпадъци. „Целта е предварително да се третират отпадъците и количеството им да намалее до минимум, което ще облекчи жителите на Община Велинград по отношение на такса битови отпадъци“, коментира д-р Коев. Той допълни, че проектът е на стойност 10 310 072 лева. \r\nВаня НИКОЛОВА", "date": "2018.08.05", "title": "Пазарджик: Община Велинград има подписан договор за изграждане на компостиращи инсталации"}
{"url": "http://www.focus-news.net/news/2018/08/05/2553376/reuters-trima-dushi-sa-zaginali-sled-vzriv-v-tsentara-na-stolitsata-na-somaliya.html", "text": "Кола-бомба се е взривила на централната улица в сомалийската столица Могадишу в неделя, съобщиха от полицията, предава  Reuters . \r\nСпоред полицията кола-бомба, която е била паркирана пред ресторант на улица Мака ал Мукарад, се е взривила. \r\nПредната част на ресторанта е била унищожена. „Кола-бомба се е взривила на паркинг пред ресторант“, заяви майор Абдулахи Хюсеин, полицейски служител, пред Reuters. \r\nСвидетел на Reuters заяви, че е видял трима загинали, както и останките на три други автомобила. Официалните информации потвърждават за двама загинали и други седем ранени  Йонислав Дочев", "date": "2018.08.05", "title": "Reuters: Трима души са загинали след взрив в центъра на столицата на Сомалия"}
{"url": "http://www.focus-news.net/news/2018/08/05/2553354/zam-glavniyat-prokuror-ivan-geshev-v-doma-na-bencho-benchev-e-otkrito-cherno-schetovodstvo-s-belezhki-kolko-pari-tryabva-da-se-dadat-na-dimitar-zhelyazkov.html", "text": "В дома на Бенчо Бенчев е открито черно счетоводство с бележки колко пари трябва да се дадат на лидера на организираната престъпна група. Това каза по време на брифинг заместник главният прокурор Иван Гешев, предаде репортер на  Агенция „Фокус“ . На въпрос дали при обиска в дома на общинския съветник Бенчо Бенчев има открити незаконни боеприпаси или оръжия, Гешев отговори: „Има намерени множество оръжия – в момента се проверява дали са законни или незаконни. Може би в рамките на следващия ден ще стане ясно“. \r\nЗаместник главния прокурор обясни, че седемте лица, които бяха предадени на българското МВР от турските власти, са били задържани за срок от 24 часа, който изтича към края на днешния ден. „До края на деня прокурорите от Специализираната прокуратура ще преценят дали те да бъдат разпитани като свидетели – а може и вече да са разпитани, защото всичко тече в момента. В момента текат и десетки претърсвания, така че процесът е динамичен. До края на деня ще бъде ясно какъв е случаят с г-н Бенчев. Утре ще знаем дали ще има отделено досъдебно производство за престъпление лично укривателство, но това, което сме намерили към този момент, е черно счетоводство в дома му с определени бележки колко пари да се дадат на лидера на организираната престъпна група и други такива бележки“, обясни Гешев. Той поясни, че се работи и в посока и участие в организирана престъпна група, и пране на пари, което посочи като най-вероятния вариант.  \r\n„Извършва се масирана проверка на целия бизнес включително и на това лице, и на Димитър Желязков, въпреки че той официално няма нищо на негово име – въпреки че живее в палат в село Кошарица, който е на офшорка. Така че явно дори и този сегмент от криминалната престъпност се ошлайфа. Събираме доказателства с огромен обем, защото говорим и за не малка част легален бизнес. За никого не е тайна, че обикновено доходите от престъпна дейност, да кажем, се изпират и се влагат в реални неща. Не е тайна за обществото лидерът на организираната престъпна група с какво се занимава и какво държи по родното черноморие. Явно до момента е било тайна за някои други държавни структури, но амбицията на Специализираната прокуратура е това да приключи“, коментира Гешев. \r\nЦветилена СИМЕОНОВА", "date": "2018.08.05", "title": "Зам. главният прокурор Иван Гешев: В дома на Бенчо Бенчев е открито черно счетоводство с бележки колко пари трябва да се дадат на Димитър Желязков"}
{"url": "http://www.focus-news.net/news/2018/08/05/2553384/harvatskiyat-premier-srabskiyat-prezident-preuvelichi-kato-sravni-harvatiya-s-natsistka-germaniya.html", "text": "Сръбският президент преувеличи, като сравни Хърватия с нацистка Германия, заяви хърватският премиер Андрей Пленкович, цитиран от  Макфакс . \r\nТой добави, че е добре известно, че войната от 1991 до 1995 г. се води на територията на Хърватия, а не на Сърбия и че режимът на Милошевич в името на  Велика Сърбия е извършил агресия срещу Хърватия и с операция \"Буря\" от 1995 г. е поставен края на окупацията на Хърватия. \r\n\"Що се отнася до изявленията и сравненията с Холокоста, което е много, много е\", заяви Пленкович пред репортери . \r\nКакто съобщи хърватската агенция \"Хина\", Пленкович е заявил, че Хърватия иска политика на помирение, сътрудничество и добросъседство, поради което е важно да се направи и помирение с миналото и да се изясни истината. \r\nСръбският президент Александър Вучич в събота в Бачка Паланка на  събиране по повод Деня на жертвите и изселените сърби по време на операция \"Буря\", заяви, че Хитлер искал свят без евреи и че Хърватия с нейната политика искала Хърватия без сърби.  Юлиян Марков", "date": "2018.08.05", "title": "Хърватският премиер: Сръбският президент преувеличи, като сравни Хърватия с нацистка Германия"}
{"url": "http://www.focus-news.net/news/2018/08/05/2553385/d-r-andrey-naydenov-obshtina-burgas-13-vodni-ploshti-v-obshtinata-sa-neohranyaemi.html", "text": "От 26 водни площи в община Бургас 13 са неохраняеми. Това каза за  Радио „Фокус“ – Бургас  д-р Андрей Найденов, председател на Общинска комисия по водно спасяване в Бургас. По думите му на територията на областта броят им е 115, като 68 са неохраняемите от тях. „Имам предвид открити и закрити басейни, язовири, плажове, аквапаркове. 19 са язовирите в Бургаска община, като след проверка установихме, че половината са пресъхнали и реално тези, които представляват опасност, са 9. На всеки един от тях пише, че е неохраняема зона и къпането е забранено. Табелите се поставят всеки сезон, защото изчезват. Към тези водни обекти няма интерес от страна на концесионери, защото не са атрактивни зони. Общината ни задължава да извършим проверка за състоянието им и задължително да сложим табелите“, добави Найденов.  \r\nВеселина НИКОЛОВА", "date": "2018.08.05", "title": "Д-р Андрей Найденов, Община Бургас: 13 водни площи в общината са неохраняеми"}
{"url": "http://www.focus-news.net/news/2018/08/05/2553383/gd-granichna-politsiya-intenziven-e-trafikat-za-leki-avtomobili-na-gkpp-kalotina-i-na-izhod-za-tovarni-na-gkpp-kapitan-andreevo-gkpp-dunav-most-ruse-i-gkpp-dunav-most.html", "text": "На българо-сръбската граница на ГКПП \"Калотина\", трафикът е интензивен на вход и изход за леки автомобили. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 20.00 часа. На българо-турската граница трафикът е интензивен на ГКПП \"Капитан Андреево\" за товарни автомобили на изход. На българо-румънската граница трафикът е интензивен на ГКПП \"Дунав мост\" - Русе и ГКПП \"Дунав мост\" - Видин също за товарни автомобили на изход.  \r\nНа българо-македонската и българо-гръцката граница трафикът е нормален на всички гранични контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.05", "title": "ГД \"Гранична полиция\": Интензивен е трафикът за леки автомобили на ГКПП \"Калотина\" и на изход за товарни на ГКПП \"Капитан Андреево\", ГКПП \"Дунав мост\" - Русе и ГКПП \"Дунав мост\""}
{"url": "http://www.focus-news.net/news/2018/08/05/2553372/afp-nachalnitsite-na-gratskata-politsiya-i-pozharna-sluzhba-sa-zameneni.html", "text": "Правителството на Гърция замени в неделя началниците на своята полиция и пожарна служба, предава  AFP . \r\n„Управлението на огнеборците сега ще бъде поето от настоящия заместник-началник генерал Василиос Матеопулос, а полицията ще бъде поета от настоящия заместник-началник генерал Аристидис Андрикопулос“, се казва в кратко изявление от офиса на гръцкия премиер Алексис Ципрас. \r\nРешението е взето, след като в неделя заседава правителственият съвет по външни работи и отбрана на Гърция. \r\nГръцкото правителство беше широко критикувано заради несправянето си с опустошителните пожари в източната част на Атика, които отнеха живота на поне 90 души.  Йонислав Дочев", "date": "2018.08.05", "title": "AFP: Началниците на гръцката полиция и пожарна служба са заменени"}
{"url": "http://www.focus-news.net/news/2018/08/05/2553386/turtsiya-ni-predade-sedemte-zadarzhani-zaedno-s-mityo-ochite-obzor.html", "text": "Седемте български граждани, задържани при специализирана полицейска операция в Истанбул заедно с Димитър Желязков – Митьо Очите, са предадени късно през нощта на 4 срещу 5 август на представители на МВР. Със задържането на Желязков лично се заеха министърът на вътрешните работи на Турция заедно главния прокурор на страната. Акцията на турските власти бе в изпълнение на Червената бюлетина на „Интерпол“, с която българската прокуратура обяви Митьо Очите за международно издирване. Заповедта беше издадена след проведена на 2 август специализирана операция в Бургас и региона за за разбиване на престъпна група, занимаваща се с рекет, лихварство и изнудване, а неин ръководител е бил Желязков. Членовете на престъпната група са установявали търговски дружества, развиващи успешен бизнес на територията на Южното Черноморие и по-концентрирано в Слънчев бряг, от които искали „такса спокойствие“.   \r\nСред 7-те задържани лица в Истанбул са зам.-председателят на Общинския съвет в Бургас Бенчо Бенчев и бившият народен представител от ДПС и бивш кмет на община Руен Несрин Узун. 7-те души са изведени с полицейски заповеди за принудително извеждане от територията на Турция, но те не са били обявявани за издирване. Причината за ареста им е, че турските власти са преценили, че те представляват проблем за тяхната национална сигурност, тъй като пребивават едновременно с лице, което се издирва от Интерпол за участие в организирана престъпна група. На всички са наложени полицейски мерки за неотклонение за срок до 24 часа, които изтичат в края на неделния ден. В този срок прокурорите от Специализираната прокуратура могат да ги разпитват като свидетели, ако преценят. \r\nКъм момента Димитър Желязков все още се намира в ареста в Република Турция. „Процедурата за екстрадиция е задвижена, оттук нататък предстоят само определени формалности, които са свързани с комплектоване на документи, което мисля, че ще стане в максимално кратки срокове“, коментира зам. главният прокурор Гешев. На въпрос дали Желязков ще предпочете да се върне или да остане в Турция и да има дело за екстрадиране, той отговори, че според него Желязков няма да държи да има дело за екстрадиция в Турция. „Той не е страхлив и няма репутационни проблеми да се яви пред българското правосъдие за разлика от някои други хора, които се намират в съседни на България държави. Даже това е негов репутационен плюс за разлика от други хора. Отделно бизнесът му налага личното му присъствие, така че нямам съмнения, че ще изяви съгласие да се яви пред българския съд“, коментира Гешев. \r\nДо момента е установено, че Димитър Желязков е преминал от Гърция в Турция в 19.09 часа на 3 август, само няколко часа след издаването на европейската заповед за ареста му. Желязков е влязъл в Турция с лек автомобил, собственост на фирма на зам.-председателя на Общинския съвет в Бургас Бенчо Бенчев. На името на Бенчев са били резервирани и стаите в хотела в Истанбул, където бяха задържани Митьо Очите и останалите седем лица. \r\nВ неделя бяха претърсени над 30 различни адреса, включително и офиси на фирми и домовете на задържаните от турските власти лица. В дома на Бенчо Бенчев бяха открити пари, оръжия, боепрпаси и  черно счетоводство с бележки колко пари трябва да се дадат на лидера на организираната престъпна група – Димитър Желязков. В момента се проверява дали  откритите оръжия са законни, като резултатите вероятно ще са готови още в понеделник. В първия ден от новата седмица ще стане ясно дали на Бенчев ще му бъде повдигнато обвинение за укривателство. Зам. главния прокурор Иван Гешев заяви, че се работи и в посока участие в организирана престъпна група и пране на пари.  \r\nИздадена е европейска заповед за ареста на общинския съветник от Несебър Пейко Янков, който се издирва за предполагаемо участие в организираната престъпна група на Желязков. „След като успяхме да намерим Димитър Желязков за един ден в Турция, не мисля, че Пейко Янков ще е някакъв съществен проблем. Не е и в негов интерес да продължава този процес, защото това не се цени добре в рамките на определени производства“, коментира зам. главният прокурор. Той обяви, че третото издирвано лице след операцията от 02 август се е предало доброволно и е привлечен като обвиняем. \r\nИван Гешев заяви, че се прави всичко възможно, за да се защитят свидетелите по делото за престъпната група на Димитър Желязков. Гешев уточни, че това е организация, която излъчва много страх, има сериозна мрежа от сътрудници, високо ниво на конспиративност и хора, които многократно са преминали през българската правосъдна система и знаят как функционира тя. По думите му след задържането на членове на престъпната група свидетелите срещу нея са се увеличили. „Това е стандартна ситуация в България. Обикновено като се задържи някое лице, се появяват много свидетели. Но отчитаме, че е нормално да има притеснение у хора, които живеят и развиват бизнес там. Мога да гарантирам, че държавата и Специализираната прокуратура ще направят всичко, за да защитят тези хора и да стигнем до обективната истина. Ще се постараем максимално бързо да внесем делото в Специализирания наказателен съд и вече той ще прецени за кои лица има доказателства и за кои – не“, коментира той.  \r\nМеждувременно Изпълнителното бюро на НС на БСП се разграничи от Бенчо Бенчев. От БСП заявиха, че Бенчев не е член на партията, а е участвал в листата за общински съветници през 2015 г. като гражданска квота и поискаха той незабавно да напусне Общинския съвет на Бургас. За същото настоя и лидерът на БСП Корнелия Нинова. По думите ѝ този случай е образът на икономическо-политическа криминална спойка на интереси и пари. Той е ярък пример за модела на прехода. И не е единствен в страната. Нинова обяви, че няма да се вслуша в съветите - да си мълчи и да се сниши, а много категорично ще заяви, че на този модел трябва да се сложи край и Бенчев незабавно трябва да освободи всички постове и да напусне Общинския съвет на Бургас. \r\nЗам.-председателят на ПП ГЕРБ и председател на парламентарната група на партията Цветан Цветанов пък заяви, че Корнелия Нинова прилага двойни стандарти. По думите му в случая с Бенчев лидерът на БСП е реагирала мигновено, а в други случаи си мълчи. Като такива Цветанов посочи разследването за купуване на гласове срещу депутата от Левицата Манол Генов, ареста на брата на депутата Георги Стоилов за участие в  престъпна група за изнудване, твърденията на Таско Ерменков, че водата в София е отровна и др. Цветанов изтъкна също, че Бенчев не само е станал общински съветник от листата на БСП, но и именно БСП издига кандидатурата му за зам.-председател на Общинския съвет.  „Да се надяваме обаче, че вече е дошъл моментът за така нужното прочистване на червените редици, защото когато претендираш за алтернатива или за нова „Визия за България“, е нужно да имаш „очи“, за да я видиш. Остава и да си пожелаем с началото на новия политически сезон гущерът окончателно и наистина да откъсне опашката си“, коментира Цветанов.  Агенция „Фокус“ припомня:  При проведената на 2 август акция в Бургас и региона бяха задържани 20 лица, от които обвинения за участие в престъпната група получиха само петима - Венцислав Христов, Радослав Николов, Йордан Въчев, Иван Найденов и Иван Пишиев, всички с адресна регистрация в Бургас. В събота на закрито заседание Специализираният наказателен съд реши да остави и петимата в ареста.", "date": "2018.08.05", "title": "Турция ни предаде седемте задържани заедно с Митьо Очите (ОБЗОР)"}
{"url": "http://www.focus-news.net/news/2018/08/05/2553360/zam-glavniyat-prokuror-ivan-geshev-shte-napravim-vsichko-vazmozhno-za-da-zashtitim-svidetelite-po-deloto-za-prestapnata-grupa-na-dimitar-zhelyazkov.html", "text": "Ще направим всичко възможно, за да защитим свидетелите по делото за организираната престъпна група на Димитър Желязков. Това каза по време на брифинг заместник главният прокурор Иван Гешев, предаде репортер на  Агенция „Фокус“ . \r\nНа въпрос дали смята, че свидетелите по делото ще се откажат от показанията си, Гешев отговори: „Това са предположения. Обстановката в Бургас мога да кажа, че е неприятна. Но тя е неприятна от дълго време. Ние ще направим всичко възможно да защитим свидетелите – това е факт. Специализираната прокуратура го е правила и ще продължи да го прави“. \r\nНа въпрос дали след задържането на организираната престъпна група свидетелите са се увеличили, Гешев отговори: „Доколкото имам информация – да, но това е стандартна ситуация в България. Обикновено като се задържи някое лице, се появяват много свидетели. Но отчитаме, че е нормално да има притеснение у хора, които живеят и развиват бизнес там. Мога да гарантирам, че държавата и Специализираната прокуратура ще направят всичко, за да защитят тези хора и да стигнем до обективната истина. Ще се постараем максимално бързо да внесем делото в Специализирания наказателен съд и вече той ще прецени за кои лица има доказателства и за кои – не“.  \r\nГешев уточни, че това е организация, която излъчва много страх. „Има сериозна мрежа от сътрудници, високо ниво на конспиративност и хора, които многократно са преминали през българската правосъдна система и знаят как функционира тя. Тоест, с такъв тип хора е трудно да се работи. Не мисля, че на друго място по света работата става по различен начин – в Америка работят с години по сериозни групи, докато стигнат до някакъв реален резултат - и то не две години, а за доста по-сериозен период от време. Оттук нататък въпросът е как ще станат нещата с доказателствената част“, обясни той. \r\nГешев изказа благодарност на всички служители, които по думите му денонощно работят по случая. \r\nЦветилена СИМЕОНОВА", "date": "2018.08.05", "title": "Зам. главният прокурор Иван Гешев: Ще направим всичко възможно, за да защитим свидетелите по делото за престъпната група на Димитър Желязков"}
{"url": "http://www.focus-news.net/news/2018/08/05/2553387/afp-uvelichava-se-broyat-na-zaginalite-v-rezultat-na-silnoto-zemetresenie-v-indoneziya.html", "text": "Увеличава се броят на загиналите в резултат на силното земетресение в Индонезия, предава  AFP . \r\nДо момента се съобщава за най-малко 37 загинали и десетки ранени от силното земетресение на индонезийския остров Ломбок. Трусът е повредил множество домове и е предизвикал паника сред местните жители и туристите. Земетресението е усетено и на съседния остров Бали – една от най-популярните туристически дестинации в света. \r\nТова е второто силно земетресение в рамките на една седмица, което разлюля популярния сред туристите остров Ломбок, които е известен като място за планински туризъм. Трусът е засегнал силно главния град на острова Матарам, като електричеството е спряло на много места в града, а пациентите на местната болница са били евакуирани извън сградата на болницата.  Юлиян Марков", "date": "2018.08.05", "title": "AFP: Увеличава се броят на загиналите в резултат на силното земетресение в Индонезия"}
{"url": "http://www.focus-news.net/news/2018/08/05/2553388/plovdiv-200-sa-podmenenite-rebra-na-peyki-v-rayon-severen-ot-nachaloto-na-godinata.html", "text": "200 са подменените ребра на пейки в район „Северен” в Пловдив от началото на годината. Това съобщи за  Радио „Фокус“ – Пловдив  районният кмет инж. Ральо Ралев. Той посочи, че районната администрация е закупила общо 620 броя ребра, които поетапно ще бъдат подменяни на местата, където е необходимо, тоест там, където са счупени или повредени. 30 броя са подменените ребра на пейки на ул. „Амбарица“, 50 – на ул. „Йоан Екзарх”, 30 – на бул. „България“, 25 – на ул. „Панагюрище”, 10 – на ул. „Сърнена гора”, а 15 са подменените ребра на пейки по ул. „Ян Хус”. 9 броя ребра на пейки са обновени по бул. „Цар Борис III Обединител“, а 13 в градинката до булеварда. Подменени ребра на пейки има също на площад „Антон Чехов”, по ул. „Вук Караджич” до Френската езикова гимназия, по ул. „Тича“ и в градина „Луксор“. \r\n„Апелирам гражданите да опазват общинското имущество и ако станат свидетели на агресия и вандализъм спрямо него да сигнализират органите на реда”, каза инж. Ральо Ралев. Сигнали за повредени или счупени пейки на територията на район „Северен” могат да се подават в отдел „Екология” на районната администрация. \r\nТони МИХАЙЛОВ", "date": "2018.08.05", "title": "Пловдив: 200 са подменените ребра на пейки в район „Северен” от началото на годината"}
{"url": "http://www.focus-news.net/news/2018/08/05/2553390/varna-nad-8-000-bezrabotni-ot-oblastta-sa-postapili-na-rabota-prez-parvoto-polugodie-na-2018g.html", "text": "Над 8 000 безработни от област Варна са постъпили на работа през първото полугодие на 2018 година. Това съобщиха за  Радио „Фокус“ – Варна  от Дирекция „Регионална служба по заетостта” във Варна. Само през месец юни на работа са устроени 1 269 безработни лица. Значителен е делът на реализираните на първичния трудов пазар – 92% от общия брой започнали работа лица. През месеца в трудова заетост са устроени 222 младежи на възраст до 29 години, както и 178 продължително безработни лица. \r\nПрез юни в бюрата по труда от областта са заявени 1 261 работни места. На първичния пазар са обявени 1 079 работни места. Най-много от заявените през юни работни позиции са от сферата на хотелиерството и ресторантьорството. Следват преработващата промишленост, образование, търговия и строителство. По програми за заетост са обявени 48 и по мерки за заетост 4 работни места. По схеми на Оперативна програма „Развитие на човешките ресурси” са обявени 130 работни места. \r\nМарияна ВАЛЕНТИНОВА", "date": "2018.08.05", "title": "Варна: Над 8 000 безработни от областта са постъпили на работа през първото полугодие на 2018г."}
{"url": "http://www.focus-news.net/news/2018/08/05/2553389/futbol-tsska-vodi-na-dunav-ruse-s-20-sled-parvoto-poluvreme.html", "text": "ЦСКА води на Дунав Русе с 2:0 след първото полувреме. Головете отбелязаха Мауридес в 39-та минута, а в добавеното време на първото полувреме автогол си отбеляза Мартин Ковачев от отбора на гостите. По-рано днес Левски победи като гост Ботев Враца с 2:0 в треньорски дебют за Славиша Стоянович на чело на сините.", "date": "2018.08.05", "title": "Футбол: ЦСКА води на Дунав Русе с 2:0 след първото полувреме"}
